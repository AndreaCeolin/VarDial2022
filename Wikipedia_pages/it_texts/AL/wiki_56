{"id": "1512722", "revid": "640277", "url": "https://it.wikipedia.org/wiki?curid=1512722", "title": "Explorer 7", "text": "L'Explorer 7 fu un satellite statunitense appartenente al Programma Explorer, fu sviluppato per lo studio dei raggi X solari, del flusso Lyman-alpha, delle particelle energetiche e dei raggi cosmici.\nLa missione.\nExplorer 7 fu lanciato il 13 ottobre 1959 tramite il vettore Jupiter-C e si immise in orbita senza nessun intoppo.\nGrazie ad un radiometro costruito da Verner Suomi con l'aiuto di Robert Parent fu possibile studiare la radiazione terrestre dallo spazio e dare il via all'era dello studio spaziale del clima terrestre.\nInfatti Suomi compar\u00f2 i dati inviati dal satellite circa il riscaldamento terrestre e il raffreddamento operato dall'atmosfera, giungendo a stabilire l'importanza che hanno le nuvole nell'assorbimento dell'energia solare.\nExplorer 7 trasmise continuamente dati fino al febbraio 1961, smise di funzionare completamente il 24 agosto dello stesso anno.\nIl satellite.\nExplorer 7 era formato da due doppi coni uniti alla base, i quali erano ricoperti dalle celle solari atte a ricaricare le batterie al nichel-cadmio di bordo.\nIl satellite pesava 41,5 kg ed era 75 cm alto e largo."}
{"id": "1512723", "revid": "287204", "url": "https://it.wikipedia.org/wiki?curid=1512723", "title": "Alto Alegre do Maranh\u00e3o", "text": "Alto Alegre do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Cod\u00f3."}
{"id": "1512726", "revid": "1573940", "url": "https://it.wikipedia.org/wiki?curid=1512726", "title": "Chiesa di San Maurizio (Filettole)", "text": "La chiesa di San Maurizio si trova a Filettole nel comune di Vecchiano.\nStoria.\nRicordata nell'886 e nel 901 tra i beni della Cattedrale lucchese, la chiesa pass\u00f2 alla diocesi pisana nel 1139.\nPi\u00f9 volte ampliata e modificata, delle strutture originali restano alcune vestigia nel fianco sud.\nInglobato negli annessi della chiesa sorge il campanile, privo di aperture, costruito tra il XIII ed il XIV secolo. L'antico campanile \u00e8 stato rimaneggiato nei secoli e completamente restaurato, a causa di gravi lesioni, nel 2011 recuperando l'aspetto originale e garantendo una protezione antisismica.\nL'interno, ad unica aula con copertura a volta e cupola ovoidale affrescata, conserva gli interventi di primo Ottocento che tesero a valorizzare la zona presbiterale con il ciclo di affreschi raffiguranti le \"Imprese dei Santi Maurizio, Bibbiana e Francesco Saverio\", \"Trinit\u00e0 e Gloria dei Santi, con i santi pisani\" (restaurati completamente nel 2001) eseguiti a monocromo da Luigi Ademollo, a lungo attivo tra Pisa e Lucca.\nOpera di grande pregio \u00e8 anche il Crocifisso miracoloso XVI secolo (che oper\u00f2 il miracolo della guarigione dalla peste manzoniana). Tale miracolo viene celebrato ogni anno nel secondo venerd\u00ec di marzo con una festa e processione solenne, con grandissimo concorso di popolo e di clero.\nUna Madonna del Rosario del XVII secolo \u00e8 venerata nella chiesa.\nNegli anni '70 il pittore pisano Enrico Fornaini affresc\u00f2 parte della chiesa con scene del miracolo del crocifisso e \"opere di misericordia\" che ritraggono Papa Giovanni XXIII e Madre Teresa di Calcutta (che vide e approv\u00f2 la bozza dell'affresco, facendo aggiungere la croce sullo scapolare dell'abito religioso).\nLa chiesa \u00e8 stata oggetto di completo restauro e consolidamento statico nel 2005 a causa di gravi lesioni alle strutture portanti."}
{"id": "1512728", "revid": "110157", "url": "https://it.wikipedia.org/wiki?curid=1512728", "title": "Alto Alegre do Pindar\u00e9", "text": "Alto Alegre do Pindar\u00e9 \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1512737", "revid": "110157", "url": "https://it.wikipedia.org/wiki?curid=1512737", "title": "Alto Parna\u00edba", "text": "Alto Parna\u00edba \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Gerais de Balsas."}
{"id": "1512740", "revid": "767487", "url": "https://it.wikipedia.org/wiki?curid=1512740", "title": "Amap\u00e1 do Maranh\u00e3o", "text": "Amap\u00e1 do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1512741", "revid": "773636", "url": "https://it.wikipedia.org/wiki?curid=1512741", "title": "Chiesa dei Santi Simone e Giuda (Nodica)", "text": "La chiesa dei Santi Simone e Giuda si trova a Nodica nel comune di Vecchiano.\nStoria e descrizione.\nLa chiesa attuale fu realizzata nei primi decenni dell'Ottocento su un preesistente edificio medioevale di cui non restano tracce visibili.\nA destra della sobria facciata sorge il massiccio campanile, in muratura eterogenea, che un'epigrafe data al 1319. L'interno, ad aula unica, \u00e8 decorato secondo il gusto neoclassico con rigore geometrico sottolineato da alte colonne dipinte e da una cornice aggettante sopra la quale \u00e8 una zona a fasce bicrome includente pannelli con l'effigie di santi."}
{"id": "1512746", "revid": "1573940", "url": "https://it.wikipedia.org/wiki?curid=1512746", "title": "Distretto di Nishiusuki", "text": "Il \u00e8 uno dei distretti della prefettura di Miyazaki, in Giappone.\nAttualmente fanno parte del distretto i comuni di Gokase, Hinokage e Takachiho."}
{"id": "1512748", "revid": "1573940", "url": "https://it.wikipedia.org/wiki?curid=1512748", "title": "Chiesa di San Frediano (Vecchiano)", "text": "La chiesa di San Frediano si trova a Vecchiano.\nStoria e descrizione.\nAttestata gi\u00e0 nel 762 tra le chiese dipendenti dalla diocesi di Lucca, \u00e8 una delle testimonianze pi\u00f9 antiche del territorio vecchianese, completamente rifatta ed ampliata intorno al 1835 secondo il diffuso gusto neoclassico.\nL'interno.\nAll'interno, ad unica aula, sia gli arredi fissi che le ricercate decorazioni murali contribuiscono a creare un effetto d'insieme organico e rigoroso. Originali sono l'insolito peristilio del presbiterio, completato dal fregio a monocromo che simula bassorilievi, insieme alla volta dipinta e alla cantoria in controfacciata, tutti elementi frequenti nell'architettura neoclassica lucchese."}
{"id": "1512750", "revid": "110157", "url": "https://it.wikipedia.org/wiki?curid=1512750", "title": "Amarante do Maranh\u00e3o", "text": "Amarante do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1512754", "revid": "919662", "url": "https://it.wikipedia.org/wiki?curid=1512754", "title": "Tour de Ski", "text": "Il Tour de Ski \u00e8 una corsa a tappe di sci di fondo, che si disputa a cadenza annuale nell'Europa centrale a cavallo tra dicembre e gennaio. \u00c8 organizzata dalla Federazione Internazionale Sci (FIS) e inserita nel calendario della Coppa del Mondo. La prima edizione si \u00e8 svolta nell'inverno 2006-2007.\nLa formula si ispira alle corse a tappe del ciclismo. Nelle prime edizioni erano previste otto tappe in dieci giorni, tra cui un prologo, due gare sprint, una double pursuit e una tappa in salita. Le prove sono le stesse per uomini e donne e si svolgono nelle stesse giornate. Le sedi di tappa sono in Repubblica Ceca, Germania e Italia.\nUna particolarit\u00e0 di questa gara \u00e8 che l'ultima tappa, che si disputa su un percorso in salita sul pendio del Monte Cermis, si corre secondo la formula ad inseguimento: i corridori partono uno dopo l'altro separati dai distacchi accumulati in classifica generale nelle tappe precedenti. In questo modo l'ordine d'arrivo della tappa conclusiva costituisce la classifica finale, cio\u00e8 il vincitore \u00e8 colui che taglia per primo il traguardo (diversamente da quanto accade nelle corse a tappe di ciclismo).\nI vincitori della prima edizione sono stati il tedesco Tobias Angerer e la finlandese Virpi Kuitunen."}
{"id": "1512757", "revid": "287204", "url": "https://it.wikipedia.org/wiki?curid=1512757", "title": "Anajatuba", "text": "Anajatuba \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1512759", "revid": "125650941", "url": "https://it.wikipedia.org/wiki?curid=1512759", "title": "Chiesa di Sant'Alessandro (Vecchiano)", "text": "La chiesa di Sant'Alessandro si trova a Vecchiano.\nAttestata fin dal 1104, \u00e8 ricordata nel 1199 con il toponimo di Vechiano major per distinguerla dalla vicina chiesa di San Frediano.\nStoria e descrizione.\nL'edificio ha subito profonde trasformazioni nel corso dei secoli come confermano l'uso di materiali litici diversi e la presenza di particolari elementi architettonici, quali le arcate e le monofore del lato nord. Di fronte si erge il solido ed alto campanile, impreziosito da eleganti bifore e trifore, iniziato nella seconda met\u00e0 del XII secolo e completato nel 1385, come attesta un'epigrafe. All'interno, ad unica aula, modificato nel 1600, si conservano una coppia di capitelli del XII-XIII secolo, un'epigrafe commemorativa del 1309 e due interessanti acquasantiere settecentesche.\nAll'interno, alla destra dell'altare, organo a canne di piccole dimensioni in un unico corpo, con due manuali e pedaliera, realizzato dalla ditta Pinchi di Foligno.\n\"Gennai Giovanni organista titolare dal 1997 al 2013.\""}
{"id": "1512763", "revid": "287204", "url": "https://it.wikipedia.org/wiki?curid=1512763", "title": "Anapurus", "text": "Anapurus \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1512767", "revid": "1573940", "url": "https://it.wikipedia.org/wiki?curid=1512767", "title": "Distretto di Nishimorokata", "text": "Il \u00e8 uno dei distretti della prefettura di Miyazaki, in Giappone.\nAttualmente fanno parte del distretto i comuni di Nojiri e Takaharu."}
{"id": "1512770", "revid": "729019", "url": "https://it.wikipedia.org/wiki?curid=1512770", "title": "Castello di Stegeborg", "text": "Il castello di Stegeborg, ormai caduto in rovina, si trova nel comune di S\u00f6derk\u00f6ping, in Svezia, su un'isola in un'insenatura del Mar Baltico. Qui sorgeva una palizzata, che formava una linea di sbarramento al passaggio delle navi. Le costruzioni pi\u00f9 antiche risalgono al VII secolo. L'edificio prese il nome di \"St\u00e6kaborg\" nel 1310. \nTra le rovine del castello meglio conservate spicca una torre quadrangolare del XIII secolo, situata presso l'angolo sudest del complesso. Nel XIV secolo sorsero un borgo, una cinta muraria ed una torre rotonda sul lato ovest. \nNei secoli seguenti il borgo fu ampliato; l'attivit\u00e0 costruttiva tocc\u00f2 l'apice durante il regno di Re Giovanni III, che nacque proprio nel castello. La torre rotonda vide le ultime modifiche, raggiungendo lo stato attuale, durante il suo regno. I re della Dinastia Vasa risiedettero spesso nel borgo, che fu completato da una chiesa di pietra.\nTra il 1652 ed il 1689, i conti Giovanni Casimiro e Adolfo Giovanni I della casa dei Palatinato-Zweibr\u00fccken presero in affitto il castello, che fu utilizzato come sede amministrativa dello Sch\u00e4renhof (ovvero un piccolo arcipelago, tipico della Scandinavia) di \u00d6sterg\u00f6tland.\nCon la seguente decadenza, dal 1731, il castello fu demolito fino alle fondamenta, e le pietre utilizzate come materiale da costruzione per il vicino borgo di Norrk\u00f6ping\nNel 1806 fu eretto un nuovo castello in stile classico, per ordine reale.\nEtimologia.\nIl castello \u00e8 menzionato nel 1310 come \"St\u00e6kaborg\": il nome deriva da \"st\u00e6k\", svedese medievale per stock, mucchio, o un altro luogo chiamato St\u00e4ket. \"St\u00e4k\" si riferisce a diversi sistemi di palificazioni, in cui i pali, immersi nell'acqua, bloccavano l'accesso al canale. Il pi\u00f9 antico di questi sistemi \u00e8 stato datato tra il VII e il IX secolo. Nelle acque a nord dell'isola sono state scoperte palificazioni risalenti all'XI secolo. Lo scopo delle barriere di palificazione era impedire o ostacolare la navigazione. Queste palificazioni erano ancora esistenti nel XIX secolo e quindi le navi dovevano attraversare l'isola sul lato sud per raggiungere S\u00f6derk\u00f6ping.\nStoria.\nFolkungatiden.\nLa storia antica di Stegeborg \u00e8 legata alla tenuta di Sk\u00e4llsvik. Una fattoria \u00e8 attestata gi\u00e0 nel 1287, quando apparteneva al vescovo di Link\u00f6ping, Benedict Birgersson.\nIl suo successore Lars Albrektsson mantenne la propriet\u00e0. La sua posizione strategica all'ingresso di S\u00f6derk\u00f6ping, che all'epoca una delle citt\u00e0 pi\u00f9 ricche del paese, era fondamentale per la tutela di Birger Magnusson, guidata dal \"marsk\" Torkel Knutsson. Al pi\u00f9 tardi nel 1305 la fattoria del vescovo fu venduta al re Birger.\nSuccessivamente, un castello fu costruito sull'isolotto, che si trova nel canale del mare che porta verso S\u00f6derk\u00f6ping. Il suo aspetto e la sua estensione sono sconosciuti. L'edificio probabilmente non era troppo esteso, poich\u00e9 l'isola attualmente non \u00e8 grande e il rimbalzo isostatico post-glaciale nell'\u00d6sterg\u00f6tland ha portato a un'elevazione del terreno di due metri dal XIV secolo.\nDurante il periodo 1310-1316 il re invi\u00f2 diverse lettere da Stegeborg e si pu\u00f2 presumere che vi rimase per lunghi periodi. Dopo il banchetto di Nyk\u00f6ping scoppi\u00f2 una ribellione contro il re Birger, che lasci\u00f2 Stegeborg e navig\u00f2 alla volta di Visby, lasciando suo figlio Magnus Birgersson come comandante di Stegeborg. Il castello fu assediato, presumibilmente da Pasqua fino alla fine di agosto 1318. Magnus fu fatto prigioniero a Stoccolma e condannato a morte nel giugno 1320. \u00c8 sepolto a Riddarholmskyrkan a Stoccolma accanto a Magnus III di Svezia. Secondo \"Erikskr\u00f6nikan\" (le cronache di Eric, la pi\u00f9 antica cronaca svedese sopravvissuta), Stegeborg fu demolita dopo la sua capitolazione.\nKarl B\u00e5\u00e5t, vescovo di Link\u00f6ping, ha cercato di riacquistare la fattoria Sk\u00e4llsvik per la diocesi. Riusc\u00ec a ricevere Sk\u00e4llsvik e le rovine del castello in dono dalla vedova del duca Eric, Ingeborg di Norvegia, il 27 gennaio 1321. Karl spese quindi molti soldi per ricostruire la tenuta.\nTuttavia, nel 1332 il vescovo fu costretto a cedere la tenuta a re Magnus in cambio di propriet\u00e0 a Visings\u00f6. Il motivo era probabilmente la posizione strategica del sito e la possibilit\u00e0 di aumentare le tasse sulle navi in viaggio verso S\u00f6derk\u00f6ping. Una crisi economica, tuttavia, costrinse il re a impegnare il castello nel 1336. A chi non si sa, ma nel 1350 Sk\u00e4llsvik era di nuovo propriet\u00e0 della chiesa. Il 28 febbraio 1350 il vescovo di Link\u00f6ping Peter Tyrgilsson firm\u00f2 una lettera al maniero (\"in manerio nostro Sk\u00e6ldowijk\").\nDurante i conflitti dinastici tra il re Magnus ed Erik Magnusson nel 1350, il maniero di Sk\u00e4llvik fu possedimento dal vescovo Nils Markusson. Il vescovo si era schierato con Erik, e nel 1356 il maniero fu assalito e gravemente danneggiato; \u00e8 probabile che questo fosse per ordine del re. Quanto fu distrutto non \u00e8 noto, ma quando il duca Alberto di Meclemburgo attacc\u00f2 la Svezia nel 1363, anche S\u00f6derk\u00f6ping fu attaccata, indica che la flotta di Albert fu in grado in grado di passare Sk\u00e4llvik senza ostacoli. Ci\u00f2 che \u00e8 chiaro \u00e8 che il maniero di Sk\u00e4llsvik \u00e8 scomparso e che qualcuno ha ricostruito Stegeborg sull'isola nel canale. Si ipotizza che Albert, che ha ricostruito sia il castello di Nyk\u00f6ping che lo St\u00e4keholm, abbia ricostruito anche Stegeborg.\nUnione di Kalmar.\nNel 1391 Stegeborg era di propriet\u00e0 della Corona e Margherita I di Danimarca aveva nominato sceriffo il cavaliere danese Evert Moltke. La diocesi si lament\u00f2 di aver inasprito le tasse ai contadini, nonostante gli scarsi raccolti. Il giorno di mezza estate del 1394 S\u00f6derk\u00f6ping fu attaccata dai Vitalienbr\u00fcder. Questi pirati hanno attaccato in gran numero e apparentemente hanno superato Stegeborg senza essere fermati.\nAlcuni anni dopo, Moltke fu trasferito ed Esbj\u00f6rn Krisiernsson Dj\u00e4kn divenne il nuovo sceriffo. Nel diario dell'abbazia di Vadstena \u00e8 stato definito un disgustoso tiranno. Nel 1414 J\u00f6ns Fridfinnsson divenne sceriffo. Era stato sceriffo al castello di V\u00e4ster\u00e5s, dove la popolazione si era lamentata con il re dei suoi abusi. Non si sa quasi nulla del suo comportamento a Stegeborg.\nQuando il re Erik nel 1420 si rec\u00f2 in pellegrinaggio a Gerusalemme, incontr\u00f2 a Budapest il conte Giovanni Franco (in croato: \"Ivan Anz Frankopian\"), che segu\u00ec lo a Gerusalemme come interprete e l\u00ec fu nominato Cavaliere del Santo Sepolcro. Alla fine del decennio fu nominato sceriffo a Stegeborg. Il suo nome \u00e8 stato svedesizzato in \"Johan Vale\" o \"Johan Franco\". Durante la ribellione di Engelbrecht, Stegeborg fu catturata nel 1434 dopo un breve assedio.\nIl vescovo di Link\u00f6ping Knut Bosson (Natt och Dag) divenne il nuovo amministratore, nominato dopo la riunione del 1436 del Consiglio del Regno a S\u00f6derk\u00f6ping. Nel 1438 Karl Knutsson (Bonde) fu nominato reggente e chiese che Nils gli cedesse Stegeborg. Nils rifiut\u00f2 e inizi\u00f2 un assedio nel febbraio 1439. A luglio fu deciso che Nils avrebbe ceduto volontariamente il castello a settembre a meno che il re Eric non avesse inviato qualche soccorso. Il re Eric venne a Stegeborg durante l'estate per convocare il Consiglio del Regno. I negoziatori di Karl Knutsson ed Eric si svolsero ad Ark\u00f6sund ma non fu raggiunto alcun accordo. Alla fine di agosto, Eric torn\u00f2 a Gotland e in autunno Stegeborg fu consegnato al Consiglio del Regno. Il nuovo sceriffo era Erengisle Nilsson il giovane (Hammersta\u00e4tten).\nErengisle sembra fosse favorevole all'Unione Kalmar, ma fu licenziato dal suo incarico di sceriffo nel 1463 quando il re sospett\u00f2 che simpatizzasse con Karl Knutsson. Anche la casa di Oxenstierna sosteneva l'Unione e il nuovo sceriffo fu nominato Erik Nilsson (Oxenstierna). Tuttavia, la famiglia Oxenstierna perse il potere in Svezia nel 1467 e al loro posto Ivar Axelsson (Tott) fu invece nominato amministratore da suo fratello, che era reggente. Ivar era sposato con la figlia di Karl Knutsson, Magdalena Karlsdotter di Svezia, il che significava un cambio di fedelt\u00e0 al gruppo che si opponeva all'Unione. Per ordine del Consiglio del Regno il 25 maggio 1472, gli fu concesso il castello e la contea di Stegeholm come feudo a vita.\nIvar visse nel castello di Visborg a Gotland, ma comunque apport\u00f2 importanti modifiche a Stegeborg. Tra le altre cose, fu costruito un nuovo muro e la torre rotonda ancora esistente.\nIvar Axelsson possedeva sette navi impegnate nella pirateria nel Mar Baltico e questo passatempo port\u00f2 ad un inevitabile conflitto con il Consiglio del Regno. Quando si cap\u00ec che le discussioni non avrebbero portato da nessuna parte, fu lanciata un'operazione militare contro il castello di Ivar Axel. Nel febbraio 1487 inizi\u00f2 l'assedio del castello e il 14 maggio 1487 il comandante Erland Kagge fu costretto a capitolare.\nIl 3 settembre dello stesso si riun\u00ec il Consiglio del Regno e il giudice Gregers Matsson (Lillie) a divenne \"slottsh\u00f6vitsman\" (capo del castello). Si sono conservati i libri contabili di questo periodo (1487-1492).\nDopo Gregers, diverse persone hanno avuto il comando del castello, ma solo per brevi periodi: il consigliere del regno Arvid Trolle, il cavaliere Nils Bosson (Sture) ed il cavaliere Erik Turesson (Bielke).\nNell'estate del 1499 Giovanni I nomin\u00f2 Svante Nilsson (Sture) nuovo proprietario nel feudo di Stegeborg. Svante avrebbe voluto succedere a suo padre Nils Bosson, ma era stato scavalcato da Sten Sture. Ora la giurisdizione della contea del castello era la diminuita e non riceveva pi\u00f9 entrate dalle citt\u00e0 di S\u00f6derk\u00f6ping e Norrk\u00f6ping.\nDopo molti anni di servizio a Roma, Hemming Gadh torn\u00f2 in Svezia e divenne vescovo di Link\u00f6ping nel gennaio 1501. La corrispondenza sopravvissuta rivela che Hemming era un ospite frequente a Stegeborg. Durante l'estate del 1501 scoppi\u00f2 una ribellione contro il re Giovanni. Ad agosto, tre delle 14 navi del re tentarono di entrare a Sl\u00e4tbaken e conquistare Stegeborg, ma il tentativo di sbarco fall\u00ec.\nDopo la morte di Sten Sture, Svante Nilsson fu eletto alla reggenza il 21 gennaio 1504. Probabilmente non fu fino al 1506 prima che il Consigliere del Regno Trotte M\u00e5nsson (Eka) fosse nominato balivo del nuovo castello. Trotte fu fedele a Svante Nilsson e rimase sceriffo fino alla sua morte nel 1512.\nHolger Karlsson Gera fu nominato feudatario nel 1513. La moglie di Holger era una cugina dell'arcivescovo Gustav Trolle, che probabilmente era un peso per lui nella partito che supportava il casato di Sture. Nel giugno 1517 la marina danese riusc\u00ec a incendiare S\u00f6derk\u00f6ping nonostante Stegeborg avesse bloccato l'ingresso. \u00c8 probabile, tuttavia, che la flotta sia entrata nella baia di Br\u00e5viken e poi abbia sbarcato una forza militare.\n1518 Stegeborg ottiene un nuovo comandante, il Consigliere del regno Erik Ryning, che nell'estate del 1520 sconfisse una forza danese che proteggeva la corte vescovile fuori Link\u00f6ping. Ci\u00f2 alla fine port\u00f2 ad accuse sia dal vescovo Brask che da Nils Bosson (Grip) e fu uno di quelli decapitati nel Bagno di sangue di Stoccolma del 1520.\nDinastia Vasa e Palatinato.\nDurante la faida di Dacke il castello fu attaccato ma mai catturato. Il castello fu ristrutturato negli anni Quaranta del Cinquecento. Esbj\u00f6rn Pedersson Lillieh\u00f6\u00f6k era l'ufficiale giudiziario di Stegeborg tra il 1555 e il 1560.\nIl re Giovanni III di Svezia nacque e crebbe nel castello e nel 1578 decise di restrutturare il castello, facendolo diventare pi\u00f9 un palazzo rinascimentale che un castello medievale. I lavori continuarono fino al 1590.\nNel 1622 il castello fu conferito, insieme ad alcune Centene (\"h\u00e4rader\"), al cognato di Gustavo II Adolfo, Giovanni Casimiro di Pfalz-Zweibr\u00fccken, che nel 1651 fu insignito Duca di Stegeborg. Dopo la morte di Giovanni Casimiro nel 1652 il titolo ducale pass\u00f2 al figlio maggiore vivente, Carlo Gustavo. Due anni dopo Carlo Gustavo successe alla cugina Regina Cristina e divenne re Carlo X Gustavo di Svezia, dopo di che il titolo ducale fu trasferito al fratello minore di Carlo Gustavo Adolfo Giovanni, che risiedette nel castello fino alla sua morte nel 1689. Dopo la sua morte il castello torn\u00f2 alla corona.\nXVIII e XIX Secolo.\nl governatore dell'\u00d6sterg\u00f6tland cerc\u00f2 di mantenere il castello in condizioni soddisfacenti, ma non riusc\u00ec a impedirne il degrado. Nel 1707 il castello fu esaminato dalla commissione per decidere cosa fare. Le riparazioni proposte sarebbero state molto costose. L'anno successivo tutti gli edifici in legno dell'isola furono venduti all'asta. Il governatore Erik Ehrenkrona propose nel 1720 che tre delle quattro caserme sarebbero state demolite e la quarta riattrezzata. Per conto del \"Kammarkollegiet\" (Agenzia dei servizi legali, finanziari e amministrativi) il castello fu esaminato nel 1728 ma la proposta del governatore fu respinta. Gran parte del castello fu demolito nell'estate del 1731 e il materiale utilizzato a Norrk\u00f6ping.\nJacob von H\u00f6kerstedt acquist\u00f2 1731 \"S\u00f6dra kungsladug\u00e5rden\", che prese il nome di Stegeborg. A causa delle scarse finanze, la propriet\u00e0 \u00e8 stata trasferita alla Sveriges riksbank. I proprietari successivi furono la famiglia von Schwerins (1739\u20131863).\nXX Secolo.\nStegeborg fu protetta nel 1901. Nel 1938 il Consiglio nazionale dei beni culturali di Svezia ricevette una piccola somma per ripulire la posizione dagli alberi e dagli arbusti e le parti pi\u00f9 gravemente danneggiate della muratura furono riparate. Durante gli anni 1948-1955 il consiglio del patrimonio \u00e8 stato aiutato dall'esercito per scavare le rovine, riparare i danni peggiori e costruire delle tettoie protettive su alcune parti.\nNuovo edificio principale.\nPoco pi\u00f9 di un chilometro a sud delle rovine del castello di Stegeborg, si trova il maniero di Stegeborgs (una residenza privata) \u00e8 un palazzo, non un castello, e fu completato nel 1806 da Werner Detloff von Schwerin. Il piano inferiore ad arco suggerisce che potrebbero essere state utilizzate parti di un'antica casa padronale del 1730. Le pietre di Stegeborg sono state probabilmente utilizzate per la costruzione precedente.\nIl palazzo ha assunto l'aspetto attuale, tuttavia, con i vasti lavori di ristrutturazione del 1915-1918, per il capitano Hakon Wijk su progetto dell'architetto Isak Gustaf Clason.\nLa facciata principale (a est) \u00e8 stata dotata di una finestra a cupola su ogni lato, un risalto centrale e una lanterna. Alla facciata del giardino \u00e8 stata data un'ombra intonacata pi\u00f9 stretta (che comprende le tre finestre centrali) e due tonalit\u00e0 delle finestre su ciascun lato. L'ornamento in gesso cambi\u00f2 e divenne pi\u00f9 uniforme. Il tetto in mattoni smaltati neri (\"putsornamentiken\") \u00e8 stato mantenuto (ora ardesia). L'intonaco era originariamente color beige ma ora \u00e8 bianco sporco.\nAll'interno del palazzo \u00e8 stato apportato un parziale cambiamento di planimetria. Il piano terra, ex magazzino, ha ricevuto una serie completamente nuova di arredi della biblioteca, sala da pranzo per uomini e dispense nella facciata orientale e stanze e sala da pranzo per la servit\u00f9 con angolo cottura a ovest. L'ingresso principale conduce nella sala che ha una doppia scala per la sala superiore. Il piano nobile ha tra l'altro due salotti e camere da letto a est. Il terzo piano ha una sala biliardo nel luogo che precedentemente ospitava la Biblioteca Schwerinska (ora a Thor\u00f6nsborg).\nUna vasca riflettente \u00e8 stata costruita di fronte al palazzo (oggi riempita) e un grande frutteto fu progettato dall'architetto paesaggista danese I. P. Andersen. Anche la casa del giardiniere (ora un hotel) e una serie di edifici residenziali furono costruiti su progetto di Clason. Una stalla \u00e8 stata progettata da Clason ma non \u00e8 mai stata costruita.\nStegeborg oggi.\nStegeborg \u00e8 oggi di propriet\u00e0 (2010) della famiglia Danielsson che gestisce un'importante attivit\u00e0 turistica nel giardino. Un campo d'aviazione \u00e8 stato costruito nel prato di Sk\u00e4llsvik, dove \u00e8 stata combattuta la battaglia di Stegeborg. Presso le rovine del castello e l'adiacente terminal dei traghetti per la Stegeborgsleden, ora c'\u00e8 anche un porto turistico con un ristorante. Stegeborgs Egendom \u00e8 oggi (2017) una societ\u00e0 per azioni e l'attuale proprietario vi gestisce, tra le altre cose, un'ampia attivit\u00e0 turistica."}
{"id": "1512771", "revid": "287204", "url": "https://it.wikipedia.org/wiki?curid=1512771", "title": "Apicum-A\u00e7u", "text": "Apicum-A\u00e7u \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1512773", "revid": "1543377", "url": "https://it.wikipedia.org/wiki?curid=1512773", "title": "Araguan\u00e3 (Maranh\u00e3o)", "text": "Araguan\u00e3 \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1512774", "revid": "1573940", "url": "https://it.wikipedia.org/wiki?curid=1512774", "title": "Chiesa di Santa Maria in Castello (Vecchiano)", "text": "La chiesa di Santa Maria in Castello si trova a Vecchiano.\nPosta in un luogo ameno e suggestivo, la chiesa risulta esistente fin dal 1136, compresa nell'antico castello di Vecchiano citato gi\u00e0 nel 1120 nei documenti della cattedrale pisana. Annoverata nel 1276 tra le chiese suffraganee della pieve di San Marco e Santo Stefano di Rigoli, successivamente risulta dipendente dal patronato delle pi\u00f9 importanti famiglie pisane (Gaetani, Lanfranchi, Orlandi, della Seta, Agostini). La chiesa, divenuta santuario durante il Giubileo del 2000, ha l'uso liturgico riservato al pievano di Vecchiano. Delle strutture originali, poste sul poggio del castello, restano a vista, all'esterno del moderno santuario, solo parte del lato nord e la testata del fianco ovest. L'interno \u00e8 ad unica aula.\nSalendo i quattro scalini del giardino antistante il portone d'ingresso si nota alla sinistra dell'ingresso, una targa dove c'\u00e8 scritto che la Madonna dalla scalinata della chiesa guar\u00ec la citt\u00e0 di Livorno (che si vede all'orizzonte) dalla peste."}
{"id": "1512778", "revid": "110157", "url": "https://it.wikipedia.org/wiki?curid=1512778", "title": "Araioses", "text": "Araioses \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione del Baixo Parna\u00edba Maranhense."}
{"id": "1512780", "revid": "1573940", "url": "https://it.wikipedia.org/wiki?curid=1512780", "title": "Distretto di Higashiusuki", "text": "Il \u00e8 uno dei distretti della prefettura di Miyazaki, in Giappone.\nAttualmente fanno parte del distretto i comuni di Kadogawa, Misato, Morotsuka e Shiiba."}
{"id": "1512781", "revid": "767487", "url": "https://it.wikipedia.org/wiki?curid=1512781", "title": "Arame (Maranh\u00e3o)", "text": "Arame \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1512783", "revid": "104485", "url": "https://it.wikipedia.org/wiki?curid=1512783", "title": "Edificio a energia quasi zero", "text": "Un edificio a energia quasi zero (dall'inglese nearly zero-energy building, abbreviato NZEB), o edificio a quasi energia zero, \u00e8 un edificio ad alte prestazioni energetiche grazie alle caratteristiche costruttive, tipologiche ed impiantistiche, finalizzate al risparmio energetico ed alla riduzione di emissione di CO2. Esistono diversi esempi di case con consumi energetici minimi o nulli: i modelli e casa passiva e pi\u00f9 in generale i \"green building\".\nDefinizione.\nUna definizione di edificio a energia quasi zero viene fornita al punto 2 dell'articolo 2 della direttiva europea 2010/31/UE sulla prestazione energetica nell\u2019edilizia:\u00abedificio a energia quasi zero\u00bb: edificio ad altissima prestazione energetica, determinata conformemente all\u2019allegato I. Il fabbisogno energetico molto basso o quasi nullo dovrebbe essere coperto in misura molto significativa da energia da fonti rinnovabili, compresa l\u2019energia da fonti rinnovabili prodotta in loco o nelle vicinanze\nFabbisogno energetico.\nIl fabbisogno energetico di un edificio \u00e8 la somma dell'energia necessaria per il riscaldamento invernale, il raffrescamento estivo, la ventilazione e l'illuminazione degli ambienti interni. Una casa energetica riesce ad assicurare il comfort termico, i ricambi d'aria e la giusta quantit\u00e0 di luce diurna e notturna con un consumo ridotto di energia, nei casi migliori il consumo di energia fossile \u00e8 pari a zero.\nCaratteristiche architettoniche.\nLe caratteristiche architettoniche di un edificio a energia quasi zero sono influenzate dalla latitudine, dal volume costruito e dalla destinazione d'uso. L'orientamento dell'edificio a energia quasi zero \u00e8 studiato per ottenere la giusta esposizione al sole, al fine di captarne l'energia termica e la luce. Le dispersioni verso l'esterno vengono controllate anche attraverso la compattezza del volume. Gli aggetti delle falde e l'inclinazione dei tetti sono progettati per evitare l'incidenza dei raggi solari estivi sulle parti trasparenti dell'involucro edilizio, e il conseguente surriscaldamento, con materiali isolanti.\nInvolucro edilizio.\nNell'edificio a energia quasi zero l'involucro edilizio \u00e8 progettato per limitare il fabbisogno energetico.\nL'energia scambiata con l'esterno \u00e8 controllata dal giusto grado di coibentazione delle parti opache e dalla scelta di parti trasparenti ad alte prestazioni.\nImpianti.\nGli impianti di un edificio a energia quasi zero sono progettati per consumare poca energia, avendo alti rendimenti e riducendo al minimo le perdite di calore.\nGli impianti a energia fossile sono integrati o sostituiti totalmente con impianti a energia rinnovabile, come quella solare, geotermica ed eolica.\nCertificazione energetica.\nIl D.Lgs. 192/2005, integrato dal D.Lgs. 311/2006, ha introdotto in Italia l'attestato di certificazione energetica."}
{"id": "1512784", "revid": "767487", "url": "https://it.wikipedia.org/wiki?curid=1512784", "title": "Fiori d'acciaio", "text": "Fiori d'acciaio (\"Steel Magnolias\") \u00e8 un film del 1989 diretto da Herbert Ross, tratto dal dramma teatrale di Robert Harling che cur\u00f2 anche la sceneggiatura.\nTrama.\nNella cittadina immaginaria di Chinquapin, capoluogo dell'omonima Chinquapin Parish, in Louisiana, sei donne dall'et\u00e0 e dai caratteri completamente diversi si ritrovano nel salone di bellezza di Truvy Jones, tra pettegolezzi e i vari alti e bassi della vita. Oltre alla proprietaria Truvy, fra loro ci sono due anziane amiche, la vedova Louisa \"Ouiser\" Boudreaux e Clairee Belcher, l'ingenua e religiosa aiutante Annelle, la signora Mary Lynn Eatenton e la sua giovane figlia Shelby.\nShelby sta per sposarsi e dopo il matrimonio, nonostante una grave forma di diabete e il parere contrario dei medici, decide di diventare madre, il sogno irrinunciabile della propria vita. Col passare del tempo la malattia si aggrava e Shelby entra in dialisi fino a quando la madre le dona un rene. Quando Shelby, che nonostante le cure non ha mai vinto la battaglia contro la malattia, \u00e8 vittima di una ischemia fatale, le donne si stringono tutte intorno a Mary Lynn, la madre di Shelby, e tra lacrime e risate instaureranno un'unione al femminile, come dei fiori ma fatti d'acciaio, che non si spezzano davanti alle dure avversit\u00e0 della vita.\nDistribuzione.\nIl film \u00e8 stato distribuito nelle sale cinematografiche statunitensi il 15 novembre 1989."}
{"id": "1512786", "revid": "287204", "url": "https://it.wikipedia.org/wiki?curid=1512786", "title": "Arari", "text": "Arari \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1512787", "revid": "36426", "url": "https://it.wikipedia.org/wiki?curid=1512787", "title": "Vescovo di Metz", "text": ""}
{"id": "1512789", "revid": "287204", "url": "https://it.wikipedia.org/wiki?curid=1512789", "title": "Axix\u00e1", "text": "Axix\u00e1 \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1512790", "revid": "104458", "url": "https://it.wikipedia.org/wiki?curid=1512790", "title": "Arianna Follis", "text": "\u00c8 sorella di Leonardo, a sua volta fondista e scialpinista di alto livello.\nBiografia.\nCarriera nello sci di fondo.\nStagioni 1995-2002.\nOriginaria di Gressoney-Saint-Jean, debutt\u00f2 in Coppa del Mondo il 13 dicembre 1995, diciottenne, nella 10\u00a0km a tecnica libera di Brusson (54\u00aa). Fino alla stagione 2000-2001 \u00e8 stata nella Coppa Continentale, gareggiando solo saltuariamente nella massima categoria. La prima gara in cui conquist\u00f2 punti di Coppa del Mondo (con un 21\u00ba posto) fu la Transjurasienne di Lamoura/Mouthe del 20 febbraio 2000, granfondo di 44\u00a0km inserita quell'anno in Coppa e vinta da Stefania Belmondo\nAi Mondiali di Lahti del 2001 gareggi\u00f2 nell'inseguimento (5\u00a0km tecnica classica + 5\u00a0km tecnica libera) dove giunse 28\u00aa, e nella sprint dove fu 13\u00aa. Il 15 marzo dello stesso anno mor\u00ec il fratello Leonardo, travolto da una valanga a Gressoney mentre si stava allenando per il Trofeo Mezzalama di sci alpinismo.\nIl 16 dicembre 2001 conquist\u00f2 il suo primo podio in Coppa, nella staffetta 4x5 km di Davos (3\u00aa)\nStagioni 2003-2006.\nAi Mondiali del 2003, in Val di Fiemme, raccolse come miglior piazzamento il settimo posto nella staffetta 4x5 km. Nel 2005, ai Mondiali di Oberstdorf, vinse il bronzo nella staffetta 4x5 km, ultima frazionista in squadra con Gabriella Paruzzi, Antonella Confortola e Sabina Valbusa.\nPartecip\u00f2 ai XX Giochi olimpici invernali di , contribuendo al terzo posto nella staffetta 4x5 km, prima frazionista in squadra con Antonella Confortola, Gabriella Paruzzi e Sabina Valbusa; arriv\u00f2 settima in entrambe le gare sprint, sia nell'individuale sia in quella a squadre, in coppia con la Paruzzi.\nDopo le Olimpiadi arriv\u00f2 anche la prima vittoria in Coppa, nella sprint individuale disputata il 7 marzo 2006 a Borl\u00e4nge, battendo la norvegese Marit Bj\u00f8rgen, dominatrice della Coppa del Mondo 2005-2006.\nStagioni 2007-2011.\nNella stagione successiva, 2006-2007, ottenne un'altra vittoria nella sprint di Rybinsk; ai Mondiali di Sapporo vinse il bronzo nella 10\u00a0km a tecnica libera, dietro a Kate\u0159ina Neumannov\u00e1 e Ol'ga Zav'jalova. Arriv\u00f2 terza nell'edizione 2007-2008, la seconda, del Tour de Ski, dietro a Charlotte Kalla e Virpi Kuitunen, vincendo la sprint di Praga del 30 dicembre 2007.\nDurante la stagione 2008-2009 vinse la sprint a squadre di Whistler e due tappe del Tour de Ski (le sprint tecnica libera di Praga e di Nov\u00e9 M\u011bsto na Morav\u011b) e chiuse al secondo posto nella classifica della Coppa del Mondo di sprint. Sempre nel 2009 vinse il titolo unico iridato nella sprint a tecnica libera individuale dei Mondiali di Liberec.\nAi Mondiali del 2011, a Oslo, vinse la medaglia d'argento nella gara di sprint individuale a tecnica libera. Si \u00e8 ritirata al termine della stagione 2010-2011, chiusa al terzo posto in classifica generale e nuovamente al secondo in quella di sprint.\nCarriera nello sci alpinismo.\nNel 2001 e nel 2003 ha vinto due edizioni della gara di sci alpinismo Trofeo Mezzalama, che si disputa ogni due anni sulle vette del Monte Rosa.\nAltre attivit\u00e0.\n\u00c8 \"testimonial\" dell'associazione benefica SOS Villaggi dei Bambini.\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nTC = tecnica classica\nTL = tecnica libera"}
{"id": "1512791", "revid": "1573940", "url": "https://it.wikipedia.org/wiki?curid=1512791", "title": "Distretto di Higashimorokata", "text": "Il \u00e8 uno dei distretti della prefettura di Miyazaki, in Giappone.\nAttualmente fanno parte del distretto i comuni di Aya e Kunitomi."}
{"id": "1512792", "revid": "438678", "url": "https://it.wikipedia.org/wiki?curid=1512792", "title": "EdTV", "text": "EdTV \u00e8 un film del 1999 diretto da Ron Howard, adattamento americano del film canadese \"Il divo della porta accanto (Louis 19, le roi des ondes)\".\nTrama.\nCynthia Topping, direttrice del canale \"True Tv\", inventa un nuovo programma che spera possa rialzare gli indici di ascolto da tempo in calo. Il programma consiste nel seguire e riprendere, 24 ore su 24, la vita di una persona qualsiasi. Il fortunato \u00e8 Ed Pekurny, commesso trentenne in un videonoleggio di San Francisco.\nIl reality show \"EdTV\" diventa il programma pi\u00f9 visto degli Stati Uniti. Milioni di persone seguono costantemente la vita di Ed, che diventa una celebrit\u00e0. Ma questa celebrit\u00e0 ben presto gli si ritorce contro, facendo diventare la sua vita un inferno, in cui vengono messi a nudo i segreti della sua famiglia e gli complicano non poco le sue vicende sentimentali con Shari.\nColonna sonora.\nLa colonna sonora del film \u00e8 stata curata dal noto gruppo statunitense dei Bon Jovi, che ha appositamente composto il brano \"Real Life\".\nDistribuzione.\n\u00c8 stato presentato fuori concorso al 52\u00ba Festival di Cannes."}
{"id": "1512793", "revid": "547992", "url": "https://it.wikipedia.org/wiki?curid=1512793", "title": "Daniele Berretta", "text": "Carriera.\nClub.\nCresciuto nelle giovanili della , \u00e8 stato prestato al Vicenza per una stagione. Tornato a Roma, totalizza 17 presenze.\nNell'estate 1994 viene ceduto al Cagliari in prestito. Tornato alla base capitolina, gioca un'altra stagione con mister Carlo Mazzone che lo promuove titolare. In questa stagione segna un gol in Coppa UEFA. Infortunatosi, per la stagione successiva con Carlos Bianchi viene ceduto al Cagliari dove si accaser\u00e0 per diverse stagioni. Con il Cagliari ottiene promozioni e retrocessioni, andando a segno nella stagione 1998-1999 e in quella 1999-2000 in entrambi i casi 6 volte (suo record personale). \nNella stagione 2000-2001 Berretta e l'allenatore Gianfranco Bellotto hanno un'animosa discussione in allenamento e il giocatore viene messo fuori rosa e di l\u00ec a breve ceduto all'Atalanta. A Bergamo segna 5 gol totali prima dell'approdo nella stagione 2003-2004 all'Ancona, neopromosso in Serie A. Berretta segna anche un gol con i biancorossi, poi la squadra retrocede. \nArriva cos\u00ec l'approdo a Brescia: con le \"Rondinelle\" colleziona 8 presenze in due stagioni cosicch\u00e9, al termine della stagione 2005-2006, decide di abbandonare il calcio giocato.\nNazionale.\nCon la Nazionale Under-21 disputa 5 incontri e vince l'Europeo del 1994.\nAllenatore.\nConseguito il patentino di allenatore, dalla stagione 2013-14, prende la guida di una squadra della Scuola Calcio dell'Ostiamare.\nNella stagione 2014-2015 allenatore in seconda nella prima squadra dell'Ostiamare, in Serie D."}
{"id": "1512796", "revid": "986213", "url": "https://it.wikipedia.org/wiki?curid=1512796", "title": "Federico Luigi del Palatinato-Zweibr\u00fccken", "text": "Biografia.\nNacque a Heidelberg nel 1619 e fu l'unico figlio sopravvissuto del conte palatino Federico Casimiro di Zweibr\u00fccken-Landsberg e di Emilia Secunda di Nassau. Alla morte del padre, nel 1645, eredit\u00f2 i suoi territori, devastati dalla Guerra dei trent'anni. Si prodig\u00f2 per la ricostruzione e promosse il commercio per risanare la situazione finanziaria del ducato. Nel 1661 eredit\u00f2 il ducato di Zweibr\u00fccken, un altro territorio devastato dalla guerra, a seguito della morte del conte palatino Federico di Zweibr\u00fccken.\nMor\u00ec nel castello di Landsberg, in Alsazia, nel 1681. Dal momento che nessuno dei suoi figli legittimi, nati dal suo primo matrimonio, gli sopravvisse e dal momento che gli altri erano nati dal suo secondo matrimonio, morganatico, gli succedette in entrambi i ducati il re Carlo XI di Svezia.\nMatrimonio.\nIl 14 novembre 1645 a D\u00fcsseldorf, spos\u00f2 in prime nozze Giuliana Maddalena del Palatinato-Zweibr\u00fccken (23 aprile 1621 - 25 marzo 1672), figlia del duca Giovanni II, dalla quale ebbe i seguenti eredi:\nAlla morte della prima moglie, si rispos\u00f2 morganaticamente il 21 agosto 1672 con Maria Elizabeth Hepp (c. 1635 - 8 marzo 1722), da cui ebbe i seguenti eredi:"}
{"id": "1512798", "revid": "767487", "url": "https://it.wikipedia.org/wiki?curid=1512798", "title": "Distretto di Minaminaka", "text": "Il era uno dei distretti della prefettura di Miyazaki, in Giappone.\nPrima di essere soppresso, ne facevano parte i comuni di Kitag\u014d e Nang\u014d. Il 30 marzo 2009, Kitag\u014d e Nang\u014d sono state assorbite dalla citt\u00e0 di Nichinan, ed il distretto ha cessato di esistere."}
{"id": "1512800", "revid": "767487", "url": "https://it.wikipedia.org/wiki?curid=1512800", "title": "Cuore sacro", "text": "Cuore sacro \u00e8 un film del 2005 diretto da Ferzan \u00d6zpetek, uscito nelle sale cinematografiche il 25 febbraio 2005. La pellicola ha incassato complessivamente \u20ac 2.990.597 su un budget stimato sui \u20ac 6.000.000.\nIl film segna il ritorno al cinema di Lisa Gastoni, che aveva abbandonato le scene alla fine degli anni settanta.\nHa ottenuto 12 candidature ai David di Donatello 2005, vincendo due statuette per la migliore attrice protagonista (Barbora Bobu\u013eov\u00e1) e per il migliore scenografo (Andrea Crisanti), e nello stesso anno ottiene due Globi d'oro, due Ciak d'oro e tre premi Flaiano. Barbora Bobulova per la sua interpretazione ha vinto il Nastro d'argento europeo.\nTrama.\nManager di successo, Irene Ravelli \u00e8 riuscita, anche grazie all'aiuto di zia Eleonora sua socia in affari, ad ottenere il dissequestro dell'antico palazzo di famiglia che vuole sfruttare a scopi imprenditoriali. Tornata nel palazzo per un nuovo sopralluogo, Irene incontra Aurelio, anziano custode dell'abitazione, che le fa visitare la stanza di Adriana, madre di Irene, rimasta immutata dal tempo della sua morte, come se ella vi abitasse ancora. La camera presenta strane scritte, simboli senza significato incise sulle pareti. Vi sono anche numerose immagini religiose che possono alludere ad un sincretismo religioso della donna.\nFuori dal palazzo Irene incontra Benny, un'impertinente ragazzina che con uno stratagemma le ruba il portafoglio. Prontamente riacciuffata, la bambina si chiarisce con Irene offrendole di pagarle la cena la prossima volta che si sarebbero riviste. In seguito, Irene ed Eleonora si recano da Maria Clara, zia alcolizzata di Irene, ricoverata in un centro riabilitativo, la cui firma \u00e8 necessaria per far iniziare i lavori nel palazzo. Maria Clara per\u00f2 rifiuta di firmare, nonostante le minacce di interdizione lanciatele dalla sorella Eleonora.\nPoco tempo dopo, Irene incontra nuovamente Benny: mentre sono assieme, Irene le fa notare una piccola giraffa giocattolo, simile a quella che possedeva da bambina. In seguito la ragazzina chiede a Irene di aiutarla a portare delle buste (riempite con le cose comprate al supermercato prima di cena) a determinati indirizzi nel vicinato. Nonostante l'iniziale rifiuto, Irene accetta e viene per la prima volta a contatto con una realt\u00e0 a lei sconosciuta, caratterizzata da un\u2019estrema povert\u00e0 in una Roma/Corte dei Miracoli apparentemente abitata solo da diseredati e da alcune donne ricchissime e spietate.\nDopo una serie di vicissitudini, Irene scopre che la bambina \u00e8 collegata al volontariato della Chiesa di padre Carras. Benny per\u00f2 nega di prendersi cura di quella gente su ordine del parroco, anzi padre Carras l'aveva ripresa pi\u00f9 volte, chiedendole invece di convincere quelle persone ad andare alla mensa dei poveri. Infine Irene e Benny dormono assieme nel palazzo, ma la mattina dopo la bambina \u00e8 sparita lasciando alla manager un biglietto in cui la sfida a trovarla.\nDopo aver ricevuto il consenso all'inizio dei lavori da parte della zia Maria Clara, Irene scopre che Benny \u00e8 morta investita da un'auto mentre stava scappando dopo aver rubato una piccola giraffa giocattolo. Sentendosi responsabile della morte della bambina, ma anche del suicidio dei coniugi Marchetti dai quali aveva acquisito l'azienda in bancarotta, Irene entra in un profondo conflitto interiore.\nGuidata dallo spirito di Benny e ricercando la spiritualit\u00e0 materna, Irene inizia, assieme a padre Carras, a prendersi cura dei meno abbienti mettendoci anima e corpo: trasforma il palazzo di famiglia in una mensa per i poveri e utilizza i suoi soldi per regalare le case popolari alla gente, compromettendo per\u00f2 la sua abilit\u00e0 imprenditoriale, cosa che preoccupa sua zia Eleonora, che la giudica \"pazza\" come Adriana.\nPadre Carras \u00e8 in parte d'accordo con Eleonora, giudicando il comportamento di Irene come un'autopunizione. La donna invece \u00e8 convinta di poter ritrovare la fede accanto ai bisognosi e non nei vari luoghi di culto. Il prete allora la porta a visitare i numerosi senzatetto che vivono fra le rovine di Roma e le chiede come possa essere cos\u00ec presuntuosa nel credere di salvarli tutti senza un aiuto organizzato, che solo un riconoscimento ufficiale del suo lavoro da parte della Chiesa pu\u00f2 darle.\nDopo aver osservato tutta quella gente, Irene accarezza il parroco e, come in uno stato di trance, si reca in metropolitana dove, osservando le innumerevoli persone presenti, inizia lentamente a disfarsi di tutto ci\u00f2 che ha: i gioielli, le scarpe, i vestiti, arrivando a denudarsi. Ricoverata in ospedale con una diagnosi d'ingresso di \u00abdisturbo dissociativo d'identit\u00e0 con pulsioni altruistiche incontenibili\u00bb, Irene viene visitata da una psichiatra che la riconosce sana di mente, rimanendo colpita da lei e dal suo altruismo.\nCritica.\nIl film ha avuto una buona accoglienza da parte del pubblico, ma \u00e8 stato giudicato negativamente dalla maggior parte della critica; spicca la completa assenza di tematiche LGBT, solitamente presenti nella cinematografia del regista turco. \"Il Mereghetti\" () pur apprezzando la tematica del film (quella dei \"nuovi poveri\"), ne critica il modo in cui viene affrontata, \u00abpi\u00f9 sul lato irrazionale che su quello morale, finendo per scadere nell'ovvio e nel pragmatico\u00bb. Critica anche le \u00abtroppe\u00bb citazioni cinematografiche (tra cui il personaggio della protagonista che ricorda quello interpretato da Ingrid Bergman in \"Europa '51\" e la scena della denudazione ripresa da \"Teorema\") e non (come la \"Piet\u00e0\" di Michelangelo Buonarroti), le \u00abfacili\u00bb simbologie e la scena finale di stampo \u00abfavolistico\u00bb. Il Farinotti nel suo \"Dizionario di tutti i film\" definisce il lungometraggio \u00abuna riflessione sulla spiritualit\u00e0 non priva di provocazioni\u00bb assegnandogli due stelle su un massimo di cinque ().\nNel suo \"Dizionario dei film\", il Morandini assegna a \"Cuore sacro\" due stelle e mezzo su un massimo di cinque (). Secondo il critico il film \u00e8 \u00absimmetricamente strutturato\u00bb sui \u00abdoppi\u00bb, \u00absulle coppie degli opposti\u00bb e sui \u00abrimandi cinefili\u00bb (a cui aggiunge, oltre a quelli gi\u00e0 citati da \"Il Mereghetti\", \"L'esorcista\" e \"Che fine ha fatto Baby Jane?\"). Elogia per\u00f2 l'interpretazione di Barbora Bobu\u013eov\u00e1 e il \u00abvitalismo\u00bb della giovane Camille Dugay Comencini (figlia di Francesca Comencini), la cui uscita di scena, per il critico, segna \u00abirrimediabilmente\u00bb il declino verso \u00abl'Enfasi Edificante del finale\u00bb. \nAnche il critico Maurizio Cabona, sulle pagine de Il Giornale, salva quasi esclusivamente la performance dell'attrice: \u00abComunque \u00e8 grazie agli attori se \"Cuore sacro\" batte la strada del ridicolo, cadendovi solo sporadicamente. Cade invece ormai il bel seno della Bobulova, che ai tempi di \"Ecco fatto\" sfidava la legge di gravit\u00e0, ma il suo bel viso regge impavido un destino che le impone, dopo Ovunque sei, un altro ruolo infelice\u00bb.\nIl sito di critica cinematografica MYmovies lo definisce senza mezzi termini il \u00abpeggiore film di Ozpetek\u00bb (), giudicando \u00abampiamente discutibile\u00bb la morale del film e recensendo negativamente sia gli attori che la musica dal \u00abfare tronfio e rimbombante\u00bb di Andrea Guerra."}
{"id": "1512802", "revid": "1573940", "url": "https://it.wikipedia.org/wiki?curid=1512802", "title": "Distretto di Miyazaki", "text": "Il era uno dei distretti dell'omonima prefettura di Miyazaki, in Giappone.\nPrima di essere soppresso, ne faceva parte solo il comune di Kiyotake. Il 23 marzo 2010, Kiyotake \u00e8 stata assorbita dalla citt\u00e0 di Miyazaki, ed il distretto ha cessato di esistere."}
{"id": "1512804", "revid": "640277", "url": "https://it.wikipedia.org/wiki?curid=1512804", "title": "Explorer 8", "text": "L'Explorer 8 fu un satellite statunitense appartenente al Programma Explorer, il suo compito fu di studiare la ionosfera.\nLa Missione.\nExplorer 8 fu lanciato il 3 novembre 1960 tramite il vettore Juno II; si immise in orbita senza intoppi e inizi\u00f2 la sua missione rivolta allo studio di vari aspetti della ionosfera, tra cui:\nTutti i test vennero eseguiti in una fascia che variava dai 400 ai 1.600\u00a0km di altezza, sia in piena luce solare che nell'oscurit\u00e0.\nPer evitare disturbi agli esperimenti, Explorer 8, non fu dotato di pannelli solari ma alimentato da una batteria al mercurio la quale si esaur\u00ec il 27 dicembre 1960.\nDa segnalare il fatto che i tecnici ebbero molte difficolt\u00e0 a convertire i dati inviati dalla sonda per farli elaborare da computer, di conseguenza i vari calcoli necessari per lo studio della ionosfera furono espletati manualmente dagli scienziati.\nFu stimato che il satellite sarebbe restato in orbita per circa 80 anni ma rientr\u00f2 nell'atmosfera distruggendosi il 28 marzo 2012 dopo circa 51 anni e mezzo.\nIl Satellite.\nExplorer 8 era formato da due doppi coni uniti alla base. Esternamente in alluminio misurava 76\u00d776 cm.\nTutti i dati furono trasmessi tramite un trasmettitore da 100 mW a 108 MHz che funzion\u00f2 fino all'esaurimento della batteria."}
{"id": "1512810", "revid": "36426", "url": "https://it.wikipedia.org/wiki?curid=1512810", "title": "Sigiberto I", "text": ""}
{"id": "1512811", "revid": "33751", "url": "https://it.wikipedia.org/wiki?curid=1512811", "title": "Coppa del Presidente dell'AFC", "text": "La Coppa del Presidente dell'AFC () \u00e8 stata una competizione calcistica per club organizzata dall'AFC dal 2005 al 2014.\nFormula.\nLe squadre partecipanti erano divise in tre gruppi da quattro squadre, le prime due classificate di ogni gruppo si qualificavano alla fase successiva. La seconda fase del torneo era composta da due gironi da tre squadre ciascuno, le due vincitrici di ciascun girone si affrontavano nella finale per l'assegnazione del trofeo. Non veniva disputata la finale 3\u00ba- 4\u00ba posto.\nQualificazione.\nA questa competizione partecipavano squadre di club delle nazioni \"emergenti\" affiliate all'AFC. Le nazioni \"mature\" e in \"sviluppo\" partecipavano rispettivamente all'AFC Champions League e alla Coppa dell'AFC.\nVenivano ammesse le squadre detentrici del titolo di campione nazionale di quei paesi che rispettavano i criteri di ammissione stabiliti dal Comitato Esecutivo dell'AFC ed elencati nel regolamento della competizione.\nLe prime 3 edizioni (2005-2007) comprendevano un totale di 8 squadre, aumentate a 11 nel 2010.\nA partire dall'edizione 2011 il comitato esecutivo dell'AFC ha introdotto una dodicesima squadra nella competizione (in maniera tale da avere 3 gruppi eliminatori da 4 squadre ciascuno). Nel 2012 la Mongolia \u00e8 stata ammessa al torneo, il numero totale delle squadre non \u00e8 variato in quanto la Birmania \u00e8 stata promossa dall'AFC e ha ottenuto il diritto di partecipare alla Coppa dell'AFC. L'anno successivo \u00e8 stata la volta delle Filippine che hanno ottenuto l'accesso al torneo, tuttavia il numero totale delle partecipanti non \u00e8 variato poich\u00e9 le squadre del Tagikistan sono state promosse nella Coppa dell'AFC.\nPromozioni e retrocessioni.\nLe uniche nazioni che sono state promosse sono state: la Birmania, il Kirghizistan, la Palestina e il Tagikistan. Di queste quattro l'unica a non aver mai vinto la \"Coppa del Presidente dell'AFC\" \u00e8 stata la Palestina che \u00e8 anche quella che ha impiegato meno stagioni ad essere promossa, ovvero tre. Di esse per\u00f2 nessuna \u00e8 riuscita ad essere promossa ulteriormente per partecipare all'AFC Champions League. Da notare come nessuna nazione \u00e8 mai stata retrocessa dalla \"Coppa dell'AFC\".\nLe nazioni \"emergenti\" che non rispettavano i requisiti non inviavano le proprie squadre di club ad alcuna competizione continentale. Nell'ultima stagione (2014) le federazioni escluse sono state: Afghanistan, Brunei, Guam, Laos, Macao, Marianne Settentrionali e Timor Est.\nStoria.\nL'ultima edizione.\nNel novembre 2013 l'AFC ha annunciato che l'edizione 2014 sarebbe stata l'ultima della competizione. A partire dal 2015 i club vincitori dei campionati delle \"nazioni emergenti\" sono eleggibili per partecipare alle qualificazioni per la Coppa dell'AFC.\nPaesi partecipanti.\nLegenda:"}
{"id": "1512812", "revid": "599013", "url": "https://it.wikipedia.org/wiki?curid=1512812", "title": "The Wedding", "text": ""}
{"id": "1512813", "revid": "119242758", "url": "https://it.wikipedia.org/wiki?curid=1512813", "title": "Travunia", "text": "Travunia (in serbo: \u0422\u0440\u0430\u0432\u0443\u043d\u0438\u0458\u0430, \"Travunija\" o \u0422\u0440\u0430\u0432\u0443\u045a\u0430, \"Travunja\", \"Travounia\", \u03a4\u03c1\u03b1\u03b2\u03bf\u03cd\u03bd\u03b9\u03b1 in greco bizantino) era un principato serbo medievale, localizzato nella regione dell'Erzegovina, nel sud della Dalmazia e nel Montenegro.\nConfini.\nLa Travunia occupava la regione costiera dei Balcani meridionali, e si estendeva dalla citt\u00e0 di Ragusa \u2013 che ne segnava il confine settentrionale con il principato di Zaclumia \u2013 alle Bocche di Cattaro che costituivano il confine meridionale con il principato di Doclea; ad est confinava con il Gran principato di Rascia.\nStoria.\nI primi abitanti slavi giunsero nella zona nel V secolo e si mescolarono alle popolazioni di origine illirica e romana. Lo Stato di Travunia fu fondato intorno al 630, quando l'imperatore bizantino Eraclio chiam\u00f2 in soccorso per combattere gli Avari le popolazioni serbe e croate dell'Europa centrale guidate dal Visconte sconosciuto, e affid\u00f2 loro in vassallaggio le terre che avevano sottratto al nemico. Il primo sovrano conosciuto fu Beloje il cui figlio Krajina, all'inizio del IX secolo ebbe in moglie la figlia del gran principe di Rascia Vlastimir, atto col quale la Travunia si leg\u00f2 al potente vicino, ma fu il \u010caslav Klonimirovi\u0107 che inser\u00ec definitivamente la Tavunia, dopo un breve periodo di dominazione bulgara, nella sfera d'influenza della Doclea di cui fu da l\u00ec in poi un feudo.\nIntorno al 968 re Kre\u0161imir di Croazia esili\u00f2 il proprio figlio Leghec alla corte del principe travuniano Boleslav nella capitale Trebinje. Qui Leghec organizz\u00f2 una ribellione e assoggett\u00f2 la Travunia alla Croazia. Ben presto, per\u00f2 la rivolta fu sedata e Boleslav torn\u00f2 nuovamente al potere come feudatario della Doclea.\nIl periodo di maggior prosperit\u00e0 per la Travunia fu sotto il regno del principe di Rascia Jovan Vladimir, ma quando costui fu assassinato su ordine dell'imperatore Ivan Vladislav di Bulgaria nel 1016, la Doclea e, quindi, la Travunia, pass\u00f2 sotto il controllo dell'Impero bizantino, anche se la corona fu data al principe Dragomir, zio di Jovan Vladimir, che mor\u00ec assassinato due anni dopo. A seguito di questo atto, la Toclea e la Tavunia non ebbero legittimi sovrani.\nIl figlio di Dragomir, Stefano Voislav intorno al 1030 ricostitu\u00ec lo Stato di Doclea e vi incorpor\u00f2 completamente la Travunia. Nel 1077 fu proclamato il regno di Doclea e Dalmazia dal principe Mihailo Vojisavljevi\u0107. Nel 1186, sconfitto Mihailo, in Doclea prese il potere la famiglia dei Nemani\u0107 (Vukan) passando poi sotto il regno dei Serbi, che era sorto nel 1217 con Stefano Prvoven\u010dani.\nNel 1326 la regione della Tavunia fu conquistata dal regno di Bosnia. Nel 1345 Stefano Du\u0161an cre\u00f2 l'Impero serbo conquistando anche la Bosnia e, quindi, la Travunia."}
{"id": "1512818", "revid": "36426", "url": "https://it.wikipedia.org/wiki?curid=1512818", "title": "Carolingia", "text": ""}
{"id": "1512819", "revid": "125951643", "url": "https://it.wikipedia.org/wiki?curid=1512819", "title": "Pipinidi", "text": "I Pipinidi, strettamente legati agli Arnolfingi, furono i membri di una famiglia di nobili franchi, alcuni dei quali ricoprirono la carica di Maestro di palazzo, e cio\u00e8 governanti di fatto, nei regni di Neustria e di Austrasia, nominalmente governate dai Merovingi. Nel VII secolo il vescovo Arnolfo di Metz fu una figura di spicco nei regni merovingi e suo figlio Ansegiso spos\u00f2 santa Begga, figlia di Pipino di Landen detto \"Il Vecchio\": da loro nacque Pipino di H\u00e9ristal, da cui la dinastia prese il nome di \"pipinidi\". La carica di Maestro di palazzo del regno di Austrasia entr\u00f2 nella famiglia con Ansegiso e prosegu\u00ec con Pipino II di H\u00e9ristal, che conquist\u00f2 la Neustria alla battaglia di Tertry del 687 ed espanse l'autorit\u00e0 dei pipinidi su tutti i regni dei Franchi. Alla sua morte il figlio illegittimo Carlo Martello tagli\u00f2 fuori gli eredi legittimi, la cui discendenza si estinse, e govern\u00f2 come maestro di Palazzo, dando poi vita a quella che gli storici hanno chiamato dinastia carolingia.\nOrigini.\nNessun documento contemporaneo cita il nome dei genitori di Pipino I di Landen o il Vecchio, e la \"Vita Garitrudis abbatissae Nivialencis\", redatta nel VII secolo, si limita a dire che la sua origine \u00e8 cos\u00ec famosa che nessuno in Europa ignora il nome e la gloria dei suoi antenati. Nel X secolo la \"Genealogia regum Francorum\" parla di \u201cCarlomanno, maestro di palazzo d'Austrasia sotto Teodeberto II (596-612) e padre di Pipino\u201c, mentre nell'XI secolo la \"Vita Pippini ducis\" parla semplicemente di un Carlomanno, senza alcun'altra specificazione. La documentazione contemporanea permette di confermare la non-esistenza d'un Maestro di palazzo chiamato Carlomanno all'inizio del VII secolo, indicando che un Carlomanno Maestro di palazzo, se \u00e8 esistito, \u00e8 morto entro e non dopo la fine del VI secolo; gli storici sono divisi anche sull'esistenza di un Carlomanno padre di Pipino di Landen, alcuni respingendo completamente l'informazione. Ma questo riferimento ad un Carlomanno padre di Pipino nella \"Vita Pippini ducis\" non porta pretese particolari e sembra essere derivata da un'altra fonte e non dalla \"Genealogia regum Francorum\". Inoltre, alla nascita di Carlo Martello, il continuatore di Fredegario segnala che suo padre Pipino di H\u00e9ristal lo chiam\u00f2 con un nome preso dalla propria lingua, cio\u00e8 dalla sua lingua materna, cosa che indicherebbe che il nome Carlo proveniva dalla famiglia materna, quella di Pipino di Landen suo nonno, e che in essa era gi\u00e0 presente.\nQuanto alla madre di Pipino I, resta incognita nelle varie fonti dell'epoca.\nStoria.\nArnolfo e Pipino di Landen sono i due principali capi dell'aristocrazia dell'Austrasia all'inizio del VII secolo. Sempre pi\u00f9 insofferenti dell'autorit\u00e0 della regina Brunechilde, reggente in nome del nipote Sigeberto II, fecero appello al re della Neustria Clotario II perch\u00e9 eliminasse la regina: questi invase l'Austrasia nel 613, depose Sigeberto II e lo fece uccidere assieme alla regina. In ricompensa, nomin\u00f2 Arnolfo vescovo di Metz e Pipino Maestro di Palazzo. Caddero in disgrazia alla morte di Clotario II nel 629, poich\u00e9 suo figlio Dagoberto I li allontan\u00f2: Pipino torn\u00f2 al potere nel 639 alla morte di Dagoberto, ma cos\u00ec non fu per Arnolfo che si era ritirato in monastero e vi mor\u00ec nel 640.\nAlla sua morte, Arnolfo lasci\u00f2 due figli, Clodolfo ed Ansegiso, citati per la prima volta nel 643 come parte dell'ambiente vicino al maestro di palazzo Grimoaldo, figlio di Pipino di Landen e fratello di santa Begga, quindi cognato di Ansegiso e zio di Pipino di H\u00e9ristal. Clodolfo fu in seguito eletto vescovo di Metz, nel 657, quando Grimoaldo venne assassinato. L'ambiente a lui vicino (famigliari, consiglieri, \"domestici\") sub\u00ec allora persecuzioni da parte del clan che prese il potere, e Clodolfo si mostr\u00f2 opportunista cercando di accordarsi con i nuovi dominatori, cosa che gli sar\u00e0 rimproverata successivamente dai Carolingi; suo fratello Ansegiso venne assassinato a una data sconosciuta ma precedente il 669.\nA partire da Pipino II di H\u00e9ristal, la dinastia si vant\u00f2 maggiormente degli antenati pipinidi che di quelli arnolfingi, impartendo alle nuove generazioni nomi presenti nel ramo pipinide (Pipino, Grimoaldo, Carlo, Carlomanno) piuttosto che nell'altro, a tal punto che gli \"Annali di Metz\", composti alla fine dell'VIII secolo, presentano Pipino II di H\u00e9ristal soltanto come nipote di Pipino I di Landen, e citano Arnolfo, suo nonno paterno, solo come un antenato che avrebbe contribuito alla potenza dei carolingi con i suoi consigli. Questo stato di cose dura tuttora e comunemente ci si riferisce pure ai discendenti d'Ansegiso e di Begga come \"Pipinidi\" invece che come \"Arnolfingi\".\nPipino di H\u00e9ristal appare nel 675 quando, duca dell'Austrasia alleato al duca Martino, s'oppose ad Ebroino, maestro di palazzo della Neustria. Nel 679 una prima battaglia termin\u00f2 con la morte del duca Martino; dopo la morte d'Ebroino ed un breve periodo di pace, le ostilit\u00e0 ripresero nel 687 e si conclusero in favore di Pipino, che divenne il vero padrone dei tre regni franchi (Neustria, Borgogna ed Austrasia). Ma la corte era divisa tra due fazioni, una raccolta attorno a Plectrude, moglie di Pipino, e l'altra intorno ad Alpaida, l'amante: l'equilibri\u00f2 dur\u00f2 fino al 714, quando Pipino mor\u00ec.\nPlectrude, vedova di Pipino, fece subito arrestare il figliastro Carlo (figlio di Pipino e Alpaide) e riconoscere come legittimo erede il nipote Teodoaldo: nello stesso periodo la Neustria si rivolt\u00f2, elesse re Chilperico II, come maestro di palazzo Ragenfrido e, dopo essersi alleata con i Frisoni, attacc\u00f2 l'Austrasia. Carlo riusc\u00ec a sfuggire e, con l'aiuto di alcuni alleati, organizz\u00f2 una resistenza che sconfisse la Neustria ed i Frisoni: forte del successo, esili\u00f2 Plectrude e Teobaldo e riun\u00ec i tre regni sotto la sua autorit\u00e0. Con l'aiuto della Chiesa, organizz\u00f2 i regni franchi in un principato coerente. Intanto i saraceni, gi\u00e0 respinti nel 721, invasero di nuovo le terre dei Franchi ma vennero sconfitti e definitivamente respinti alla battaglia di Poitiers il 25 ottobre 732. Questa vittoria port\u00f2 a Carlo il soprannome di \"Martello\" e gli permise d'intervenire in Aquitania, che sottopose alla propria autorit\u00e0. Nel 737, alla morte del re merovingo Teodorico IV, Carlo Martello non ritenne utile far consacrare un nuovo sovrano: non tent\u00f2 per\u00f2 di farsi incoronare re, ma rimase semplice Maestro di Palazzo. Alla sua morte, nel 741, i suoi figli Pipino il Breve e Carlomanno I nominarono re Childerico III per porre termine ai disordini legati alla successione. Carlomanno si ritir\u00f2 in un monastero nel 747 e Pipino III ottenne nel 751 il sostegno di Papa Zaccaria (confermato in s\u00e9guito da Papa Stefano II) per deporre Childerico III e diventare re, dando l'avvio alla dinastia carolingia ."}
{"id": "1512820", "revid": "110157", "url": "https://it.wikipedia.org/wiki?curid=1512820", "title": "Centro Maranhense", "text": "Centro Maranhense \u00e8 una mesoregione dello Stato del Maranh\u00e3o in Brasile.\nMicroregioni.\n\u00c8 suddivisa in 3 microregioni:"}
{"id": "1512821", "revid": "47767", "url": "https://it.wikipedia.org/wiki?curid=1512821", "title": "Arnolfingi", "text": "Gli Arnolfingi furono gli appartenenti ad una dinastia franca dell'Austrasia originata da Arnolfo di Metz, vescovo di Metz dal 613 al 626. Questa famiglia si fuse con quella dei Pipinidi con il matrimonio di Ansegiso con Santa Begga: questi furono i nonni di Carlo Martello, considerato fondatore dei Carolingi.\nPer convenzione gli Arnolfingi iniziano quindi con Arnolfo di Metz e terminano con Pipino di Herstal, dopo il quale si fa riferimento a \"carolingi\" per indicare i membri della famiglia. Tuttavia, per il fatto che gli ultimi Arnolfingi hanno attinto i loro nomi, una grande parte della loro potenza e del loro prestigio dai loro antenati per linea femminile, alcuni autori li chiamano impropriamente Pipinidi.\nOrigini.\nL'origine della dinastia \u00e8 oggetto di numerose discussioni da parte di storici e di esperti di genealogie dall'inizio del Medioevo, con la presenza di genealogie fabbricate, contestate o contraddittorie. A partire dal XX secolo e la comparsa della critica storica, sembra si sia giunto ad un consenso sulle seguenti due tesi: \nSecondo lo studioso Christian Settipani, Arnolfo sarebbe figlio di un nobile franco di Austrasia, Bodegiselo, considerato nel XII secolo come appartenente ad una linea collaterale dei Merovingi. Suo prozio sarebbe stato Gandolfo, appartenente ad un ramo cadetto dei merovingi; nobile dell'Austrasia, alla fine della sua vita, vescovo di Tongres e poi santo. Gandolfo sarebbe stato figlio del senatore di origine ginevrina Florenzio e della consorte Artemia, quest'ultima nipote del vescovo di Limoges Ruricio I, descritto dal poeta tardoantico Venanzio Fortunato come appartenente alla \"gens\" Anicia, \"gens\" a cui apparteneva Benedetto da Norcia, Boezio e Gregorio Magno. Ruricio sarebbe a sua volta pronipote del console Quinto Clodio Ermogeniano Olibrio, i cui antenati appartenevano alla \"gens\" dei Clodi Celsini, emersi nel III secolo e unitasi con la \"gens\" Anicia nel IV secolo. La \"gens\" Anicia, pur pretendendo di avere origine all'interno della repubblica romana, sarebbe in realt\u00e0 di origine nord africana, apparsa nel corso del II secolo; essa si un\u00ec con la \"gens\" Asinia, legati ai Iulii Quadrati, discendenti a loro volta alla famiglia reale galata, legata per via femminile alla dinastia attalide di Pergamo, ala dinastia dei re di Cappadocia e alla dinastia seleucide in Siria.\nStoria.\nArnolfo e Pipino di Landen sono i due principali capi dell'aristocrazia dell'Austrasia all'inizio del VII secolo. Sempre pi\u00f9 insofferenti dell'autorit\u00e0 della regina Brunechilde, reggente in nome del nipote Sigeberto II, fecero appello al re della Neustria Clotario II perch\u00e9 eliminasse la regina: questi invase l'Austrasia nel 613, depose Sigeberto II e lo fece uccidere assieme alla regina. In ricompensa, nomin\u00f2 Arnolfo vescovo di Metz e Pipino Maestro di Palazzo. Caddero in disgrazia alla morte di Clotario II nel 629, poich\u00e9 suo figlio Dagoberto I li allontan\u00f2: Pipino torn\u00f2 al potere nel 639 alla morte di Dagoberto, ma cos\u00ec non fu per Arnolfo che si era ritirato in monastero e mor\u00ec nel 640. \nAlla sua morte, Arnolfo lasci\u00f2 due figli, Clodolfo ed Ansegiso, citati per la prima volta nel 643 come parte dell'ambiente vicino al maestro di palazzo Grimoaldo, figlio di Pipino di Heristal. Clodolfo fu in seguito eletto vescovo di Metz, nel 657, quando Grimoaldo venne assassinato. L'ambiente a lui vicino (famigliari, consiglieri, \"domestici\") sub\u00ec allora persecuzioni da parte del clan che prese il potere e Clodolfo si mostr\u00f2 opportunista, cercando di accordarsi con i nuovi dominatori, cosa che gli sar\u00e0 rimproverata successivamente da Carolingi; suo fratello venne assassinato ad una data sconosciuta ma precedente il 669. \nA partire da Pipino di Herstal, la dinastia si vant\u00f2 maggiormente degli antenati pipinidi che di quelli arnolfingi, impartendo alle nuove generazioni nomi presenti nel ramo pipinide (Pipino, Grimoaldo, Carlo, Carlomanno) che nell'alltro, a tal punto che gli \"Annali di Metz\", composti alla fine dell'VIII secolo, presentano Pipino di Herstal soltanto come nipote di Pipino di Landen, e citano Arnolfo solo come un antenato che avrebbe contribuito alla potenza dei carolingi con i suoi consigli. Questo stato di cose dura tuttora e comunemente si riferisce ai discendenti d'Ansegiso e di Begga come \"Pipinidi\" invece che come \"Arnolfingi\".\nPipino di Herstal appare nel 675 quando, duca dell'Austrasia alleato al duca Martino, s'oppose ad Ebroino, maestro di palazzo della Neustria. Nel 679 una prima battaglia termin\u00f2 con la morte del duca Martino; dopo la morte d'Ebroino ed un breve periodo di pace, le ostilit\u00e0 ripresero nel 687 e si conclusero in favore di Pipino, che divenne il vero padrone dei tre regni franchi (Neustria, Borgogna ed Austrasia). Ma la corte era divisa tra due fazioni, una raccolta attorno a Plectrude, moglie di Pipino, e l'altra intorno ad Alpaida, l'amante: l'equilibri\u00f2 dur\u00f2 fino al 714, quando Pipino mor\u00ec.\nPlectrude, vedova di Pipino, fece subito arrestare Carlo e riconoscere come legittimo erede il nipote Teodoaldo: nello stesso periodo la Neustria si rivolt\u00f2, elesse re Chilperico II, come maestro di palazzo Ragenfrido e, dopo essersi alleata con i Frisoni, attacc\u00f2 l'Austrasia. Carlo riusc\u00ec a sfuggire e con l'aiuto di alcuni alleati organizz\u00f2 una resistenza che sconfisse la Neustria ed i Frisoni: forte del successo esili\u00f2 Plectrude e Teobaldo e riun\u00ec i tre regni sotto la sua autorit\u00e0. Con l'aiuto della Chiesa organizz\u00f2 i regni franchi in un principato coerente. Intanto i saraceni, gi\u00e0 respinti nel 721, invasero di nuovo le terre dei Franchi ma vennero sconfitti e definitivamente respinti nella battaglia di Poitiers il 25 ottobre 732. Questa vittoria port\u00f2 a Carlo il soprannome di \"Martello\" e gli permise d'intervenire in Aquitania che sottopose alla propria autorit\u00e0. Nel 737, alla morte del re merovingio Teodorico IV, Carlo Martello non ritenne utile far consacrare un nuovo sovrano: non tent\u00f2 per\u00f2 di farsi incoronare re, ma rimase semplice Maestro di Palazzo. Alla sua morte, nel 741, i suoi figli Pipino il Breve e Carlomanno I nominarono re Childerico III per porre termine ai disordini legati alla successione. Carlomanno si ritir\u00f2 in un monastero nel 747 e Pipino ottenne nel 751 il sostegno del papa per deporre Childerico III e diventare re, dando l'avvio alla dinastia carolingia ."}
{"id": "1512822", "revid": "15756", "url": "https://it.wikipedia.org/wiki?curid=1512822", "title": "Chiesa di San Mauro (Cagliari)", "text": "San Mauro \u00e8 una chiesa di Cagliari, ubicata in via San Giovanni, nel quartiere Villanova. La chiesa \u00e8 officiata dai Francescani dell'Ordine dei Frati Minori, che dimorano nell'annesso convento.\nStoria e descrizione.\nLa chiesa, che insieme al convento venne fondata nel 1646 dal canonico Francesco Gaviano, deve la sua intitolazione al rinvenimento (nel 1620), nella necropoli della basilica di San Saturnino, delle reliquie del martire cagliaritano Mauro, nel contesto della ricerca dei \"Corpi Santi\". San Mauro sorse su un'area precedentemente occupata da una chiesetta dedicata alla Vergine della Salute.\nLa bella facciata \u00e8 stata in parte modificata nel 1935, \u00e8 in stile classico, scandita da cornici e lesene. Superato il portale, si scende per una scala al piano di calpestio del piccolo atrio che precede l'interno del tempio, che si presenta a navata unica, con tre cappelle per lato e presbiterio a pianta rettangolare. La prima cappella a destra, dedicata a San Raffaele Arcangelo, a differenza delle altre (voltate a botte) \u00e8 coperta da una cupola ottagonale e ospita un prezioso altare marmoreo in stile barocco. Sia le nicchie dell'altare che le sei disposte nelle pareti laterali della cappella, ospitano pregevoli sculture ligee del XVIII secolo, raffiguranti gli arcangeli \"Raffaele\" (altare), \"Uriele\", \"Gabriele\", \"Michele\" (parete destra), \"Geudiele\", \"Barachiele\" e \"Sealtiele\" (parete sinistra), provenienti dalla bottega di Giuseppe Antonio Lonis e recentemente restaurate. Opera del Lonis \u00e8 anche il \"Crocefisso\" nella prima cappella a sinistra. La seconda cappella a sinistra \u00e8 dedicata a San Salvatore da Horta e vi si venera una sua scapola, custodita all'interno di un reliquiario, un antico dipinto che lo rappresenta e l'arca in pietra che ne ha custodito il corpo. Il presbiterio venne rimaneggiato negli anni '80 del XX secolo per essere adeguato alla riforma liturgica del Concilio Vaticano II; ospita l'altare maggiore, in granito, e il coro ligneo dei frati. Il convento include un interessante chiostro."}
{"id": "1512824", "revid": "1870773", "url": "https://it.wikipedia.org/wiki?curid=1512824", "title": "Distretti del Giappone", "text": "Il \u00e8 una suddivisione territoriale del Giappone. Attualmente ha perso l'importanza che ebbe tra il 1878 ed il 1921, quando aveva una propria giunta di governo ed era secondo solo alle prefetture. A quel tempo, il suo livello amministrativo era simile a quello attuale di molte delle contee statunitensi, alle quali sono demandati gran parte dei poteri locali.\nCaratteristiche.\nCon la legge di Autonomia Locale, promulgata nel 1947, che ha definito le attuali strutture delle amministrazioni locali giapponesi, le prefetture sono ora divise in , e . Queste hanno proprie giunte di governo, le cui giurisdizioni sono limitate a una parte dei territori compresi nella prefettura.\nLe cittadine ed i villaggi formano gli attuali distretti, che non hanno proprie giunte di governo e sono utilizzati principalmente a scopi postali e per identificare l'area geografica di cui i relativi villaggi e cittadine fanno parte. Pur facendo parte del distretto, cittadine e villaggi non sono soggetti ad alcun potere amministrativo proprio del distretto stesso."}
{"id": "1512826", "revid": "34971", "url": "https://it.wikipedia.org/wiki?curid=1512826", "title": "Data Language One", "text": "Data Language One, abbreviato in DL/I \u00e8 il linguaggio utilizzato per accedere ai database IBM IMS, e ai suoi sistemi di scambio dei dati.\nViene implementato da un qualunque linguaggio di programmazione chiamando uno stub software, DFSLI000. Questo stub possiede delle interfacce per la gestione di svariati linguaggi di programmazione, ad esempio la chiamata CBLTDLI di un programma scritto in COBOL. Questo stub viene linkato al programma chiamante, passa la richiesta al sistema IMS e restituisce il risultato ed un codice di stato.\nIn qualunque database IMS, il pi\u00f9 piccolo dato prelevabile \u00e8 un \"segmento\". Ogni segmento \u00e8 costituito da \"campi\", ognuno dei quali, tipicamente sar\u00e0 una chiave. I segmenti sono disposti all'interno del database in una gerarchia, alla cima della quale si trova un segmento \"radice\". In ogni database sono consentiti 255 tipi diversi di segmento, su un massimo di 15 livelli. Un \"record\" di un database consiste in uno specifico segmento radice con tutti i segmenti figli da esso dipendenti \u2014 e non c'\u00e8 alcun limite al numero dei segmenti che compongono un record in un database (escluse quelli fisici dello spazio di memorizzazione).\nLa struttura di un database viene presentata ad un programma applicativo come un \"PCB\" (\"Program Control Block\", blocco di controllo del programma), che viene usato come uno dei parametri passati allo stub. Altri tipi di PCB vengono utilizzati per inviare e ricevere messaggi riguardanti una transazione, per aver accesso e scrivere sul monitor dell'utente, per stampare report, ed altro ancora.\nQuando detto programma ha accesso ad un segmento del database viene utilizzato come parametro anche un \"SSA\" (Segment Search Argument, argomento di ricerca del segmento), in modo da specificare quali segmenti sono necessari. Usualmente, un SSA contiene il tipo di segmento richiesto, e il contenuto di una qualunque chiave.\nIl primo parametro di una chiamata \u00e8 \"Function Code\" \u2014 un campo di quattro caratteri, ad esempio: \"GU\u00a0\u00a0\u201d (Get Unique, preleva valore univoco), \u201cGN\u00a0\u00a0\u201d (Get Next, preleva il valore successivo), \u201cREPL\u201d (Replace, sostituisci), ed \u201cISRT\u201d (Insert, inserisci).\nUna tipica chiamata di un programma COBOL Potrebbe essere CALL \u201cCBLTDLI\u201d USING GU, Stores-Database-PCB, Stores-Segment-Area, Stores-Root-SSA. Il programma attenderebbe quindi automaticamente finch\u00e9 il dato richiesto non venga restituito, e posto nella Segment Area. Il codice di stato contenuto all'interno del PCB verrebbe aggiornato con caratteri segnaposto (se tutto \u00e8 andato bene) o con qualche codice d'errore o messaggio informativo."}
{"id": "1512829", "revid": "93556", "url": "https://it.wikipedia.org/wiki?curid=1512829", "title": "Diego De Minicis", "text": "\u00c8 stato allievo all'Accademia di Brera di Francesco Messina.\nNote biografiche.\nNel 1921 a Petriolo giunge il pittore Ciro Pavisa, chiamato a dipingere nel Santuario della Madonna della Misericordia di Petriolo \"Il miracolo dei Buoi\". Il piccolo De Minicis, allora bambino di otto anni, rimane affascinato dall'opera del pittore. A 16 anni si iscrive al Liceo Artistico di Brera a Milano dove si diploma all'et\u00e0 di 20 anni. L'anno seguente si iscrive all'Accademia e a 24 anni ne esce. Suo maestro fu Francesco Messina. In questo periodo milanese, crea numerosi lavori che sono andati perduti, ma di cui resta la memoria fotografica, tramandataci dallo stesso autore, che ha fotografato la maggior parte delle sue opere.\nNel 1935 presenta ai Prelittoriali dell\u2019arte al Castello Sforzesco di Milano un altorilievo dal titolo: \"L'assalto all'Avanti! e la morte di Spadoni\". La foto dell'opera \u00e8 pubblicata su Il Popolo d'Italia del 19 marzo 1935 e nella didascalia si dichiara che l'autore Diego De Minicis presenta l'opera al castello Sforzesco. Questa \u00e8 un'opera perduta, forse distrutta dall'Accademia, dato che De Minicis, impegnato in guerra non poteva rispondere alle lettere di sollecitazione a ritirare le opere lasciate in deposito.\nNonostante la giovanissima et\u00e0 lavora intensamente e produce un gran numero di opere di cui resta solo una parte. \nAppena laureato all'Accademia gli si prospettano alcune opportunit\u00e0 per la sua carriera:\nLo scultore riesce a portare a termine solo due stazioni della Via Crucis .\nMuore infatti a 29 anni il 22 agosto del 1942 nella battaglia del Don, in Russia, e viene sepolto a Filonowo. I suoi resti, ritrovati dopo molti anni sono stati a lui ricondotti per mezzo di una placca metallica di riconoscimento. Traslati a Petriolo ora riposano presso il Sacrario dei Caduti delle Guerre, insieme a quelli di altri tre Petriolesi.\nOpere.\nDella sua opera di scultore restano 15 volti, due stazioni della Via Crucis, una resurrezione, una crocefissione, il bozzetto del monumento a Filippo Corridoni, il busto del cugino, l'Avv. Delio De Minicis, il modellino in legno della tomba del cugino Delio De Minicis (completamente realizzata a Sarnano), il volto angelicato in marmo della figlia di Delio De Minicis, morta prematuramente, che sovrasta la porta d'ingresso alla tomba, il modellino in gesso della tomba della famiglia Savini Brandimarte (mai realizzata), una creta raffigurante un nudo di donna accovacciata, un bassorilievo raffigurante il volto del Duce.\nInoltre resta un buon numero di disegni e alcuni dipinti. Parte dei disegni sono degli studi preparatori delle sue opere."}
{"id": "1512835", "revid": "277947", "url": "https://it.wikipedia.org/wiki?curid=1512835", "title": "Brunechilde", "text": "Origine.\nEra la figlia secondogenita del re dei visigoti Atanagildo e di Gosvinta dei Balti (?-589), molto probabilmente, figlia del re Amalarico, ultimo sovrano della dinastia dei Balti. Era anche sorella di Galsuinda, regina dei Franchi di Neustria.\nBiografia.\nSigeberto I, re dei Franchi di Austrasia, considerato che i suoi fratelli avevano sposato delle donne non degne della regalit\u00e0, invi\u00f2 messaggeri con molti doni al re dei Visigoti Atanagildo, per chiedere in moglie la sua secondogenita Brunechilde, definita dal vescovo Gregorio di Tours (536 \u2013 597) bella, ma anche intelligente, istruita e di sani principi. Nel 566 Brunilde, portando con s\u00e9 una ricca dote, spos\u00f2 Sigeberto I, il figlio quintogenito (Gregorio di Tours lo elenca come quarto figlio) di Clotario I, re dei Franchi Salii della dinastia merovingia, e, sempre secondo Gregorio di Tours, della sua terza moglie Ingonda, di cui non si conoscono gli ascendenti. Brunilde, subito dopo il matrimonio, sia per le prediche dei sacerdoti, che le conversazioni col marito, abbandon\u00f2 l'Arianesimo, si convert\u00ec al cattolicesimo e fu cresimata.\nIl re dei Franchi di Austrasia del Nord-ovest, Chilperico I, nel quadro di una politica di amicizia con il confinante Regno dei Visigoti e invidioso del fratellastro Sigeberto I, decise di unirsi in matrimonio con la sorella maggiore di Brunilde, Galsuinda, e chiese ad Atanagildo la sua mano, che non gli fu rifiutata. Galsuinda, sposatasi, nel corso del 567, si trov\u00f2 inizialmente in un ambiente favorevole, in quanto il marito aveva ripudiato la prima moglie Audovera ed aveva allontanato da s\u00e9 la sua concubina favorita Fredegonda. Ma dopo il ritorno a corte di Fredegonda, Galsuinda si ritrov\u00f2 in un ambiente ostile e una mattina fu trovata morta nel letto. Secondo Gregorio di Tours Chilperico I, forse istigato dall'amante, nel 568 fece strangolare Galsuinda nel sonno da un servo.\nBrunechilde sollecit\u00f2 il marito Sigeberto a vendicare la morte della sorella muovendo guerra a Chilperico, nuovo re di Neustria, e dopo una serie di battaglie vittoriose Sigeberto (si alle\u00f2 anche con gli Alemanni) ottenne come risarcimento, grazie anche alla mediazione del fratello, Gontrano, re di Borgogna, quei territori che Galsuinda aveva portato in dote al marito (tra cui le citt\u00e0 di Limoges e Cahors).\nPi\u00f9 tardi, per\u00f2, la guerra civile fra Sigeberto e Chilperico (573-575) riprese, e Brunechilde incit\u00f2 il marito a condurla sino alla totale eliminazione dell'avversario. Nel 575, Sigeberto I occup\u00f2 la Neustria e ne venne acclamato re. Subito dopo venne fatto assassinare da due sicari di Fredegonda. Dopo la morte di Sigeberto, Brunechilde, che, secondo Paolo Diacono, era reggente del regno di Austrasia per conto del figlioletto Childeberto II, fu catturata da Chilperico e fu esiliata a Rouen. Nel 576, Meroveo, l'erede al trono di Neustria, fu inviato, al comando di un esercito, prima nella zona di Poitiers, poi a Tours ed infine a Rouen, dove si trovava Brunechilde; dopo il loro incontro, nella primavera del 576, Brunechilde, sempre a Rouen, spos\u00f2 Meroveo, il figlio secondogenito del re dei Franchi Sali del nord dell'Austrasia e poi di Neustria, della dinastia merovingia, Chilperico I e della sua prima moglie, Audovera che Gregorio di Tours menziona senza citare le sue ascendenze.\nVenuto a conoscenza del fatto Chilperico, disapprovando il gesto del figlio, si rec\u00f2 a Rouen per impedire le nozze, ma al suo arrivo il sacramento era gi\u00e0 stato celebrato, per cui dovette partecipare al banchetto di nozze e dopo alcuni giorni torn\u00f2 a Soissons con Meroveo. Meroveo cerc\u00f2 di ribellarsi, ma fu chiuso in convento da cui fugg\u00ec, cercando di ricongiungersi a Brunechilde, ma, Fredegonda, sentendo minacciato il suo potere, fece esiliare san Pretestato, colpevole di aver celebrato le nozze tra Brunechilde e Meroveo e di aver pubblicamente denunciato i crimini di Fredegonda, e spinse il marito ad inseguire Meroveo, che, con la morte, nel 577, si sottrasse alla cattura.\nL'aristocrazia di Austrasia, che, nel 576, aveva ottenuto che Brunilde fosse liberata e assumesse la reggenza per suo figlio Childeberto, ancora minorenne, pochi mesi dopo, forse sollecitata da Chilperico e Fredegonda, cominci\u00f2 a chiedere di poter esercitare il potere per conto di Chidelberto II, arrivando a minacciarla e a combattere le truppe lealiste. Brunilde non si perse d'animo, resistette ai rivoltosi e strinse un patto con Gontrano, che, non avendo eredi, essendogli premorti tutti i figli, nel 577, a Pompierre, adott\u00f2 suo nipote Childeberto II e, poi, col successivo trattato di Andelot, del 28 novembre 587, dispose che alla sua morte gli succedesse come re di Burgundia.\nIn questo stesso periodo, riusc\u00ec a tenere a bada anche tutti i tentativi di Fredegonda di destabilizzare l'Austrasia, incluso il tentativo di elevare a re d'Aquitania, Gundovaldo (figlio illegittimo del re dei Franchi Sali del nord dell'Austrasia e della Guascogna, della dinastia merovingia, Clotario I e di una sua concubina di cui non si conoscono n\u00e9 il nome n\u00e9 gli ascendenti), che richiamato da Costantinopoli, fu riconosciuto re da tutti i duchi della zona; ma Austrasia e Burgundia reagirono intervenendo coi propri eserciti e dopo varie vicissitudini Gundovaldo fu assediato in un paesino di una valle dei Pirenei, Cominges, catturato e giustiziato.\nAlla morte di Gontrano (592), la Burgundia pass\u00f2 a Childeberto II, senza incontrare alcuna opposizione, e cos\u00ec i regni di Austrasia e Borgogna vennero unificati sotto la corona di Childeberto II. Ma presto (595) anche Chidelberto scomparve: il suo regno venne diviso tra i due figli, Teodeberto II (cui tocc\u00f2 l'Austrasia) e Teodorico II (che divenne re di Borgogna). Secondo il cronista Fredegario, essendo i nipoti entrambi minorenni, Brunechilde divenne reggente per entrambi i regni, risiedendo per\u00f2 in Austrasia, che dovette fronteggiare una minaccia di invasione degli Unni, che avevano invaso la Turingia e che, secondo Paolo Diacono, furono convinti a rientrare in Pannonia, dopo che era stato loro pagato un tributo in denaro.\nLa sua politica, tesa a restaurare e rafforzare l'autorit\u00e0 monarchica, le caus\u00f2 l'ostilit\u00e0 della nobilt\u00e0, abituata a godere di una certa autonomia, e del clero austrasiano, che insorsero e anche Teodeberto II rifiut\u00f2 la sua tutela, per cui Brunilde, nel 599, dovette abbandonare, in tutta fretta, l'Austrasia e rifugiarsi in Borgogna da Teodorico II. Secondo il cronista Fredegario, Brunilde fu trovata, nelle vicinze di Arcis in Champagne, che vagabondava da sola, e il tizio che la condusse alla corte di Burgundia fu ricompensato con l'arcivescovado di Auxerre.\nClotario II che intanto era rimasto orfano di Fredegonda (nel 597, Brunilde aveva avuto la soddisfazione di veder morire Fredegonda, colei che fu la sua avversaria, per circa trent'anni) fu facilmente vinto presso Dormelles (600) dalle truppe di Teodeberto e Teodorico. Sotto la spinta della nonna, Teodorico nel 604 sbaragli\u00f2 presso \u00c9tampes le truppe di Clotario, liber\u00f2 Orl\u00e9ans assediata e occup\u00f2 Parigi, ma non riusc\u00ec ad eliminare Clotario, in cui aiuto era giunto Teodeberto II con l'onerosa pace di Compi\u00e8gne, che Clotario fu costretto ad accettare, salvando il suo esercito e rientrando in patria. A seguito di questo avvenimento Brunilde spinse Teodorico contro Teodeberto, definito figlio di un giardiniere e da quel giorno fra i due fratelli fu guerra aperta.\nStrumento nelle mani degli aristocratici austrasiani, nel 605 Teodeberto, alleatosi al re di Neustria, Clotario II (figlio di Chilperico I e di Fredegonda), nell'appoggiare la nobilt\u00e0 burgunda contro Teodorico e Brunechilde, che tenuta sotto controllo la rivolta, iniziarono le ostilit\u00e0 contro Teodeberto II, che, dopo alterne vicende, nel 612, fu vinto e giustiziato. Teodorico II un\u00ec cos\u00ec i regni di Austrasia e Borgogna: avrebbe a quel punto potuto anche conquistare facilmente la Neustria, ma mor\u00ec di dissenteria, improvvisamente nel 613, a Metz; il trono pass\u00f2 a suo figlio Sigeberto II, di dodici anni.\nBrunechilde assunse allora la reggenza in nome di Sigeberto II, ma i nobili e il clero di Austrasia ordirono una congiura guidata da Pipino di Landen e da Arnolfo di Metz (i capostipiti della dinastia dei Carolingi): l'ormai anziana regina, tradita e abbandonata da tutti, venne catturata, nei pressi del lago di Neuch\u00e2tel, e consegnata a Clotario II (che si era impegnato a riconoscere grandi privilegi all'aristocrazia, l'ereditariet\u00e0 di cariche come quella di Maggiordomo, l'esenzione dalle tasse per il clero e il diritto al papa di nominare i vescovi), che, nel frattempo aveva sconfitto Sigeberto II. Secondo Fredegario, dopo tre giorni di torture, Brunechilde venne legata alla coda di un cavallo per i capelli, per un braccio e per un piede. Il cavallo fu fatto correre finch\u00e9 Brunechilde ripetutamente colpita dagli zoccoli dei cavalli mor\u00ec. Il suo corpo venne sepolto nella chiesa abbaziale di San Martino ad Autun, da lei fondata nel 602.\nTra tutti i sovrani merovingi Brunechilde fu la sola che ebbe ottimi rapporti con il papa Gregorio Magno, che da Roma le invi\u00f2 anche alcune reliquie di Pietro apostolo e col quale collabor\u00f2 per la buona riuscita della missione di sant'Agostino di Canterbury, per la conversione delle popolazioni anglosassoni della Britannia. Verso il 595, erano iniziati i contatti tra Brunilde e suo figlio Childeberto con Gregorio Magno, per il riconoscimento del vescovo di Arles, che poi continuarono per combattere la simonia. Verso il 596 Agostino ed i missionari che lo accompagnavano furono accolti nei regni controllati da Brunechilde con entusiasmo e furono coadiuvati, nella loro missione, tanto che papa Gregorio, nel 601, ringrazi\u00f2, sia Brunechilde che il vescovo di Autun per l'aiuto dato ai missionari.\nInoltre Brunechilde promosse il culto di san Martino di Tours. A causa delle critiche che san Colombano espresse nei suoi confronti, Brunechilde per due volte strapp\u00f2 Colombano dal suo monastero, per perseguitarlo e incarcerarlo, sino a che Colombano, nel 610, dalla Burgundia si rec\u00f2 in Neustria dove trov\u00f2 la protezione di Clotario II. Brunilde, pur essendo eccessivamente ambiziosa e avida di potere, fu un personaggio politico di prima grandezza, che riusc\u00ec ad imporre l'istituto monarchico contro le ambizioni della nobilt\u00e0 e, pur essendo in buoni rapporti col papato, seppe tenere sotto controllo il clero disponendo a suo piacimento delle sedi vescovili.\nMatrimoni e discendenza.\nAl primo marito Sigeberto, Brunechilde diede tre figli:\nAl secondo marito, Meroveo, Brunechilde non diede figli."}
{"id": "1512848", "revid": "767487", "url": "https://it.wikipedia.org/wiki?curid=1512848", "title": "Scuola di polizia (film)", "text": "Scuola di polizia (\"Police Academy\") \u00e8 un film del 1984 diretto dal regista Hugh Wilson. \u00c8 il primo capitolo del ciclo di film comici \"Scuola di polizia\", riguardante alcuni strani personaggi arruolati in una sgangherata accademia di Polizia statunitense.\nTrama.\nNuovi regolamenti permettono pressoch\u00e9 a chiunque di arruolarsi in polizia, senza limiti quali altezza o peso. Fra le nuove reclute si trovano quindi personaggi stravaganti, come ad esempio Larvell Jones, un sedicente medico di colore capace di riprodurre tutti i suoni e i rumori con la bocca; il gigantesco Moses Hightower, un uomo di colore dal fisico di un quarterback che di professione fa il fioraio; Douglas Fackler, un uomo estremamente maldestro che combina sempre pasticci le cui conseguenze, per\u00f2, non ricadono mai sui di lui, ma sempre sugli altri; George Martin, un aitante dongiovanni fidanzato con molte ragazze che si fa chiamare Jos\u00e9 Martin e che parla spagnolo per rimorchiarle; Leslie Barbara, un giovane obeso che gestisce un chiosco della Kodak, perennemente bullizzato da un'intera famiglia di prepotenti; Eugene Tackleberry, un fanatico di armi da fuoco e tattiche militari; Kyle Blankes e Chad Copeland, due xenofobi leccapiedi di professione; la bella e affascinante Karen Thompson, rampolla di una famiglia signorile abituata a vivere nei lussi; la buffa e timida ragazza nera Laverne Hooks e Carey Mahoney, un giovane poco portato al rispetto delle regole che lavora come parcheggiatore. Quest'ultimo ha sempre evitato il carcere perch\u00e9 il padre defunto era un grande amico del capitano Reed, alto ufficiale della polizia locale. All'ennesima bravata di Mahoney, Reed non gliela fa passare liscia e, anzich\u00e9 scagionarlo, gli impone un aut aut: o si arruola nella polizia o finisce in galera. Mahoney, pur di evitare la galera, sceglie il male minore: frequentare l'accademia con l'idea di farsi cacciare alla prima occasione utile e fa conoscenza di un variegato gruppo di altri cadetti con i quali stringe amicizia, specie con Jones, e dei quali diventa il leader.\nA differenza del paterno Comandante Eric Lassard, il capo degli istruttori, il tenente Thaddeus Harris \u00e8 un tipo burbero e presuntuoso, che non ha fiducia nelle nuove reclute, tranne che nei cadetti Blankes e Copeland che nomina capisquadra solo perch\u00e9 gradisce il taglio militare dei loro capelli, e cerca con ogni mezzo di costringere molte di loro a tornarsene a casa. Mahoney inizialmente non desidera diventare poliziotto e tenta in ogni modo di farsi cacciare, poich\u00e9 a causa della sua particolare posizione non gli \u00e8 concessa la possibilit\u00e0 di ritirarsi, ma quando la bella Karen Thompson, di cui si \u00e8 invaghito, comincia a mostrarsi aperta con lui, cambia improvvisamente idea, attirandosi ancora pi\u00f9 le antipatie di Harris.\nIntanto i cadetti organizzano una festa. Harris informa i suoi pupilli Blankes e Copeland di questo party e affida loro il compito di sorvegliare gli altri cadetti e di tenerlo informato circa la loro condotta. I due capisquadra, con la prepotenza, impongono a Leslie Barbara di farsi dire da Mahoney dove si tiene la festa. Mahoney, dopo aver capito che, dietro la richiesta di Leslie, c'\u00e8 la mano dei due antipatici pupilli di Harris, gli fa dire che il party si tiene al Blue Oyster, un locale frequentato in realt\u00e0 da motociclisti gay. Quando Blankes e Copeland scoprono di essere stati ingannati, cercano di fuggire, ma vengono circondati e bloccati. Due clienti del locale li afferrano e li costringono a ballare sotto le note di El Bimbo. Alla festa dei cadetti, Carey e Karen si appartano e scambiano il loro primo bacio, mentre Blankes e Copeland, rassegnati, si trovano ancora al Blue Oyster a ballare un lento a strettissimo contatto con i due ballerini. Infuriati per lo scherzo sub\u00ecto, i due se la prendono con Barbara, minacciandolo di farlo espellere dall'accademia. Per conseguire il loro obiettivo, convincono una prostituta a rimanere in camera di Barbara durante la perquisizione delle camere: il ragazzo, spaventato, chiede aiuto a Mahoney, il quale nasconde la donna nell'anticamera di un palco. In quel preciso istante, arriva Lassard con una delegazione di altri comandanti per la visione di alcune diapositive sulla Scuola e, durante la visione, la donna inizia ad applicargli un fellatio. Quando tutto finisce e Lassard fa per andarsene, torna indietro per sapere chi c'era e dal palco spunta Mahoney soddisfatto, al che fa pensare al povero comandante che sia stato lui a fare il \"lavoretto\". Le settimane passano e gli allievi proseguono l'addestramento, fra errori e progressi. Una notte, Hightower sveglia Mahoney, dicendogli che se non passa l'esame di guida verr\u00e0 cacciato dalla scuola: a quel punto, impietosito dalla richiesta, Mahoney ruba la macchina di Copeland, insegnando all'omone tutti i segreti della guida e infatti la mattina seguente, Hightower supera brillantemente l'esame ma viene comunque cacciato perch\u00e9 Copeland, durante la prova sostenuta da Hooks, le rivolge offese razziste dopo che lei, senza farlo apposta, gli pesta i piedi con le ruote e Hightower, per difendere l'amica, lo ribalta dentro la macchina. In sala mensa, Barbara e Mahoney parlano di quello che \u00e8 accaduto e proprio in quel momento arrivano Blankes e Copeland, che provocano e sfidano Mahoney a picchiarli per far s\u00ec che venga espulso dalla Scuola. Alla fine \u00e8 Barbara a reagire, colpendo Copeland con il vassoio in pieno volto mentre Mahoney e Blankes si prendono a pugni. Nell'ufficio di Harris, che vuole sapere chi ha colpito per primo, Blankes racconta che \u00e8 stato Barbara ma Mahoney, per proteggere Barbara, si sacrifica e dice di essere stato lui; Harris, che non aspettava nient'altro, prende per buona la versione di Mahoney e pu\u00f2, dunque, espellerlo dall'Accademia una volta per tutte.\nIn citt\u00e0 scoppia una guerriglia urbana, provocata da un maldestro intervento di Douglas Fackler mentre si trova di pattuglia. Questi getta una mela dal finestrino che colpisce uno scagnozzo in testa, il quale crede che a lanciarla sia stato un uomo con un sacchetto di carta pieno di mele che passeggia tranquillo con un amico: da l\u00ec comincia il pandemonio. Gli allievi vengono inviati in supporto agli agenti in servizio - tra essi, opportunamente celato, si infiltra Mahoney, tecnicamente espulso dall'Accademia. Le reclute dovrebbero controllare un'area lontana dalla zona degli scontri, invece - a causa della scarsa memoria di Lassard per i numeri - finiscono in un'area calda della rivolta. Harris viene preso in ostaggio da un malvivente che ha sottratto le armi a Blankes e Copeland e lo trascina sul tetto di un palazzo. Mahoney, per salvare Thompson tenuta sotto tiro dal malvivente, effettua un'azione solitaria, ma viene catturato a sua volta. Fortunatamente Hightower, tornato nel frattempo al suo precedente lavoro di fioraio, fingendo di essere dalla parte del malvivente, con un pugno riesce a renderlo inoffensivo e quindi a salvare Harris e Mahoney. Hightower e Mahoney rientrano cos\u00ec a pieno titolo nella scuola, ricevendo anche una medaglia. Il tutto accade mentre Harris esprime tutto il suo disappunto, specialmente quando Mahoney viene premiato. Mentre Mahoney tiene il discorso di ringraziamento, dal palco esce nuovamente la prostituta, il quale gli abbassa la cerniera ed \u00e8 pronta a fare il \"lavoretto\", sotto lo sguardo soddisfatto del comandante Lassard.\nProduzione.\nSviluppo.\nIl produttore Paul Maslansky racconta di aver ricevuto l'idea del film a San Francisco, dove stava girando \"Uomini veri\":\n\"Una volta mi accorsi di pittoreschi cadetti di polizia addestrati in modo informale da un sergente frustrato. Si trattava di tipi insoliti per essere poliziotti, tra i quali una ragazza che pesava pi\u00f9 di un quintale, e un uomo sovrappeso oltre i cinquant'anni. Chiesi di loro al sergente, e lui mi rispose che il sindaco aveva ordinato al suo dipartimento di arruolare cadetti di ogni genere, indipendentemente dai tratti fisici. Continu\u00f2 dicendo: \"Fummo costretti ad assumerli, ma a un certo punto potemmo solo mandarli via\".\nMaslansky si chiese se un simile addestramento avrebbe funzionato e prodotto ugualmente buoni risultati, e propose ad Alan Ladd jr di pagare la realizzazione di un film sull'argomento, ottenendo il suo accordo.\nNeal Israel ricevette l'incarico di scrivere la sceneggiatura, con l'aiuto di Pat Proft. Israel disse: \"\u00c8 materia giusta per una commedia di blocco, e forse l'aspetto pi\u00f9 degno di nota sono le conseguenze del pasto dei protagonisti nel locale 'Blazing Saddles'. Almeno quattro scene del genere sono in grado di rendere godibile un film commedia adolescenziale, e se sono forti, se ne ricava un blockbuster.\"\nHugh Wilson ebbe l'incarico di dirigere il film, reduce dal successo di \"WKRP in Cincinnati\", nonostante la scarsa familiarit\u00e0 col genere. In seguito guard\u00f2 film simili e disse: \"L'idea era poco incoraggiante, ma le precedenti esperienze mi hanno fatto capire come sviluppare la pellicola, e cos\u00ec ottenni la possibilit\u00e0 di apportare miglioramenti alla sceneggiatura originale. Tenendo presente che \"il divertimento produce guadagno\", decisi di rendere lo script pi\u00f9 divertente e degno di risate, sminuendo elementi come il sesso gratuito e le critiche alle istituzioni. Ho voluto mandare sul grande schermo elementi comici gi\u00e0 reali\".\nMaslansky disse a Wilson \"di rimuovere elementi troppo volgari e violenti, a meno che non fossero necessari, per esempio quelli riguardanti il metabolismo\". Wilson ha dichiarato \"di aver rimosso per obbligo le scene della doccia, della festa e del rapporto orale, nonostante il tentativo di renderle artistiche.\"\nSecondo il \"Los Angeles Times\", \"20 importanti elementi comici del film\" provengono dalla sceneggiatura originale di Israel e Proft. Israel sostiene che al momento della riscrittura, \"il progetto stava per finire in archivio, ma fu recuperato solo grazie alla rielaborazione dei momenti divertenti originari\". Alcune scene volgari furono per\u00f2 rimosse, contro il parere del regista.\nRiprese.\nIl film venne girato principalmente a Toronto, nel tempo relativamente breve di 40 giorni. Vi fu anche un piccolo incidente durante le registrazioni del percorso ad ostacoli, in quanto una delle comparse si ruppe una gamba atterrando al di l\u00e0 di un muro di mattoni.\nLe riprese del bar Blue Oyster furono realizzate nel bar Silver Dollar Room; il bar gay ritorner\u00e0 in seguito anche in altri film della serie. Le scene presso l'accademia di polizia si svolsero presso l'abbandonato Lakeshore Psychiatric Hospital. Le scene del parcheggio dove inizialmente lavora Mahoney vennero girate presso Simcoe Place.\nDistribuzione.\nIl film \u00e8 stato distribuito nelle sale cinematografiche italiane nell'estate del 1984.\nData di uscita.\nAlcune date di uscita internazionali nel corso del 1984 sono state:\nAccoglienza.\nIncassi.\nSi \u00e8 classificato al 7\u00ba posto tra i primi 100 film di maggior incasso della stagione cinematografica italiana 1984-1985, mentre negli Stati Uniti si \u00e8 classificato al 6\u00ba posto con un incasso al botteghino di 81.198.894 di dollari. \nCritica.\nNonostante il successo commerciale e la sua natura comica, la pellicola ha ricevuto anche pareri positivi, soprattutto per aver portato sul grande schermo, in chiave demenziale e dissacratoria, un mondo di istituzioni che per molto tempo sono state tab\u00f9 e per questo presentate in modo austero e con enfasi evidentemente propagandistiche.\nSeguito.\nIl film ebbe sei seguiti, per un totale quindi di sette pellicole pi\u00f9 una serie animata e una serie televisiva:"}
{"id": "1512849", "revid": "767487", "url": "https://it.wikipedia.org/wiki?curid=1512849", "title": "TAS (classificazione)", "text": "La classificazione TAS \u00e8 una metodologia utilizzata per la classificazione chimica delle rocce magmatiche effusive mediante il diagramma TAS. Fu introdotta nel 2002 da Le Maitre \"et al.\", su raccomandazione della International Union of Geological Sciences (IUGS), Subcommission of the Systematics of Igneous Rocks.\nIl termine TAS \u00e8 un acronimo che deriva dall'inglese \"Total Alkali versus Silica\", cio\u00e8 confronto tra il totale degli elementi alcalini e la silice presente nelle rocce.\nIl diagramma TAS consiste in un semplice grafico bidimensionale in cui:\nL'analisi viene effettuata togliendo dal campione da classificare il CO2 e l'H2O presenti, quindi ricalcolando le percentuali, sul totale del peso residuo del campione, di SiO2 e Na2O + K2O e ponendole nel grafico TAS qui a destra. I tre litotipi compresi nell'area incorniciata possono essere ulteriormente suddivisi secondo la tavola indicata dalla freccia in base al rapporto tra % in peso di Na2O - 2 e K2O. La linea tra il campo della foidite e quello della basanite-tefrite \u00e8 tratteggiata ad indicare che per separare questi tipi occorrono altri criteri; \"ol\" equivale a olivina normativa e permette di distinguere tra tefrite e basanite, \"q\" equivale a quarzo*100/quarzo+ortoclasio+albite+anortite normativi (\"Q\"*100/\"Q\" + \"or\" + \"ab\" + \"an\") e permette di distinguere tra trachite e trachidacite.\nPer la classificazione mineralogica delle rocce ignee si utilizza il diagramma QAPF."}
{"id": "1512851", "revid": "123879238", "url": "https://it.wikipedia.org/wiki?curid=1512851", "title": "DEFT Linux", "text": "DEFT Linux era una distribuzione GNU/Linux live di software libero basata su Ubuntu per usi legati alla \"Computer Forensics\" (informatica forense in Italia) e alla sicurezza informatica.\nStoria.\nLa distribuzione nacque nel 2005 da Stefano Fratepietro per esigenze didattiche legate al corso di Informatica Forense della facolt\u00e0 di giurisprudenza dell'Universit\u00e0 degli studi di Bologna, nel 2006 ha avuto una mutazione nel breve termine che ha portato un cambiamento negli obiettivi finali del progetto trasformandola in un sistema che risponda alle esigenze dei professionisti del settore grazie anche alla forte collaborazione con l'International Information Systems Forensics Association (IISFA) e i suoi soci.\nNel gennaio del 2007 \u00e8 nata la prima release pubblica (v1), basata su Kubuntu Linux, seguita nel maggio del 2007 dalla release v2, sempre basata su Kubuntu. Il 6 dicembre del 2007 \u00e8 stata distribuita la release v3, frutto di un anno di esperienze e di consultazioni con alcuni importanti informatici forensi italiani come il professor Cesare Maioli e il dottor Donato Caccavella; a partire da tale release, il sistema viene basato su Xubuntu, con una serie di implementazioni che rendono la distribuzione perfettamente in regola con gli standard definiti per gli strumenti software dedicati alla Computer Forensics.\nIl progetto DEFT non risulta aggiornato da tempo (DEFT Zero \u00e8 del febbraio 2017 mentre DEFT 8.2 del 2014).\nCaratteristiche.\nDEFT era un sistema operativo che usava la sola memoria RAM del computer per il funzionamento. A differenza delle tradizionali distribuzioni Linux Live non vengono infatti montati automaticamente, cio\u00e8 acceduti dal sistema n\u00e9 in lettura n\u00e9 in scrittura, i file di sistema dei dispositivi (IDE, SATA, eSATA, USB, etc..) collegati al computer sul quale DEFT \u00e8 in esecuzione.\nAl suo interno erano presenti strumenti applicativi open source per la \"computer forensics\".\nA partire dalla versione 3 fu avviato un processo di sviluppo di software \"ex novo\", che aveva l'obiettivo di venire incontro ad alcune delle esigenze specifiche di chi lavora nel settore dell'informatica forense. Il primo software creato internamente al progetto \u00e8 \"Dhash\", sviluppato in Python, che consentiva la clonazione di una memoria di massa e il calcolo pi\u00f9 efficiente e veloce degli hash rispetto ai \"tool\" preesistenti dando anche un'attendibile stima temporale del tempo che impiegher\u00e0 per terminare l'operazione. Dhash \u00e8 in grado di calcolare somme MD5 e SHA-1 sia singolarmente che in parallelo.\nDalla versione v4 \u00e8 stata introdotta l'applicazione DEFT Extra, una interfaccia grafica per sistemi Microsoft Windows che raccoglie una selezione dei pi\u00f9 diffusi software freeware per l'informatica forense.\nDalla versione v7 la suite DEFT ha aumentato il contenuto di software rendendo necessaria l'adozione di un DVD per poter essere masterizzata ed avviata sui computer. Alternativamente, \u00e8 sempre possibile convertire l'immagine in formato Live USB su di una pendrive oppure scaricare le immagini per penne USB preconfezionate disponibili sul sito web in due versioni, una da 2GB (che non include la distribuzione DART) e una da 4GB (comprensiva della suite di tool DART).\nSempre dalla versione v7, al posto della suite DEFT Extra per Windows \u00e8 stata inserita la suite DART (Digital Advanced Response Toolkit), contenente oltre 1GB di software free e open source utilizzabile per le attivit\u00e0 di Incidente Response su macchine con OS Win32/64.\nDalla versione v8 DEFT utilizzer\u00e0 OS Linux a 64 bit, permettendo quindi una esecuzione pi\u00f9 performante su macchine a 64 che ormai stanno diffondendosi pressoch\u00e9 ovunque. Per le macchine a 32 bit rimarr\u00e0 comunque la versione v7, il cui supporto durer\u00e0 fino al 2020."}
{"id": "1512854", "revid": "486946", "url": "https://it.wikipedia.org/wiki?curid=1512854", "title": "DL/I", "text": ""}
{"id": "1512866", "revid": "124387815", "url": "https://it.wikipedia.org/wiki?curid=1512866", "title": "Ciambella", "text": "La ciambella \u00e8 un dolce di forma toroidale; per estensione il termine si usa in generale anche per indicare tutte le preparazioni alimentari con la medesima forma. Pu\u00f2 essere di piccole dimensioni (come i doughnut) o avere la dimensione di una torta, in questo caso costituisce il \"ciambellone\". In Romagna, tuttavia, viene chiamato \"ciambella\" un dolce a forma di panetto e privo di foro centrale. \nDescrizione.\nNella sua pi\u00f9 comune variante dolce, \u00e8 preparata con un impasto di farina, uova, burro e lievito, viene poi cotto in forno in uno stampo peculiare che gli dona la caratteristica forma; alla ricetta base possono essere aggiunti vari ingredienti a scelta, ad esempio molto diffusa \u00e8 la versione \"bicolore\", in cui ad una parte di impasto viene aggiunta la polvere di cacao; un ingrediente che a volte viene aggiunto all'impasto \u00e8 lo yogurt per darle una consistenza pi\u00f9 soffice, mentre altri ingredienti spesso aggiunti sono i canditi o le gocce di cioccolato. Tagliata a fette \u00e8 spesso consumata a colazione.\nVarianti regionali.\nNumerose regioni italiane hanno inserito una o pi\u00f9 varianti di ciambella nel proprio elenco dei prodotti agroalimentari tradizionali, a dimostrazione della grande variet\u00e0 di ricette tradizionali e della diffusione nel paese:"}
{"id": "1512867", "revid": "27723", "url": "https://it.wikipedia.org/wiki?curid=1512867", "title": "Ciambelle", "text": ""}
{"id": "1512868", "revid": "27723", "url": "https://it.wikipedia.org/wiki?curid=1512868", "title": "Giambella", "text": ""}
{"id": "1512872", "revid": "729019", "url": "https://it.wikipedia.org/wiki?curid=1512872", "title": "Leste Maranhense", "text": "Leste Maranhense \u00e8 una mesoregione dello Stato del Maranh\u00e3o in Brasile.\nMicroregioni.\n\u00c8 suddivisa in 6 microregioni:"}
{"id": "1512875", "revid": "729019", "url": "https://it.wikipedia.org/wiki?curid=1512875", "title": "Norte Maranhense", "text": "Norte Maranhense \u00e8 una mesoregione dello Stato del Maranh\u00e3o in Brasile.\nMicroregioni.\n\u00c8 suddivisa in 6 microregioni:"}
{"id": "1512877", "revid": "1318658", "url": "https://it.wikipedia.org/wiki?curid=1512877", "title": "Huascar\u00e1n", "text": "Il Huascar\u00e1n (6.768\u00a0, in quechua Waskaran) \u00e8 la pi\u00f9 alta montagna del Per\u00f9. Si trova nella provincia di Yungay, facente parte del dipartimento di Ancash.\nAspetto fisico.\nIl Huascar\u00e1n fa parte di un massiccio montuoso (Macizo de Huascar\u00e1n) che occupa la parte centro-settentrionale della Cordillera Blanca; dello stesso massiccio fa parte anche il Chopicalqui, che \u00e8 unito ad esso da un'unica massa glaciale. Questo massiccio \u00e8 separato dagli altri della catena da due profonde valli: la Quebrada Llanganuco a nord e la Quebrada Ulta a sud. La prima \u00e8 il posto turisticamente pi\u00f9 conosciuto di tutto il Parco nazionale del Huascar\u00e1n: sale dal capoluogo della provincia Yungay, nella valle del R\u00edo Santa (\"Callej\u00f3n de Huaylas\"), e, attraversando la Laguna Chinancocha (3.850\u00a0m) e la Laguna Orcocha (3.865\u00a0m) raggiunge il passo chiamato Portachuelo de Llaganuco (4.767\u00a0m), per poi scendere dall'altra parte verso il paese di Yanama, nel \"Callej\u00f3n de Conchucos\", attraverso la Quebrada Marococha. La seconda sale da Carhuaz e, passata la localit\u00e0 di Shilla si incunea tra il Macizo de Huascar\u00e1n e il Macizo de Copa fino al Passo Punta Yanayacu (4.850\u00a0m), per poi scendere anch'essa verso Yanama.\nSi distinguono due vette del Huascar\u00e1n: l'insellatura del colle della Garganta (6.010\u00a0m) separa la pi\u00f9 alta, detta Huascar\u00e1n Sud (6.768\u00a0m), dal Huascar\u00e1n Nord, che raggiunge i 6.655\u00a0m. Sulla cresta sud-est del Huascar\u00e1n Sud, inoltre, si erge un picco senza nome di 6.410\u00a0m al quale qualche alpinista ha voluto recentemente dare la dignit\u00e0 di vetta a s\u00e9 stante.\nOrigine del nome.\nSecondo la versione pi\u00f9 diffusa il nome proviene dal quechua \"huasca\" (catena) e \"ran\" (montagna rocciosa); significherebbe quindi \"catena di montagne\".\nUn'altra versione lo farebbe derivare dall'imperatore inca (\"Qhapaq\") Hu\u00e1scar, figlio di Huayna C\u00e1pac. Il significato del nome della montagna sarebbe quindi \"la montagna di Hu\u00e1scar\".\nLeggenda del Huandoy e del Huascar\u00e1n.\nCi sono diverse altre antichissime leggende sull'origine del nome. E ogni leggenda ha molte varianti. Una delle pi\u00f9 diffuse racconta di Wandi, figlia del \"cacique\" (capo trib\u00f9) che reggeva le alture di Yungay, una fanciulla celebrata per la sua bellezza. Un giorno pass\u00f2 per la valle di Huyalas l'Inca, attorniato dai suoi ufficiali, tra i quali ve n'era uno molto valoroso, chiamato W\u00e1scar, che si innamor\u00f2 subito della fanciulla. Il \"cacique\", per\u00f2, montanaro orgoglioso, geloso di ogni soldato imperiale, non approvava la relazione della figlia e le ordin\u00f2 di non vedere pi\u00f9 l'ufficiale. I due fuggirono insieme, ma il padre mand\u00f2 al loro inseguimento i suoi soldati migliori, che, dopo un'estenuante ricerca, riuscirono a trovare i due amanti. Il \"cacique\" ordin\u00f2 che per castigo i due fossero legati l'uno di fronte all'altro su due altissime cime sferzate dal vento e dal freddo. W\u00e1scar fu imprigionato sul lato sud, appeso ad un picco roccioso; Wandi, invece, dall'altra parte, sul lato nord. Tutti e due soffrirono terribilmente e piansero il loro amaro destino. Col tempo si trasformarono in due montagne innevate, l'una di fronte all'altra: il Huascar\u00e1n e lo Huandoy. I loro pianti originarono le lagune di Llanganuco e ancora oggi i numerosi torrenti che scendono dalle due montagne stanno a significare che i due amanti non hanno mai smesso di piangere.\nParco nazionale del Huascar\u00e1n.\nDalla montagna prende il nome anche il Parco nazionale del Huascar\u00e1n, istituito il 1\u00ba luglio 1975 e inserito dall'UNESCO nella Lista dei patrimoni dell'umanit\u00e0 nel 1985. Il Parco ricopre un'area di 340.000 ha, estendendosi per una lunghezza di 158 km ed una larghezza di 20, e include al suo interno la quasi totalit\u00e0 della Cordillera Blanca. \u00c8 stato istituito per salvaguardare la catena montuosa pi\u00f9 alta tra quelle presenti nella fascia tropicale del pianeta; al suo interno vivono specie faunicole e floreali in pericolo di estinzione, come la vigogna, l'orso dagli occhiali, il condor delle Ande o la titanca, il que\u00f1ual e la Buddleja coriacea.\nAlpinismo.\nAnnie Smith Peck.\nLa storia alpinistica del Huascar\u00e1n, dopo un prologo nel 1903, quando l'esploratore e ingegnere minerario britannico Reginald Enock tent\u00f2 la scalata fermandosi a 5.100 metri sul versante sud-ovest, inizia realmente nel 1908 con l'alpinista americana Annie Smith Peck.\nGi\u00e0 tra i soci fondatori dell'American Alpine Club, a 58 anni inaugur\u00f2 di fatto l'alpinismo in Cordillera Blanca salendo con le guide alpine del Vallese Peter Taugwalder e Gabriel Zumtaugwald i 6.655\u00a0m del Huascar\u00e1n Nord attraverso la cresta sud. La Peck, al ritorno negli Stati Uniti, indic\u00f2 in 7.300\u00a0m la quota della cima raggiunta e cerc\u00f2 di accreditarsi il record mondiale femminile di altezza raggiunta; questo provoc\u00f2 un'aspra polemica con la sua connazionale Fanny Bullock-Workman, che l'anno precedente aveva raggiunto la vetta del Nun Kun, quotata 7.200\u00a0m. La Workman finanzi\u00f2 di sua tasca una spedizione topografica in Cordillera Blanca, che stabil\u00ec la quota (dimostratasi poi errata per difetto) di 6.550\u00a0m per la cima settentrionale del Huascar\u00e1n.\nLa spedizione del D\u00d6AV.\nNel 1932 arriv\u00f2 in Cordillera Blanca una spedizione esplorativa del Deutscher und \u00d6sterreichischer Alpenverein; guidata da Philip Borchers, ne facevano parte Wilhelm Bernard, Erwin Hein, Hermann Hoerlein, Hans Kinzl ed Erwin Schneider. Lo scopo principale della spedizione era quello di realizzare la prima carta topografica della zona settentrionale della Cordillera; la maggior parte del lavoro fu quindi dedicata ai rilevamenti topografici e alle misurazioni delle cime. Ciononostante, gli austro-tedeschi riuscirono a completare le prime ascensioni di alcune delle vette pi\u00f9 importanti della zona. Il 20 luglio 1932, Hein, Hoerlin, Bernard, Borchers e Schneider salirono al colle della Garganta dal ghiacciaio occidentale e di l\u00ec raggiunsero la cima del Huascar\u00e1n Sud a 6.768 m, per quella che sarebbe poi diventata la via normale alla cima.\nLa via normale, \u00e8 di difficolt\u00e0 compresa tra PD (Poco Difficile) e AD (Abbastanza Difficile) ed \u00e8 esposta al rischio di valanghe nel tratto sottostante il colle della Garganta. Per questa ragione \u00e8 essenziale attraversare questa sezione prima che il Sole riscaldi la porzione di ghiacciaio sovrastante il colle.\nLa solitaria di Casarotto.\nDopo che una spedizione francese vinse l'immensa parete nord della cima settentrionale nel 1966 ed un'altra cordata nel 1971 apr\u00ec la prima via sulla parete est del Huascar\u00e1n Sud, tocc\u00f2 all'alpinista vicentino Renato Casarotto scrivere una pagina importante della storia dell'alpinismo su questa montagna. Casarotto apr\u00ec in solitaria una difficilissima via al centro della parete nord della cima settentrionale; partito dal campo base il 6 giugno 1977, rimase per 17 giorni in parete portandosi appresso ben 40\u00a0kg di materiale e viveri, scalando ogni tratto per ben tre volte (due in salita e una in discesa) a causa della particolare tecnica di auto-assicurazione adottata. Alle 16.30 del 21 giugno 1977 l'alpinista vicentino raggiunse la vetta; gli ci vollero altri due giorni per tornare al campo base.\nLa sfida di Jaeger.\nPi\u00f9 che un'impresa alpinistica, nel 1978 l'alpinista francese Nicolas Jaeger port\u00f2 a termine una sfida con s\u00e9 stesso. Di ritorno da una serie di scalate in Cordillera Blanca, Jaeger decise di accamparsi poco sotto la cima del Huascar\u00e1n Sud e di rimanervi 60 giorni. L'alpinista e medico francese mise cos\u00ec in atto il suo progetto di studiare gli effetti che l'altissima quota e le temperatura glaciali potevano avere sull'organismo umano.\nLa via delle donne.\nA ribadire, 77 anni dopo Anne Smith Peck, il ruolo importante che le donne hanno avuto nella storia alpinistica del Huascar\u00e1n Nord nel 1985 una cordata di sole alpiniste polacche e ceche apr\u00ec una nuova via sulla parete nord. Arrivarono in cima B. Danihelkov\u00e1, Z. Hoffmanov\u00e1, A. Kaploniak, E. Parnejko ed E. Szezesniak.\nLe vie degli sloveni.\nTra le vie pi\u00f9 importanti aperte sulla montagna in anni pi\u00f9 recenti sono da segnalare quella aperta in due giorni, in solitaria, dallo sloveno Pavle Kozjek sulla parete sud del Huascar\u00e1n Sud nel 1991 e quella estrema, chiamata \"Pot v Pekel\" (Strada per l'Inferno), degli sloveni M. Kovac, B. Lozar e T. Petac tracciata nel 1993 sul pilastro nord-est della stessa parete.\nLa tragedia di Battistino Bonali e Giandomenico Ducoli.\nBattistino Bonali e Giandomenico Ducoli, due alpinisti e amici di Padre Ugo De Censi, fondatore dell'Operazione Mato Grosso, tentarono la scalata della parete nord del Huascar\u00e1n, lungo l'irripetuta Via Casarotto (1977) con lo slogan \"Salire in alto per aiutare chi sta in basso\".. L'8 agosto 1993, quando erano a 200 metri dalla vetta e si stavano riposando, vennero travolti da una slavina che li uccise e gett\u00f2 i loro corpi 1300 metri pi\u00f9 sotto.\nAccesso e frequentazione.\nIl fatto che la montagna sia la pi\u00f9 alta del Per\u00f9 (e la pi\u00f9 alta del pianeta all'interno della fascia tropicale) la rende molto appetita dagli alpinisti di tutto il mondo che, nonostante le difficolt\u00e0 tecniche di ascensione, la affollano in numero piuttosto cospicuo. Nella regione di Ancash si \u00e8 da qualche anno sviluppata un'offerta di guide d'alta montagna che pongono proprio l'Huascar\u00e1n in cima alle loro proposte. La salita alle cime richiede dai tre ai cinque giorni, oltre ad un'ottima condizione fisica, ad un buon acclimatamento alle alte quote e ad una preparazione tecnica adeguata.\nLa via di avvicinamento pi\u00f9 frequentata parte dall'ingresso del Parco nella localit\u00e0 di Musho, dove si trova un servizio di trasporto con i muli fino al \"Campo Base Raimondi\" (3 ore), ormai lontano dal limite dei ghiacci. Da qui si sale in un'altra ora e mezza al \"Campo Morrena\", a 4.500\u00a0m, da dove in un'altra ora si arriva al ghiacciaio. In questo luogo \u00e8 attivo dal 2002 il Refugio Don Bosco Huascar\u00e1n, gestito dall'Operazione Mato Grosso. Si pu\u00f2 accedere alla montagna anche dai laghi di Llanganuco, attraverso la Quebrada Ancosh, oppure attraverso la Quebrada Ulta e la sua confluente Quebrada Matar\u00e1.\nCuriosit\u00e0.\nIl Monte Huascaran, secondo uno studio scientifico condotto nell'agosto 2013, \u00e8 il punto della superficie terrestre dove il valore dell'accelerazione di gravit\u00e0 \u00e8 il minore in assoluto.\nIl suo valore \u00e8 stato stimato essere pari a 9,7639\u00a0m/s\u00b2.\nAlluvione di Ranrahirca.\nIl 10 gennaio 1962, alle 6:05 della mattina, la caduta di un'enorme cornice di ghiaccio dalla cima del Huascar\u00e1n Nord provoc\u00f2 un'enorme alluvione che cancell\u00f2 6 villaggi e uccise circa 4.000 persone, devastando in particolare il distretto di Ranrahirca.\nIl terremoto di Ancash.\n Il 31 maggio 1970, alle ore 15.23, un tremendo terremoto di magnitudo 7.8I con epicentro di fronte a Chimbote, a 25\u00a0km dalla costa nell'Oceano Pacifico, ed ipocentro a 52\u00a0km di profondit\u00e0 caus\u00f2 il distacco di un grande pezzo di ghiacciaio, neve e pietre dalla vetta Nord. La valanga raggiunse una velocit\u00e0 di avanzamento con punte di 400\u00a0km/h, velocit\u00e0 dovuta alla combinazione tra un'inclinazione di salto di oltre 3.700\u00a0m, di cui i primi 800 verticali, su un percorso di 16\u00a0km. Vennero spostati circa 23 milioni di metri cubici di roccia e ghiaccio, che travolsero tutto ci\u00f2 che si trovarono davanti, compresa la citt\u00e0 di Yungay, arrivando a sbarrare il Rio Santa e fermandosi alla base dell'antistante Cordillera Negra. Delle 20.000 persone che vivevano nella citt\u00e0 solo 350 riuscirono a salvarsi. Il terremoto arrec\u00f2 gravi danni a molte citt\u00e0, da Huacho nella regione di Lima, fino a Trujillo nella regione di La Libertad, causando nel paese pi\u00f9 di 67.000 vittime."}
{"id": "1512878", "revid": "1829756", "url": "https://it.wikipedia.org/wiki?curid=1512878", "title": "Traffic Message Channel", "text": "Traffic Message Channel (TMC) indica, a livello mondiale, uno standard realizzativo del servizio di informazioni sul traffico stradale.\nTale sigla viene spesso accostata con la pi\u00f9 nota RDS (Radio Data System), scritto RDS-TMC in quanto la diffusione dell'informazione di viabilit\u00e0 TMC viene generalmente attuata da una emittente radiofonica FM, sfruttando le potenzialit\u00e0 del canale dati RDS che vanno dalla sintonia automatica delle autoradio, alla indicazione del nome dell'emittente, alla segnalazione dell'inizio di un notiziario di informazioni sul traffico anche su altre reti RDS-EON.\nBasti pensare che il sistema RDS, sfruttando convenientemente codifiche ad alto contenuto informativo, permette oltre al servizio di viabilit\u00e0 TMC citato, di inviare anche segnali in grado di migliorare la ricezione della posizione dai satelliti GPS (segnale GPS differenziale).\nRelativamente alla ricezione dei messaggi di viabilit\u00e0, sfruttando questa capacit\u00e0 del canale RDS dell'FM, gi\u00e0 dalla fine degli anni '90 alcune autoradio, in vendita principalmente nei paesi del Nord Europa (dove il servizio \u00e8 iniziato prima), erano in grado sia di visualizzare a scorrimento sul display e successivamente di leggere, con una voce sintetizzata, i messaggi di viabilit\u00e0 che sono trasmessi, codificati via RDS-TMC, insieme all'audio nel canale FM. \nAnche in Italia sono oggi in vendita autoradio con tali funzioni, ma nella pratica sono state soppiantate commercialmente dai navigatori. \nIn Italia la RAI, prevedendo con grande anticipo l'enorme sviluppo che avrebbe avuto l'informazione al traffico e stimando le implicazioni della discesa del costo dei navigatori satellitari, avvi\u00f2 il primo servizio di diffusione RDS-TMC italiano, nel Nord-Italia, il 1\u00ba luglio 1998 su Radiouno FM. \nIl servizio RDS-TMC della RAI \u00e8 trasmesso sulle frequenze di Radiouno - due - tre, gestito da Raiway (www.raiway.it), copre tutta l'Italia, \u00e8 gratuito e cellularizzabile (la distinzione delle informazioni secondo il territorio \u00e8 legata ai trasmettitori, e anche alla capacit\u00e0 di trasmissione del canale, che se inferiore al flusso di notizie rende necessario differenziarle; al 1\u00ba luglio 2018 le informazioni erano inviate uguali in tutta l'Italia). Le informazioni distribuite sono quelle del CCISS e sono pertanto le uniche in Italia certificate dal personale del Ministero dell'Interno. Le notizie sul traffico sono inviate al CCISS da tutta Italia usando il protocollo DATEX, sviluppato negli anni '90 nell'ambito dei progetti finanziati dall'Unione Europea. \nIn futuro i vari TIC nazionali, cio\u00e8 Traffic Information Centre, degli Stati dell'UE potranno scambiarsi in DATEX le informazioni, permettendo agli utenti di ottenere, tramite RDS-TMC, le informazioni sul traffico di tutta Europa, cos\u00ec pianificando il viaggio in modo ottimale.p\nNegli ultimi anni con l'enorme diffusione di sistemi di navigazione satellitare a basso costo, la possibilit\u00e0 di ricevere informazioni sul traffico in tempo reale \u00e8 diventata un elemento distintivo in grado di indirizzare la scelta tra un modello ed un altro. I produttori di navigatori hanno avuto, pertanto, la necessit\u00e0 di rendere il dispositivo capace di ricevere tali informazioni ed il sistema RDS-TMC \u00e8 stato scelto come migliore candidato per offrire uno standard a livello mondiale. La velocit\u00e0 del flusso dati disponibile \u00e8 pi\u00f9 che idonea a convogliare le informazioni sul traffico di primaria importanza, che debbono essere ricevute tempestivamente. Il sistema inoltre \"ripete\" ciclicamente le informazioni, per assicurarne la ricezione.\nQuesta tecnologia consente la diffusione di informazioni verso i navigatori satellitari - installati in origine nel veicolo o portatili, purch\u00e9 in grado di ricevere i segnali TMC con l'apposita antenna (banale antenna per la ricezione FM) - che visualizzano, grazie alla georeferenziazione insita nelle informazioni RDS-TMC, sulle mappe, quanto accade sul percorso, permettendo cos\u00ec al computer del navigatore di elaborare un nuovo percorso di viaggio in funzione delle condizioni di traffico.\nTuttavia, poich\u00e9 l'algoritmo di navigazione pu\u00f2 valutare le condizioni del traffico (anche se fornite via RDS-TMC) in modi molto diversi, praticamente ogni algoritmo si comporta diversamente nella elaborazione dei percorsi alternativi; e nei navigatori in commercio non \u00e8 ancora possibile all'utente \"programmare\" a proprio piacimento i criteri di scelta, se non in maniera molto rudimentale.\nIl servizio TMC in Italia \u00e8 fornito nel 2018 da RAI sulle frequenze di Radio1, Radio2 e Radio3 (usa il canale dati RDS) e pu\u00f2 essere ricevuto su tutto il territorio, salvo aree limitate. Per ricevere il servizio TMC RAI \u00e8 sufficiente disporre di un navigatore satellitare idoneo al servizio \"free\". Alcuni navigatori in commercio sono programmati dal fabbricante (per l'elenco consultare il sito www.tmcitaly.it) per agganciarsi solo a un servizio criptato a pagamento; il servizio su alcuni modelli forniti dal fabbricante dell'auto \u00e8 gratuito se in carico al fabbricante. \nPer ricevere il TMC \u00e8 indispensabile disporre di un apparato idoneo. Dato che il servizio TMC RAI \u00e8 (unico in Italia) gratuito, e inoltre viene utilizzato \"automaticamente\" dai navigatori forniti in dotazione alla vettura (i settaggi sono complessi, e vengono effettuati in fabbrica), spesso sui manuali in dotazione alla vettura non viene neanche citato. N\u00e9 appare la fonte delle informazioni di un servizio \"sommerso\", che emerge solo quando non viene ricevuto e si corre all'Assistenza, sempre che sia stato in qualche modo attivato in precedenza. Potrebbe quindi accadere che si acquisti un navigatore con TMC \"a pagamento\" (e.g. TomTom) quando la vettura potrebbe disporre del TMC \"free\", ma per saperlo l'unico canale informativo \u00e8 l'Assistenza del costruttore. \nIl servizio RDS (Radio Data System) \u00e8 stato progettato per fornire una molteplicit\u00e0 di servizi, anche molto complessi, anche criptati. La bassa velocit\u00e0 del flusso dati disponibile \u00e8 abbondantemente compensata dalla pervasivit\u00e0 (pu\u00f2 essere inserito su ogni canale radio FM), e dal costo aggiuntivo quasi nullo; i chip oggi impiegati per realizzare le radio FM comprendono gi\u00e0 le funzioni RDS, il fabbricante deve solo impiegarle.\nLa RAI usa il canale RDS per diffondere diversi servizi: Traffic Announcement, Frequenze Alternative, Ora esatta, Testo, EON, e anche il canale TMC.\nPoich\u00e9 quasi ogni trasmettitore FM \u00e8 gi\u00e0 dotato di un coder RDS, il fatto che qualche emittente usi il canale RDS per fornire servizi a pagamento \u00e8 tecnicamente realizzabile a costi irrisori. \u00c8 probabilmente la scarsa notoriet\u00e0, dovuta alla semplicit\u00e0 e l'economicit\u00e0 del servizio, che fanno s\u00ec che sia (in Italia) trascurato a favore di altri canali informativi (come ad esempio le app) molto pi\u00f9 complessi, lenti e costosi. Vale anche qui il principio che \"la tecnologia complessa e poco affidabile, ma profittevole, scaccia la tecnologia semplice ed economica perch\u00e9 poco redditizia\".\nA differenza dei vari servizi web, APP eccetera, il canale RDS non costa nulla all'utente. Il ricevitore RDS \u00e8 in genere \"embedded\" nell'autovettura e quindi durer\u00e0 quanto l'autovettura, con una vita utile almeno decupla e un uso semplice. Alcune app che rendono ascoltabile la radio FM visualizzano anche i dati contenuti nell'RDS, come ad esempio il nome dell'emittente. La scelta di non sfruttare tutte le informazioni RDS pu\u00f2 dipendere dal programmatore della app o dai moduli software resi loro disponibili.\nIl servizio TMC rispetto ad altre soluzioni che utilizzano reti wireless (GSM/GPRS, UMTS) offre il vantaggio di non richiedere il costo per lo scaricamento dei dati. Per ricevere gratuitamente le informazioni sul traffico il navigatore deve disporre della \"funzione di ricerca\" per sintonizzarsi sulle frequenze di Radio RAI ed \u00e8 indifferente che sia Radio1, Radio2 o Radio3.\nI migliori navigatori hanno un sistema automatico di ricerca delle emittenti TMC e possono scegliere quella con il segnale migliore. Alcune emittenti (non RAI) irradiano un segnale \"criptato\", quindi non leggibile senza abbonamenti anche se alcuni fabbricanti di navigatori offrono l'abbonamento insieme al navigatore, quindi tali informazioni appaiono \"in chiaro\". \u00c8 indispensabile installare correttamente l'antenna FM del navigatore in modo da garantire un buon livello del segnale. Per maggiori dettagli fare riferimento alle istruzioni d'uso del navigatore.\nPer ricevere il servizio TMC RAI \u00e8 necessario che il navigatore sia abilitato alla ricezione TMC \"free\". Se il navigatore \u00e8 \u201cbloccato\u201d su una particolare emittente non potr\u00e0 ricercare il servizio RAI e questo in genere accade quando il fabbricante del navigatore ha stipulato accordi con provider diversi da RAI.\nLe informazioni trasmesse vengono visualizzate sulla mappa del navigatore o elencate come testo, e in genere sono ordinate per distanza rispetto al punto in cui ci si trova. In generale l'utente pu\u00f2 scegliere quali visualizzare, in che ordine, entro quanti km, eccetera...\nConsultare il manuale del dispositivo.\nIl Traffic Message Channel (TMC) viene spesso confuso con il servizio RDS (Radio Data System) perch\u00e9 \u00e8 il canale su cui viene trasmesso dal 1\u00ba luglio 1998. Il canale RDS \u00e8 un \"sottocanale\" dati inserito nel segnale FM. Nulla tuttavia impedisce che il Traffic Message Channel, cio\u00e8 il \"flusso\" di informazioni sul traffico che lo costituisce, sia trasmesso anche tramite altri canali e reso consultabile in altre forme: le informazioni TMC sono infatti oggi diffuse da RAI anche sul Televideo (pag.640) e Radio Digitale (canale Isoradio).\nLa fonte delle informazioni \u00e8 il CCISS che se le informazioni sono errate nel contenuto, pu\u00f2 essere contattato o al numero 1518, o tramite il sito www.cciss.it. Il messaggio \u00e8 codificato in modo che ogni navigatore abilitato alla ricezione TMC possa localizzare con precisione l'evento sulla mappa. Il protocollo di codifica nativo delle informazioni sul traffico impiegato per scambiare informazioni di traffico \"professionali\" tra Enti \u00e8 il DATEX 1, ma i messaggi in DATEX possono essere diffusi in altro modo, ad esempio in un file XML, come oggi avviene comunemente. Gli Enti italiani (e.g. Autostrade per l'Italia, ANAS, Polizia Stradale, Carabinieri) comunicano al CCISS le proprie informazioni sul traffico, questo le raccoglie e le valida, per poi trasferirle alla RAI per una loro diffusione via TMC. La precisione delle informazioni di posizionamento \u00e8 fornita dal Database TMC (gestito dal CCISS - vedere www.cciss.it). Ogni versione comprende pi\u00f9 \"punti\" della precedente, rendendo cos\u00ec sempre pi\u00f9 ricco il database delle possibili informazioni diffuse via Isoradio, Onda Verde, TV e TMC."}
{"id": "1512880", "revid": "110157", "url": "https://it.wikipedia.org/wiki?curid=1512880", "title": "Oeste Maranhense", "text": "Oeste Maranhense \u00e8 una mesoregione dello Stato del Maranh\u00e3o in Brasile.\nMicroregioni.\n\u00c8 suddivisa in 3 microregioni:"}
{"id": "1512881", "revid": "767487", "url": "https://it.wikipedia.org/wiki?curid=1512881", "title": "Retching Red", "text": "I Retching Red sono una hardcore punk band di Oakland (California), formata nel 2004 dalla cantante Cinder Block (ex cantante dei Tilt) e dal bassista Cyco Loco (che suona anche negli Oppressed Logic). Gli altri membri sono Jake Dudley (chitarrista) e Adam Grant (batterista), entrambi anche loro facenti parte della band Oppressed Logic."}
{"id": "1512884", "revid": "110157", "url": "https://it.wikipedia.org/wiki?curid=1512884", "title": "Sul Maranhense", "text": "Sul Maranhense \u00e8 una mesoregione dello Stato del Maranh\u00e3o in Brasile.\nMicroregioni.\n\u00c8 suddivisa in 3 microregioni:"}
{"id": "1512886", "revid": "120733707", "url": "https://it.wikipedia.org/wiki?curid=1512886", "title": "Lanxess Arena", "text": "La K\u00f6lnarena, nota per motivi pubblicitari come Lanxess Arena, \u00e8 un'arena coperta polivalente sita a Colonia, Renania Settentrionale-Vestfalia, Germania. Inaugurata nel 1998, pu\u00f2 ospitare 19.500 persone.\nViene usata abitualmente come stadio del ghiaccio dai K\u00f6lner Haie (hockey su ghiaccio) e per gli incontri di pallamano dei VfL Gummersbach. Ospita spesso concerti dal vivo, tra i musicisti che si sono esibiti all'Arena vi sono A-HA, Spice Girls, Anastacia, Mariah Carey, Britney Spears, Backstreet Boys, Depeche Mode, Destiny's Child, Bruce Springsteen, U2, Phil Collins, Red Hot Chili Peppers e Madonna. \nHa ospitato diverse partite del Campionato mondiale di pallamano maschile 2007, inclusa la finale, nonch\u00e9 diverse finali della EHF Champions League femminile e maschile di pallamano; la finale per il titolo maschile fra il THW Kiel e il Futbol Club Barcelona Handbol del 30 maggio 2010 ha stabilito il record mondiale di spettatori per un incontro di pallamano: 19.374 paganti, pi\u00f9 giornalisti, operatori, invitati e addetti all'impianto, per un totale vicino ai 22.000 spettatori.\nPer quanto riguarda l'hockey su ghiaccio, nel 2004 ha ospitato un incontro della World Cup e nel 2010 ha ospitato il 74\u00ba Campionato mondiale, insieme alla SAP Arena di Mannheim.\nNella K\u00f6lnarena si \u00e8 tenuta la tappa tedesca della WWE nel 2002, 2003, 2006 e 2007. Ospita ogni anno il torneo di videogiochi \"ESL One Cologne\" che vede i migliori team di CS: GO fronteggiarsi per un montepremi di 1.000.000$.\nTra il 22 e il 24 maggio 2020 doveva ospitare le Final Four della Euroleague Basketball, ma il torneo \u00e8 stato sospeso e annullato a causa della pandemia di COVID-19, e la Euroleague Basketball ha deciso di non assegnare il titolo.\nSempre a causa della pandemia, nel 2020 l'ATP Tour di tennis maschile ha subito profonde modifiche, molti tornei sono stati spostati o annullati e ne sono stati creati alcuni di nuovi. Fra quelli nuovi ve ne sono stati due consecutivi assegnati alla K\u00f6lnarena, il Bett1HULKS Indoors 2020 e il Bett1HULKS Championship 2020, disputatisi in ottobre.\nLa struttura \u00e8 raggiungibile dal centro di Colonia tramite le linee 1, 9 (\"fermata Bahnhof Deutz/Messe\"), 3 e 4 (\"fermata Bahnhof Deutz/LANXESS arena\") della Stadtbahn."}
{"id": "1512891", "revid": "244212", "url": "https://it.wikipedia.org/wiki?curid=1512891", "title": "Grano (moneta)", "text": "Grano (plurale grana, ma, pi\u00f9 raramente, anche \"grani\") \u00e8 il nome di diverse monete coniate nel Regno di Napoli, nel Regno di Sicilia (inclusa Malta) e in Spagna.\nEtimologia.\nIl termine \"grani\" deriva dal latino \"granum\" (che spiega il plurale in -a), inteso come peso.\nStoria.\nLa prima moneta con questo nome fu un piccolo pezzo di rame battuto da Ferdinando I di Napoli (1458-1494) a Napoli. Il grano valeva 12 cavalli. Il tar\u00ec valeva 20 grana.\nSotto Filippo II fu coniato un grano d'argento dal peso di 0,35 grammi e dal valore di 12 cavalli.\nIn seguito il grano fu la principale frazione della piastra. Una piastra valeva 120 grana ed un carlino ne valeva 10.\nEbbe molta fortuna non solo nel periodo del vicereame spagnolo, in cui figurava sulle sue facce la Croce di Gerusalemme e la scritta \"rex Neapolis\" del sovrano di turno, ma anche durante la prima Repubblica Napoletana che riprodusse sulle facce della moneta il nuovo stemma con le scritte \"SPQN\" (\"Senatum popolusque Neapolis\") e \"dux reip. Neap.\" in riferimento a Masaniello.\nNapoli.\nNel Regno di Napoli, sotto Carlo III (1734-1759), il sistema monetario era organizzato cos\u00ec:\nEra pertanto sovrapponibile al sistema Lds con il tar\u00ec al posto della lira, il grano occupava quindi un posto corrispondente a quello del soldo ed il cavallo quello del denaro.\nIl tornese e il carlino erano quindi monete intermedie di complemento e la piastra il pezzo grande in argento di valore corrispondente allo scudo, al tallero o alle future 5 lire postunitarie (o piemontesi preunitarie).\nSotto Carlo III non fu coniato il tar\u00ec da 20 grana, ma solo il carlino da 10 grana: era d'argento a 900/... e pesava 2 grammi. Anche la moneta da 5 grana era d'argento ed aveva lo stesso titolo e pesava 1 grammo. Furono coniate monete di rame: la \"pubblica\" da 3 tornesi o 1-\u00bd grano, il grano e le frazioni minori.\nNel 1759 Ferdinando IV subentr\u00f2 al padre che era diventato re di Spagna. Il sistema monetario rimase quello precedente e fu coniato nuovamente il tar\u00ec. Le monete d'argento aumentarono leggermente di peso. Il carlino da 10 grana pass\u00f2 da 2 g a 2,22. Il titolo cambi\u00f2 in 833/... ma il peso totale del fino sal\u00ec da 1,8 g a 1,85.\nQuesta prima monetazione di Ferdinando rimase in vigore fino al 1799. Ne 1799 ci fu la Repubblica Napoletana che emise poche monete tra cui una denominata da 4 tornesi, cio\u00e8 da 2 grana.\nFerdinando fu restaurato sul suo trono grazie al cardinale Ruffo. Le monetazione riprese secondo lo schema precedente, anche se l'instabilit\u00e0 politica internazionale limit\u00f2 notevolmente la monetazione d'argento ed escluse quella aurea.\nNel marzo 1806 il trono fu preso dal fratello di Napoleone, Giuseppe Bonaparte, che mantenne il sistema tradizionale del regno.\nAnche Gioacchino Murat, che gli successe il 15 luglio 1808, lasci\u00f2 inizialmente in vigore il sistema ereditato. Coni\u00f2 una moneta d'argento da 12 carlini e due monete di rame da 3 e 2 grana. Queste due monete furono coniate solo nel 1810. Di ognuna esistono pi\u00f9 di 10 varianti. Su entrambe era rappresentato al dritto la testa nuda del re volto a sinistra ed al rovescio il valore tra corone di alloro, ulivo o spighe di grano. Al dritto ed al rovescio . Le varianti delle legende sono moltissime.\nNel 1811 Gioacchino introdusse la decimalizzazione con la lira delle Due Sicilie.\nCon la Restaurazione torn\u00f2 la vecchia piastra napoletana da 120 grana, anche se le monete da un grano non furono pi\u00f9 coniate. Sulle monete coniate, la piastra, la mezza piastra ed il carlino, il valore era comunque indicato in grana.\nNel dicembre 1816 Ferdinando IV riun\u00ec i due regni ed ebbe termine il Regno di Napoli.\nSicilia.\nIl sistema monetario nel Regno di Sicilia durante la dinastia borbonica era sovrapponibile a quello della Napoli borbonica. Il contenuto in argento e quindi il valore delle monete era per\u00f2 diverso. Il tar\u00ec a Napoli conteneva, sotto re Carlo, 3,6 grammi di fino mentre il tar\u00ec siciliano pesava 2,5 grammi con un titolo di 908/..., quindi 2,27 grammi di fino. Quindi il tar\u00ec di Napoli valeva quasi 1,6 tar\u00ec siciliani.\nInoltre in Sicilia il plurale di grano era anche grani. Il grano della Sicilia era diviso in 6 piccioli.\nLe monete denominate in grani coniate sotto Carlo furono quelle d'argento da 10 e 5 grani (detto anche cinquina) e quelle in rame da 5, 3, 2, 1 e 1/2 (o 3 piccioli) grana/grani. Le monete, eccetto l'ultima, recavano al dritto intorno la legenda ed al rovescio su quattro righe era scritto / (data).\nFerdinando, che a Napoli era IV ma in Sicilia era III, us\u00f2 lo stesso sistema monetario del padre. La Sicilia non fu invasa dai Francesi e quindi non ci furono variazioni sostanziali fino all'unificazione delle due corone nel Regno delle Due Sicilie.\nFerdinando III fece battere le monete da 10, 5, 2 ed 1 grano. L'indicazione del valore in alcuni casi \u00e8 indicata con la lettera G. e negli altri con il plurale .\nCon l'unificazione la monetazione separata per la Sicilia ebbe termine con l'eccezione di una breve emissione di Ferdinando II delle Due Sicilie, nipote del precedente, nel 1836: furono coniati monete in rame da , da e da . Queste monete in realt\u00e0 avevano lo stesso valore dei corrispondenti tornesi di Napoli. Le monete furono coniate a Palermo.\nQueste furono le ultime monete con questa denominazione coniate nell'isola.\nDue Sicilie.\nNel dicembre 1816, Ferdinando riun\u00ec i due regni e prese il nuovo titolo di Ferdinando I delle Due Sicilie.\nCi fu quindi la quarta monetazione di questo sovrano. La moneta da un grana non fu pi\u00f9 coniata. Furono coniate i multipli d'argento che recavano l'indicazione del valore in grana: la piastra (120 G.), la mezza piastra (60 G.) ed il carlino (10 G.). Per le monete frazionarie furono battuti esclusivamente pezzi denominati in tornesi, che valevano 1/2 grana.\nLa monetazione fu ripetuta con le stesse modalit\u00e0 anche dai successori. Francesco I fece battere in aggiunta il tar\u00ec da 20 grana e Ferdinando II anche la moneta da 5 grana. Per la Sicilia furono coniate monete in grani siciliani che per\u00f2 avevano le stesse dimensioni e valore dei corrispondenti tornesi di Napoli.\nMalta.\nL'ordine di Malta coni\u00f2 monete con questo nome dal valore di 6 \"piccioli\".\nSull'isola furono coniate monete di rame in grana dal 1827 al 1913. Valevano 1/13 di penny o 1/3 di farthing.\nSovrano Militare Ordine di Malta.\nIl grano \u00e8 tuttora un sottomultiplo dello scudo maltese, emesso dal Sovrano Militare Ordine di Malta. In particolare viene coniata la moneta da 10 grana.\nSpagna.\nIn Spagna furono coniati pezzi di rame da 1 e 2 grana da Filippo IV (1621-1665). Furono coniate fino al 1825. Durante il XVII e il XVIII secolo furono coniate anche monete d'argento da 5, 8 e 15 \"grana\"."}
{"id": "1512892", "revid": "767487", "url": "https://it.wikipedia.org/wiki?curid=1512892", "title": "Matt McGinley", "text": "Biografia.\nMattMcGinely \u00e8 il batterista ed il cofondatore del gruppo di alternative hip hop Gym Class Heroes.\nHa conosciuto nel 1997 Travis McCoy, con il quale divenne amico durante le lezioni di Educazione fisica alla scuola superiore di Geneva. Unendo le forze con il chitarrista Milo Bonacci e il batterista Ryan Geise formarono un band: i Gym Class Heroes e cominciarono a suonare alle feste di compleanno, nelle discoteche e in festival."}
{"id": "1512897", "revid": "31789", "url": "https://it.wikipedia.org/wiki?curid=1512897", "title": "Ferenc Pulszky", "text": "Nato a Eperjes, oggi Pre\u0161ov, in Slovacchia, fu seguace di Lajos Kossuth e membro del governo rivoluzionario del 1848 per l'indipendenza dell'Ungheria dall'Impero austriaco. Fu condannato a morte e ripar\u00f2 in Italia dove comp\u00ec degli studi archeologici. \u00c8 noto per aver proposto nella conferenza di Budapest del 1876 il concetto di un'Et\u00e0 del Rame tra il Neolitico e l'Et\u00e0 del Bronzo, ancora oggi ampiamente accettato.\nMassoneria.\nFu iniziato in Massoneria nel 1863 nella Loggia \"Dante Alighieri\" di Torino e raggiunse presto il 33\u00ba ed ultimo grado del Rito scozzese antico ed accettato. Dopo il suo rientro in Ungheria contribu\u00ec ala rinascita della Massoneria ungherese. Fu il primo Maestro venerabile della Loggia \"Einigkeit in Vaterland/Egys\u00e9g a haz\u00e1ban\u201d (trad.: \"Unit\u00e0 in Patria\"), in seguito divenne il primo Gran Maestro della Gran Loggia di San Giovanni. Dopo l'unione di questa Gran Loggia col Grande Oriente di Ungheria, nel 1886, divenne il primo Gran Maestro della Gran Loggia Simbolica di Ungheria, nata da questa unione. Nel 1875 appoggi\u00f2 l'iniziazione della contessa Elena Hadik Bark\u00f3czy in una loggia massonica."}
{"id": "1512899", "revid": "289247", "url": "https://it.wikipedia.org/wiki?curid=1512899", "title": "Quablock", "text": ""}
{"id": "1512903", "revid": "57342", "url": "https://it.wikipedia.org/wiki?curid=1512903", "title": "Tar\u00ec", "text": "Il tar\u00ec \u00e8 il nome di varie monete circolate nell'area del Mediterraneo.\nEtimologia.\nIl termine deriva dal latino \"tarenus\", che a sua volta viene dall'arabo \u0637\u0631\u064a (\"tar\u012b\"), ovvero \"fresco [di conio]\". Altri nomi sono \"taro\", \"tarino\", \"trapesso\" o \"trappeso\".\nStoria.\nArabi di Sicilia.\nNasce come moneta araba d'oro dal peso di circa 1 grammo dal valore di circa 1/4 del dinar arabo-islamico e inizialmente chiamata ruba\u02bfi (lett. \"quartino\"). Fu introdotto in Sicilia verso il 913 dai Fatimidi. Era coniato con caratteri cufici ed il metallo era di buona qualit\u00e0.\nImitazioni in buona lega furono fatte dai longobardi a Salerno ed Amalfi tra il 940 ed il 1087.\nQueste imitazioni divennero di qualit\u00e0 scadente e verso la met\u00e0 dell'XI secolo la legenda araba che era circolare fu cambiata e disposta in pi\u00f9 linee sia al dritto che al rovescio.\nAmalfi.\nLa repubblica marinara di Amalfi fu il primo Stato occidentale a coniare moneta d'oro dalla caduta dell'Impero Romano d'Occidente: questa fu il tar\u00ec amalfitano, derivato dall'omonima ed equivalente moneta araba, segno della ricchezza della repubblica marinara accettato in tutto il Mediterraneo.\nNella zona della citt\u00e0, vicino alla spiaggia, c'era una piazza dove operavano i cambiavalute ed i firmatari delle banche fiorentine e senesi.\nLa Zecca di Amalfi cess\u00f2 la sua attivit\u00e0 nel 1220, quando Federico II la chiuse.\nRegno di Sicilia.\nDopo la conquista normanna e la nascita della Contea di Sicilia, la coniazione fu mantenuta. Le prime monete della Dinastia Altavilla furono coniate da Roberto il Guiscardo prima a Palermo (ca. 1071) e poi a Salerno (ca. 1080). Le monete continuavano a presentare inizialmente legende cufiche.\nMonete con legende cufiche pi\u00f9 o meno corrotte furono coniate nell'Italia meridionale mentre in Sicilia le legende erano copiate con esattezza. \nQuando nel 1130 la Contea di Sicilia venne elevata a Regno di Sicilia, comparvero le prime monete con le sigle cristiane che risalgono al regno Ruggero II (1130-1154): ai lati della croce era scritto \"\u0399C \u03a7C\" e \"\u039d\u0399 \u039a\u0391\", sigla mantenuta dai suoi successori.\nLa coniazione del tar\u00ec prosegu\u00ec anche sotto la Dinastia degli Hohenstaufen, quando furono coniati multipli con un peso che superava i 5 grammi. Federico II li fece coniare con l'aquila sveva ad ali spiegate. L'augustale di Federico aveva il valore di 5 tar\u00ec. Le monete degli Svevi erano date a peso e quindi si trovano con forti differenze di peso tra un pezzo e l'altro.\nLa coniazione cess\u00f2 dopo Carlo d'Angi\u00f2 (1268-1282).\nFu reintrodotto, nel Regno di Sicilia, come moneta d'argento da Ferdinando II di Sicilia. Il valore era di 1/12 di \"piastra\".\nRegno di Napoli.\nCesare D'Engenio Caracciolo, nell'opera Napoli Sacra (Napoli, Ottavio Beltrano, 1633), menziona il pagamento di un tar\u00ec al mese per il mantenimento della chiesa di Santa Maria di Piedigrotta, fabbricata a Napoli dalla corporazione degli stallieri nel marzo del 1609. \nFu introdotto nuovamente da Ferdinando IV nel regno di Napoli e poi nel regno delle Due Sicilie dove valeva 2 carlini. La monetazione del tar\u00ec di Ferdinando inizia nel 1788. La moneta ha il valore di 1/6 di piastra, cio\u00e8 due carlini o 20 grana. Il diametro \u00e8 di 25 millimetri, il peso di 4,58 grammi con un titolo di 835/1000. Dopo la fine del periodo napoleonico la monetazione riprese nel 1818 con una moneta leggermente ridotta di diametro (23 mm) e peso (4,5 g).\nIl successore, Francesco I coni\u00f2 il tar\u00ec nel 1826 con un titolo diminuito (823/1000) e con un peso aumentato a 4,39 g che, essendo diminuito il diametro, rende la moneta pi\u00f9 spessa.\nFerdinando II coni\u00f2 il tar\u00ec tutti gli anni dal 1831 al 1859 con caratteristiche simili alla moneta paterna.\nFrancesco II, nel suo breve regno, coni\u00f2 la moneta solo nel 1859.\nRegno di Sicilia (1734-1816).\nNel Regno di Sicilia ai tempi della dinastia borbonica, il tar\u00ec aveva un valore diverso dal Regno di Napoli. Carlo III (1734-1759) coni\u00f2 una serie di moneta con valore da 1/2, 1, 2, 3, 4, 6 e 12 tar\u00ec. I multipli erano in argento a 916\u2030 mentre il titolo era del 908\u2030 per il 1/2 tar\u00ec ed il tar\u00ec. Quest'ultimo pesava 2,16 grammi ed aveva un diametro di 19-20 millimetri.\nIl figlio Ferdinando III di Sicilia coni\u00f2 gli stessi valori del padre nel periodo 1759-1816. Dopo quella data le monetazioni dei due regni (Napoli e Sicilia) furono unificate e non ci furono pi\u00f9 monete separate per la Sicilia.\nL'ultima moneta siciliana denominata in tar\u00ec fu quella da 12 tar\u00ec, battuta nel 1810. Era una moneta di 27,32 grammi di argento al titolo di 854\u2030 e con un diametro di 38 millimetri. Al dritto il busto corazzato con lunghi capelli e nel giro ; in esergo . Al rovescio era raffigurata una grande aquila circondata da una corona d'alloro. Nel giro ([Re di] entrambe le Sicilie e Gerusalemme, infante di Spagna). Nel contorno in rilievo .\nMalta.\nI tar\u00ec furono coniati anche a Malta dal 1530 alla fine del XVIII secolo.\nSovrano Militare Ordine di Malta.\nIl tar\u00ec \u00e8 tuttora un sottomultiplo dello scudo maltese, emesso dal Sovrano Militare Ordine di Malta. In particolare viene coniata la moneta da 9 tar\u00ec."}
{"id": "1512904", "revid": "136053", "url": "https://it.wikipedia.org/wiki?curid=1512904", "title": "Tarenus", "text": ""}
{"id": "1512905", "revid": "1906976", "url": "https://it.wikipedia.org/wiki?curid=1512905", "title": "Tecnokart", "text": "La Tecnokart \u00e8 una societ\u00e0 produttrice di go-kart fondata dai fratelli bolognesi Pederzani gi\u00e0 titolari della Poderzani e Zini.\nNel 1963 inizia la produzione dei primi go kart dotati dei motori Mc Cullok, nel 1964 viene prodotto il \"Piuma\" che fra il '64 e il '66 vince tre titoli mondiali, i primi due alla guida con Guido Sala, nel 1966 con Susanna Raganelli (unica donna a fregiarsi del titolo iridato kart). La tecno ha vinto inoltre 2 europei e 25 campionati nazionali. L'ultima vittoria a livello internazionale di un telaio Tecno, modello Jolly, \u00e8 nella pista di Jesolo nel giugno del 1969 nella prova di Campionato Europeo, pilota Gabriele Gorini.\nNel 1965 viene prodotto su richiesta della Commissione Sportiva Automobilistica Italiana la monoposto addestrativa Tecno K250 e la Formula 850. Nel 1966 la prima Formula 3 affidata a Carlo Facetti si classifica 3 nel gran premio del Mugello, nel 1967 alla seconda partecipazione in Formula 3 la monoposto della Tecnokart guidata da Clay Regazzoni e Silvio Moser vince il gran premio di Hockenheim.\nNel 1968 la scuderia si trasforma poi nella Tecno."}
{"id": "1512908", "revid": "36426", "url": "https://it.wikipedia.org/wiki?curid=1512908", "title": "Ansegisel", "text": ""}
{"id": "1512910", "revid": "767487", "url": "https://it.wikipedia.org/wiki?curid=1512910", "title": "Blue Tattoo", "text": "Blue Tattoo \u00e8 il terzo album delle Vanilla Ninja.\nIl disco.\nIn questo album delle Vanilla Ninja troviamo sonorit\u00e0 ancora pi\u00f9 rock rispetto al precedente album Traces of Sadness, ma \u00e8 sempre presente quella vena elettronica che contraddistingue le Vanilla Ninja.\nL'album si apre con \"Blue Tattoo\": brano che presenta atmosfere alquanto gothic, date anche dal intro di pianoforte. Segue \"Cool Vibes\", canzone che presenta una linea di orchestrazione, specie di archi, che fanno altres\u00ec da intro al brano. Alla traccia 7 troviamo \"Hellracer\", brano molto rock, in cui vi \u00e8 presente un riff di tastiere molto interessante, che ricorda molto la canzone \"Summer Son\" dei Texas. Subito dopo troviamo la canzone \"I Know\", in cui le voci di Lenna Kuurmaa e di Piret J\u00e4rvis si intrecciano con chitarre e tastiere con un interessante ritmo. La canzone successiva \"Corner of My Mind\" \u00e8 cantata interamente dalla nuova bassista e cantante del gruppo Triinu Kivilaan, dopo l'abbandono del gruppo da parte di Maarja Kivi. A chiusura dell'album troviamo le versioni estese dei brani \"Just Another Day to Live\" e \"Corner of My Mind\"\nL'album \u00e8 uscito il 1\u00ba agosto 2005 in versione limitata in doppio CD. Questa Limited Edition \u00e8 formato da una prima parte di brani riarrangiati con tocchi di musica classica e da una seconda parte di canzoni in formato unplugged."}
{"id": "1512911", "revid": "767487", "url": "https://it.wikipedia.org/wiki?curid=1512911", "title": "Amil", "text": "Ha avuto il suo momento pi\u00f9 alto in carriera alla fine degli anni 1990 quando entr\u00f2 sotto l'ala protettiva del rapper Jay-Z, realizzando il singolo \"Can I Get A...\" per la colonna sonora del film \"Rush Hour\".\nBiografia.\nNel 1997 venne coinvolta nella costituzione del gruppo femminile Major Coinz. Il gruppo incontr\u00f2 Jay-Z che cercava una ragazza che realizzasse la parte vocale del suo terzo album \"Vol. 2... Hard Knock Life\", la parte era inizialmente destinata a una delle conoscenti di Jay-Z che per\u00f2, dopo aver sentito uno dei freestyle di Amil, decise di inserire lei nell'album, che rifiut\u00f2 la presenza singola, costringendo il rapper a prendere il gruppo in blocco per la registrazione del brano.\nDopo questo primo contatto, Amil \u00e8 apparsa nei successivi tre album di Jay-Z ed in diversi suoi video oltre che in altri di Jermaine Dupri, Beanie Sigel, Ja Rule, Tamar Braxton e Jaz-O come \"Nigga What, Nigga Who\", \"Can I Get A...\" e \"Get None\", la sua voce comparve inoltre in diverse tracce di altri album come \"Hey Papi\", \"Do It Again (Put Ya Hands Up)\", \"S. Carter\" e \"Playa\". Nel 1998 Amil, Beanie Sigel, Jay-Z e Memphis Bleek, si riunirono come artisti della Roc-A-Fella Records per formare il supergruppo The Dynasty e realizzare quello che \u00e8 rimasto ad oggi l'unico album della formazione: \"\".\nAll Money Is Legal.\nDopo la separazione delle Major Coinz, Amil decise di intraprendere la carriera solista con l'etichetta di Jay-Z Roc-A-Fella Records realizzando l'album di debutto dal titolo \"A.M.I.L - All Money Is Legal\" nel 2000. L'album conteneva i singoli \"I Got That\", un duetto con Beyonc\u00e9 conosciuta all'epoca come leader del gruppo R&amp;B Destiny's Child e \"All-Star-Roc-A-Fella-single\" \"4 Da Fam\". All'album parteciparono artisti come Memphis Bleek, Jay-Z, Beyonc\u00e9, Carl Thomas, Eve e Beanie Sigel. Tuttavia i dati di vendita furono poco positivi sia per l'album che per i singoli da quest'ultimo estratti, dopo questo disastroso esordio per la Roc-A-Fella/Def Jam venne pubblicato solo un altro singolo dal titolo \"Hey Papi\", brano tratto dalla colonna sonora del film \"La famiglia del professore matto\" (\"Nutty Professor II: The Klumps\")."}
{"id": "1512914", "revid": "842", "url": "https://it.wikipedia.org/wiki?curid=1512914", "title": "PEGI", "text": ""}
{"id": "1512915", "revid": "599013", "url": "https://it.wikipedia.org/wiki?curid=1512915", "title": "Ferenc M\u00f2lnar", "text": ""}
{"id": "1512917", "revid": "39884", "url": "https://it.wikipedia.org/wiki?curid=1512917", "title": "Vladimir Bure", "text": "Specializzato nello stile libero, ha vinto tre medaglie alle olimpiadi di Monaco 1972: l'argento nella staffetta 4x100\u00a0m sl e il bronzo nei 100\u00a0m sl e nella staffetta 4x200\u00a0m sl. Ha inoltre vinto il bronzo nella staffetta 4x200\u00a0m sl a Citt\u00e0 del Messico 1968."}
{"id": "1512924", "revid": "767487", "url": "https://it.wikipedia.org/wiki?curid=1512924", "title": "Lower Class Brats", "text": "I Lower Class Brats sono una band street punk che si \u00e8 formata nel 1995 ad Austin, Texas, negli Stati Uniti."}
{"id": "1512925", "revid": "121801167", "url": "https://it.wikipedia.org/wiki?curid=1512925", "title": "Pietro Antonio Zveteremich", "text": "Biografia.\n\u00c8 stato un letterato fondamentale nella diffusione della letteratura russa, in particolare quella dell'epoca sovietica. Ebbe un ruolo importante nella pubblicazione de \"Il dottor \u017divago\", poich\u00e9 ne consegn\u00f2 il manoscritto alla Feltrinelli nel 1957, consigliando vivamente di pubblicarlo, avendolo ricevuto dall'Unione Sovietica, azione che provoc\u00f2 un caso diplomatico.\nZveteremich non fu soltanto uno studioso della letteratura russa, ma anche un intellettuale libero e restio a ogni compromesso. Era vicino a Elio Vittorini negli anni del secondo dopoguerra, partecip\u00f2 alla redazione del \"Politecnico\", fu iscritto al PCI per molti anni, mantenendo sempre una posizione critica contro ogni presa di posizione puramente ideologica e contro ogni servilismo nei confronti del PCUS sovietico. Furono frequenti le pressioni su di lui esercitate, in Italia e in Unione Sovietica, per farlo desistere da iniziative editoriali scomode agli apparati.\nOpere.\nFu traduttore di opere come \"Guerra e pace\", \"Anna Karenina\" e le commedie di \u010cechov. \u00c8 stato il primo in occidente a pubblicare una raccolta in traduzione (1967) dei versi di Marina Cvetaeva, tra le voci pi\u00f9 alte della poesia mondiale del Novecento, ma soprattutto ci ha fatto conoscere quel filone eversivo, del grottesco, del fantastico che negli ultimi decenni dell'era sovietica era diventato di interesse predominante e alternativo alla letteratura di \u201cpartito\u201d.\nZveteremich stesso si rese protagonista negli anni settanta di questo filone, scrivendo \"Le notti di Mosca\", un romanzo di satira pornopolitica, facendolo passare per un'opera arrivata direttamente dall'Unione Sovietica. .\nOper\u00f2 molto anche come storico. Il suo libro \"Il grande Parvus\" (1988) \u00e8 una vera e propria rivelazione sulla storia del marxismo e della Rivoluzione russa. Aleksandr Parvus, pseudonimo di Izrail' Gel'fand, \u00e8 una figura chiave del marxismo teorico russo e soprattutto \u00e8 l'occulto artefice dell'Ottobre rosso, l'uomo che promosse con i vertici del governo tedesco il ritorno di Lenin in Russia. Un uomo dalle risorse di pensiero straordinarie, che la storiografia sovietica aveva volutamente rimosso e quella occidentale dimenticato.\nDal 1972 Zveteremich si dedic\u00f2 anche all'attivit\u00e0 di docenza presso l'Universit\u00e0 di Messina per vent'anni, fino alla sua morte. Tutta la sua biblioteca personale venne donata, per sua esplicita volont\u00e0, alla Facolt\u00e0 di Magistero.\n\u00c8 stato direttore delle riviste \"Rassegna della stampa sovietica\" e \"Rassegna sovietica\"."}
{"id": "1512927", "revid": "1543377", "url": "https://it.wikipedia.org/wiki?curid=1512927", "title": "Franco Laner", "text": "Vita e opere.\nLaureato in architettura allo IUAV (Istituto Universitario di Architettura di Venezia) nel 1969, a partire dal 1974 ha insegnato nella stessa universit\u00e0 dove dal 1980 \u00e8 stato professore associato e dal 2000 al 2010 - anno del pensionamento - professore ordinario di tecnologia dell'architettura.\nLa sua attivit\u00e0 di ricerca verte oggi principalmente sull'impiego del legno e del legno lamellare in edilizia e sulla storia della tecnologia edilizia, ma ha in passato approfondito anche il tema della sperimentazione e del controllo di qualit\u00e0 di altri materiali da costruzione - in particolare il laterizio - nella lunga attivit\u00e0 presso il laboratorio ufficiale prove sui materiali dello IUAV, e della introduzione dei metodi probabilistici nella valutazione della sicurezza strutturale degli edifici.\nAll'inizio della sua attivit\u00e0 ha inoltre analizzato il ruolo politico e sociale della tecnologia e della scienza (e del relativo insegnamento nelle facolt\u00e0 di architettura). Il suo atteggiamento era di netta opposizione ai promotori di una presunta e acritica neutralit\u00e0 di scienza e tecnica; affermava invece la necessit\u00e0 di una presa di coscienza della non oggettivit\u00e0 delle scelte che tecnico e scienziato si trovano a fare, che dipendono dal peso relativo attribuito arbitrariamente ai vari parametri considerati nella scelta (ad esempio \"costi di produzione\" vs. \"condizioni di lavoro e salute dell'operaio\" nella valutazione di sistemi produttivi alternativi nell'industria dei materiali edili).\nLaner ha studiato a lungo i modi d'impiego del legno nell'edilizia storica (con particolare attenzione all'aspetto - a lungo trascurato - degli stati di coazione) e gli interventi di consolidamento di tipo tradizionale, dei quali afferma la persistente attualit\u00e0.\nIl suo interesse si \u00e8 rivolto anche verso i temi della durabilit\u00e0 delle strutture di legno e delle fessure da ritiro, viste come caratteristiche ineliminabili e non come difetti.\nLaner ha inoltre approfondito il tema delle strutture in legno di nuova costruzione tanto nelle ristrutturazioni (progettando tra le altre opere la nuova copertura del Teatro La Fenice di Venezia e le strutture in legno lamellare nel Castello di Rivoli) quanto nelle nuove realizzazioni. In questo ambito pone particolare attenzione all'aspetto della concezione tridimensionale della struttura, fondamentale per garantire la resistenza ad azioni orizzontali (vento e sisma) e per prevenire fenomeni di instabilit\u00e0 laterale. Ha inoltre sperimentato e brevettato dei sistemi di connessione innovativi per solai misti legno-calcestruzzo per interventi di recupero e per nuove costruzioni.\nNel settore del legno lamellare \u00e8 stato fra i pionieri in Italia, attraverso una serie di sperimentazioni (in particolare della resistenza delle unioni meccaniche chiodate e bullonate) e progetti di strutture di grande luce (passerelle pedonali, ponti, coperture di grandi ambienti).\nTra i suoi campi di ricerca pi\u00f9 recenti ci sono la durabilit\u00e0 delle costruzioni in legno e lo studio di nuovi sistemi di connessione legno-legno. In questo ambito sta sperimentando l'impiego di cavicchi lignei al posto di viti e bulloni metallici e nuove sagome curve (oggi facilmente realizzabili grazie alle macchine a controllo numerico) in sostituzione di quelle tradizionali con spigoli vivi, con l'intento di limitare punti di innesto dell'energia di frattura e il consolidamento di solai a orditura lignea con solette in x-lam (legno multistrato costituito da lamelle sovrapposte e incollate a strati incrociati).\nLaner \u00e8 stato fondatore e direttore della rivista \"Adrastea\", edita tra il 1994 ed il 2002 da una delle maggiori imprese italiane produttrici di legno lamellare, e presidente del Consiglio scientifico dell'Istituto per la Tecnologia del Legno del CNR di San Michele all'Adige (TN) dal 1998 al 2002.\nLaner svolge inoltre una intensa attivit\u00e0 di promozione dell'uso del legno e del legno lamellare in edilizia partecipando a convegni e seminari, nonch\u00e9 tenendo numerosi corsi di formazione per professionisti."}
{"id": "1512930", "revid": "641453", "url": "https://it.wikipedia.org/wiki?curid=1512930", "title": "Brescia Calcio 1993-1994", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1993-1994.\nStagione.\nIl Brescia, neoretrocesso dalla Serie A, si affida ancora alle giocate di Gheorghe Hagi, trattenuto anche in Serie B. La squadra vince la prima partita alla 4\u00aa giornata, superando per 2-1 la . I risultati della squadra saranno altalenanti, passando dalla vittoria per 5-0 sul alla 7\u00aa giornata, alla sconfitta per 4-0 sul campo del all'11\u00aa giornata. Il Brescia chiude il girone d'andata all'undicesimo posto, frutto di 5 vittorie, 8 pareggi e 6 sconfitte. Il girone di ritorno sar\u00e0 determinante ai fini della promozione: tra la fine di gennaio e la fine di marzo, il Brescia inanella una serie di 9 risultati utili consecutivi (6 vittorie e 3 pareggi), tra cui la vittoria sulla capolista per 3-1. La promozione matematica arriva alla penultima giornata, a seguito della vittoria casalinga per 2-1 sul . Il Brescia giunger\u00e0 terzo in classifica con 44 punti, frutto di 15 vittorie, 14 pareggi e 9 sconfitte, dietro alla Fiorentina prima con 50 punti ed al Bari secondo con 45 punti.\nLa squadra partecipa alla Coppa Anglo-Italiana, nella quale vince il girone A battendo il , il ed il e pareggiando con il . Nella doppia semifinale, il Brescia ha ragione del soltanto grazie alla regola del gol in trasferta, qualificandosi cos\u00ec per la finale. Il 20 marzo 1994, allo Stadio di Wembley, il Brescia ritrova il Notts County che aveva gi\u00e0 sconfitto nel girone eliminatorio e grazie ad una rete di Gabriele Ambrosetti, la squadra porta in Italia il trofeo.\nIn Coppa Italia le rondinelle sono state eliminate agli ottavi di finale dal , dopo avere eliminato il al primo turno e la al secondo turno.\nIl miglior marcatore stagionale \u00e8 stato Maurizio Neri con 14 reti, 10 delle quali segnate in campionato.\nMaglie e sponsor.\nLo sponsor tecnico per la stagione 1993-1994 \u00e8 Uhlsport, mentre lo sponsor ufficiale \u00e8 CAB."}
{"id": "1512932", "revid": "1573940", "url": "https://it.wikipedia.org/wiki?curid=1512932", "title": "Steve Genter", "text": "Specializzato nello stile libero, ha vinto tre medaglie ai Giochi olimpici di Monaco 1972: l'oro nella staffetta 4x200\u00a0m sl e l'argento nei 200\u00a0m e nei 400\u00a0m sl.\n\u00c8 stato primatista mondiale nella staffetta 4x200\u00a0m sl."}
{"id": "1512933", "revid": "298229", "url": "https://it.wikipedia.org/wiki?curid=1512933", "title": "Marathon des Sables", "text": "La Marathon des Sables (\"Maratona delle Sabbie\") \u00e8 una corsa sulla distanza di 240\u00a0km che si svolge interamente nel Sahara marocchino.\nLa manifestazione dura una settimana, con sei frazioni e un giorno di riposo. I partecipanti percorrono la lunghezza della maratona in completa autosufficienza alimentare; lungo il percorso c'\u00e8 un ristoro ogni 10\u00a0km dove i partecipanti possono ritirare la razione personale di acqua giornaliera (nove litri).\nGli atleti italiani che pi\u00f9 si sono contraddistinti nella competizione sono Rosanna Pellizzari, 2 vittorie, Franca Fiacconi, 1 vittoria e Marco Olmo. Nel 1994 l'atleta Mauro Prosperi si perse durante una tappa a causa di una tempesta di sabbia, riuscendo a raggiungere una tenda berbera, dopo 10 giorni nel deserto durante i quali mangi\u00f2 radici, pipistrelli e bisce.\nNel settembre 2017, viene lanciata la Half Marathon des Sables, che si corre sulla distanza di 120 km in tre tappe, in completa autosufficienza alimentare, sull'isola di Fuerteventura."}
{"id": "1512935", "revid": "121354392", "url": "https://it.wikipedia.org/wiki?curid=1512935", "title": "Cartiere Paolo Pigna", "text": "Cartiere Paolo Pigna Spa \u00e8 un'azienda nata nel 1839 in provincia di Milano; solo nel 1868, per volont\u00e0 del fondatore, Paolo Pigna, l'azienda si trasferisce ad Alzano Lombardo, in provincia di Bergamo, sulle sponde del fiume Serio, dov'\u00e8 tutt'oggi.\nNegli anni ottanta ide\u00f2 la linea di quaderni e accessori Quablock.\nStoria.\nDuemila.\nNel 1998 scompare per un infarto a 62 anni Daniele Pesenti Pigna dopo aver lasciato al figlio Carillo, trentenne, le cariche di vertice. Un anno pi\u00f9 tardi, nel 1999, Carillo lascia per problemi giudiziari dopo la morte per droga di una babysitter nella casa di Montecarlo dove vive con la seconda moglie e due figli; la carica di presidente viene affidata a Roberto Sestini e dopo un anno a Giorgio Paglia. Nel 2000 la Rilecart \u00e8 incorporata nelle Cartiere Paolo Pigna, \u00e8 avviata anche la centrale elettrica a cogenerazione e Carillo Pesenti Pigna torna presidente.\nNel 2001 la societ\u00e0 rileva un'azienda cartotecnica in Romania, nel 2003 viene chiusa la Nuova Cisa e ceduta la centrale a Veolia. Quell'anno Carillo Pesenti Pigna, personaggio caratterizzato dalla generosit\u00e0 e dalla vita lussuosa (ancora a met\u00e0 degli anni Novanta aveva comprato un'intera pagina del \"Corriere della Sera\" per dichiarare il suo amore alla nuova compagna), lascia nuovamente l'azienda in seguito ad altri problemi giudiziari e nel 2005 andr\u00e0 a vivere a Miami dove morir\u00e0 al Jackson Memorial Hospital nel febbraio 2011 a 43 anni.\nNel 2005 Giorgio Jannone, dal 1994 deputato di Forza Italia, diventa presidente delle Cartiere. Amministratore delegato Franco Tat\u00f2 con il compito di rimetterla in sesto ma rimane in carica solo un anno. L'azienda \u00e8 economicamente in affanno, nel 2007 Jannone rileva il 20% del capitale con la sua societ\u00e0 Gioja per poi arrivare nel 2012 all'82%. Nel febbraio del 2009 viene iniziata la dismissione della sede storica di via Pesenti 1 in Alzano Lombardo, completata nel maggio 2012 quando viene inaugurata la nuova sede delle Cartiere Paolo Pigna, sempre in Alzano Lombardo. Nello stesso anno inizia il progetto di recupero delle aree della sede storica, ad opera di una nuova propriet\u00e0 che le ha riqualificate aprendo uno spazio eventi e una multifactory.\nL'azienda, con un fatturato di una cinquantina di milioni, \u00e8 sempre in difficolt\u00e0 con le perdite che lievitano. Viene avviata una forte ristrutturazione, con la chiusura anche della cartiera e il ridimensionamento dei dipendenti, ma con scarso successo e nel 2015 \u00e8 chiesto al tribunale di Bergamo il concordato preventivo in continuit\u00e0 aziendale. Sono nominati tre commissari, nel 2016 il fatturato scende a poco pi\u00f9 di una ventina di milioni e i dipendenti a 150 di cui una sessantina in mobilit\u00e0, nel 2017 il fondo Idea Ccr1 del gruppo De Agostini entra nell'azienda con il 51% del capitale attraverso la conversione dei crediti. Il 49% resta nelle mani di Jannone. Il rilancio della societ\u00e0, on l'interruzione delle vendite di risme e la concentrazione sulla cartotecnica, \u00e8 affidato a Alberto De Mattheis nel ruolo di presidente e amministratore delegato.\nNel maggio 2018 il Gruppo Buffetti rileva il 40% dell'azienda affiancando il fondo Idea Ccr1 che scende dal 51% al 31% e la societ\u00e0 Gioja di Giorgio Jannone che passa dal 49% al 29%. Un mese pi\u00f9 tardi, in giugno, viene rinnovato il consiglio d'amministrazione con la nomina di Massimo Fagioli come presidente e amministratore delegato. Nel dicembre 2019 il gruppo Buffetti acquisisce il 100% delle Cartiere Pigna rilevando le partecipazioni del fondo Idea Ccrl e di Giorgio Jannone."}
{"id": "1512937", "revid": "122876998", "url": "https://it.wikipedia.org/wiki?curid=1512937", "title": "Vauxhall Monaro", "text": "La Vauxhall Monaro \u00e8 un'autovettura sportiva prodotta dalla casa automobilistica General Motors Holden in Australia e commercializzata nel Regno Unito con il marchio Vauxhall dal 2003 al 2007.\nLa coup\u00e9 prende il nome da \"Monaro,\" una regione geografica del Nuovo Galles del Sud (anche se pronunciato in modo diverso).\nSviluppo.\nLa vettura \u00e8 derivata dalla Pontiac GTO e se ne differenzia solamente per la griglia a nido d'ape nel paraurti anteriore e nel logo. Inizialmente prodotta dall'australiana Holden dal 2001, ne \u00e8 stata decisa la sua vendita in territorio britannico sotto marchio Vauxhall 3 anni dopo il suo lancio sul mercato.\nTecnica.\nLa Monaro presenta un propulsore V8 5.7 che eroga la potenza di 328\u00a0CV e 421\u00a0Nm di coppia. Ci\u00f2 permette alla vettura di accelerare da 0 a 100\u00a0km/h in 6 secondi, con velocit\u00e0 massima di 257\u00a0km/h. Tale motore viene gestito da un cambio manuale a sei marce. L'impianto frenante \u00e8 costituito da freni a disco ventilati e dal sistema ABS.\nContemporaneamente al lancio della vettura standard veniva introdotta sul mercato il modello ad alte prestazioni \"VXR\". Montava un propulsore 6.0 \"LS2\" a 8 cilindri di origine Corvette da 404\u00a0CV. Ci\u00f2 permetteva alla vettura di raggiungere la velocit\u00e0 massima di 292\u00a0km/h e di accelerare da 0 a 100\u00a0km/h in 5,2 secondi.\nAll'incremento prestazionale \u00e8 stato corrisposto e potenziato anche l'impianto frenante. Le sospensioni sono state irrigidite e permettono di incrementare la presa sull'asfalto anche nelle curve pi\u00f9 ampie e veloci. Tutto ci\u00f2 \u00e8 ottenuto anche grazie all'ottimo bilanciamento dei pesi (52-48%) dovuto al motore anteriore longitudinale abbinato alla trazione posteriore.\nUn altro elemento che incrementa la tenuta di strada sono gli pneumatici con una dimensione pi\u00f9 generosa montati su cerchi da 19 pollici."}
{"id": "1512938", "revid": "110157", "url": "https://it.wikipedia.org/wiki?curid=1512938", "title": "DNA a tripla elica", "text": "Una struttura di DNA a tripla elica si forma quando un singolo filamento di DNA si associa ad un doppio filamento di B-DNA attraverso un legame di Hoogsteen o Reverse Hoogsteen (si formano quindi le triadi GGC). Originariamente descritta nel 1957, la tripla elica \u00e8 stata evidenziata \"in vivo\" solo durante l'azione della ricombinasi di Escherichia coli RecA, ma il suo ruolo non \u00e8 ancora stato compreso.\nNumerosi laboratori di ricerca stanno investigando la possibilit\u00e0 che le triple eliche di DNA possano costituire un meccanismo di regolazione dell'espressione genica."}
{"id": "1512941", "revid": "1543377", "url": "https://it.wikipedia.org/wiki?curid=1512941", "title": "Red Menace", "text": "Red Menace \u00e8 una miniserie di fumetti in sei numeri, edita nel 2007 dalla Wildstorm Productions. \nScritta da Danny Bilson, Paul DeMeo e Adam Brody, e disegnata da Jerry Ordway.\nLa storia si svolge a Los Angeles nel 1953, ai tempi di Joseph McCarthy e dell'\"House Un-American Activities Committee\".\nTrama.\nUn eroe chiamato \"The Eagle\" svela la propria identit\u00e0: Steve Tremaine. Pi\u00f9 tardi si scopre che ha intrattenuto rapporti amichevoli con Ivan Petrovich \"The Bear\", eroe dell'Unione Sovietica quindi the Eagle viene bandito. Il giorno dopo su tutti i giornali viene definito \"the Red Menace\"."}
{"id": "1512942", "revid": "74801", "url": "https://it.wikipedia.org/wiki?curid=1512942", "title": "Patologo", "text": ""}
{"id": "1512943", "revid": "1543377", "url": "https://it.wikipedia.org/wiki?curid=1512943", "title": "Volvo Ocean Race", "text": "La Volvo Ocean Race (un tempo Whitbread Round the World Race) \u00e8 una gara di vela intorno al mondo, che si tiene ogni tre anni. Prende il nome dal suo attuale proprietario, Volvo. Al momento i Paesi Bassi detengono il record di vittorie assolute con tre successi. L'olandese Conny van Rietschoten \u00e8 l'unico ad aver vinto la gara per due volte.\nLa regata parte in genere dall'Europa nel mese di ottobre, e nelle ultime edizioni ha avuto 9 o 10 tappe, con varie in-port race in molte delle citt\u00e0 scalo.\nL'edizione 2008-2009 della gara \u00e8 partita da Alicante, in Spagna, l'11 ottobre 2008. Il percorso per la gara 2008-2009 \u00e8 stato modificato rispetto agli anni precedenti per includere per la prima volta scali in India ed in Asia. Il percorso 2008-09 ha coperto quasi 39.000 miglia nautiche (72.000\u00a0km), ha richiesto pi\u00f9 di nove mesi per essere completato, e ha raggiunto un pubblico complessivo in TV di 2 miliardi di persone in tutto il mondo.\nDurante i nove mesi della Volvo Ocean Race 2011-12 partita da Alicante, in Spagna, nel mese di ottobre 2011 e conclusasi a Galway, in Irlanda, nel luglio 2012, le squadre hanno regatato le oltre 39.000 miglia nei pi\u00f9 pericolosi mari del mondo, toccando Citt\u00e0 del Capo, Abu Dhabi, Sanya, Auckland, passando da Capo Horn a Itaja\u00ed, Miami, Lisbona e Lorient.\nOgnuno dei partecipanti ha una squadra velica composta da 9 membri d'equipaggio professionale che possono gareggiare giorno e notte per pi\u00f9 di 20 giorni alla volta in alcune tappe. Ciascuno di essi assume diversi compiti a bordo della barca, e in cima a questi ruoli ci sono due marinai con formazione medica, un velaio, un ingegnere e un apposito membro dell'equipaggio dedito alle comunicazioni.\nStoria.\nNel 1972 la societ\u00e0 inglese Whitbread e la British Royal Naval Sailing Association accettarono di sponsorizzare una regata attorno al mondo, col nome di 'Whitbread Round the World Yacht Race'. \nBen 17 imbarcazioni e 167 membri d'equipaggio iniziarono la prima gara di 27.500 miglia (50900\u00a0km), che ha avuto inizio da Portsmouth nel Regno Unito, l'8 settembre 1973. Circa 3000 barche fecero da spettatrici per testimoniare l'inizio storico.\nDal 2001 la propriet\u00e0 della gara \u00e8 stata rilevata da Volvo e Volvo Cars e la gara \u00e8 stata ribattezzata la 'Volvo Ocean Race'. Sono stati aggiunti porti di scalo in Germania, Francia e Svezia essendo per Volvo i tre mercati principali di auto in Europa.\nSolo due persone hanno vinto 3 volte la Volvo, in qualit\u00e0 di equipaggio, e sono Brad Jackson e Mark Christensen.\nLe peggiori condizioni atmosferiche sono di solito incontrate nell'Oceano Antartico dove le onde a volte superano i 100 piedi (30 m) e il vento pu\u00f2 raggiungere i 60 nodi (110\u00a0km / h)."}
{"id": "1512947", "revid": "481349", "url": "https://it.wikipedia.org/wiki?curid=1512947", "title": "Monte Tabor (Recanati)", "text": "Il Monte Tabor \u00e8 il colle di Recanati che si affaccia verso sud: da esso nelle giornate con poca foschia si riescono a vedere molto bene le cime innevate dei monti Sibillini. Il monte Tabor pi\u00f9 conosciuto come \"il colle dell'Infinito\" \u00e8 altres\u00ec legato ad uno degli idilli pi\u00f9 famosi di Giacomo Leopardi: \"L'infinito\".\nIl monte Tabor oggi \u00e8 un parco che sorge accanto al \"Centro Studi Leopardiani\" e al \"Palazzo Leopardi\", percorrendo un sentiero che attraversa il parco si giunge al punto in cui probabilmente il poeta si trov\u00f2 a comporre la poesia, una targa sul muro riporta il verso: \"Sempre caro mi fu quest'ermo colle\". Il monte Tabor inoltre fa parte della poesia \"Alla luna\": infatti il poeta andava sempre sul colle per ammirare la 'graziosa luna'."}
{"id": "1512950", "revid": "599013", "url": "https://it.wikipedia.org/wiki?curid=1512950", "title": "Brad Cooper", "text": "Specializzato nello stile libero, ha vinto la medaglia d'oro nei 400\u00a0m sl ai Giochi olimpici di Monaco 1972.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale dei 400\u00a0m sl."}
{"id": "1512951", "revid": "641453", "url": "https://it.wikipedia.org/wiki?curid=1512951", "title": "Brescia Calcio 1992-1993", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1992-1993.\nStagione.\nIl Brescia torna in serie A dopo cinque stagioni. Sul fronte del mercato, il Brescia acquista dal il fantasista rumeno Gheorghe Hagi, oltre ai suoi connazionali Florin R\u0103ducioiu e Ioan Sab\u0103u, acquistati rispettivamente dal e dal . \nLa squadra inizia il campionato pareggiando in casa del , vincendo la sua prima partita alla terza giornata, battendo per 1-0 il . La prima vittoria esterna arriva all'ottava giornata, nella quale il Brescia vince all'Olimpico per 3-2 contro la . Alla nona giornata, la squadra subisce una pesante sconfitta (5-1) in casa dell', a cui seguono risultati altalenanti che portano la squadra a finire il girone d'andata al quart'ultimo posto con 14 punti. Nel girone di ritorno il Brescia raccoglie 16 punti, battendo la per 2-0 alla 23\u00aa giornata e pareggiando in casa del per 1-1 alla 33\u00aa giornata. All'ultima giornata, battendo per 3-1 la , la squadra termina il campionato al 14\u00ba posto con 30 punti, a pari merito con e . La Fiorentina retrocedette per classifica avulsa sfavorevole, mentre Brescia e Udinese giocarono uno spareggio per mantenere la categoria. \nLa squadra lombarda perse lo spareggio salvezza disputato il 12 giugno 1993 a Bologna con l'Udinese (3-1) e retrocedette in serie B assieme a Fiorentina, e Pescara.\nIn Coppa Italia perse il doppio confronto col Verona (2-3 in casa sul neutro di Novara, e 1-1 al ritorno al Bentegodi) al secondo turno.\nMaglie e sponsor.\nLo sponsor tecnico per la stagione 1992-1993 \u00e8 Uhlsport, mentre lo sponsor ufficiale \u00e8 CAB."}
{"id": "1512959", "revid": "1687355", "url": "https://it.wikipedia.org/wiki?curid=1512959", "title": "\u00c1gnes Sz\u00e1vay", "text": "Biografia.\nHa una sorella pi\u00f9 piccola, Blanka, diventata anche lei tennista professionista, e un fratello, Levente.\nCarriera tennistica.\nEsordi.\nLa Sz\u00e1vay inizia a giocare a tennis all'et\u00e0 di 6 anni su impulso del padre, che sar\u00e0 anche il suo primo allenatore. La giovane ungherese si affaccia per la prima volta nel circuito ITF nell'ottobre 2003, partecipando al torneo di Carcavelos in cui ottiene la sua prima vittoria contro l'austriaca Schlotterer, n. 705 del ranking, e perdendo al II turno contro la croata Pavi\u0107, n. 678 del ranking.\nNel 2004 raggiunge i quarti nel torneo ITF di Bol e in seguito si assicura una wild card per le qualificazioni al torneo di Budapest: al I turno batte la connazionale Nemeth, conquistando cos\u00ec la prima vittoria WTA della sua carriera, ma fallisce l'accesso al tabellone principale a causa della sconfitta patita al II turno contro la rumena Edina Gallovits, n. 165 del ranking WTA.\nIn entrambi i tornei ITF di Vaduz e Gorizia arriva al II turno partendo dalle qualificazioni. A settembre, agli ITF di Ciampino si qualifica per le finali nelle quali sconfigge la n. 822 del ranking Stefania Boffa 6-0 6-2, aggiudicandosi il suo primo torneo ITF.\nAll'ITF di Shenzhen raggiunge le semifinali in cui \u00e8 sconfitta da Peng Shuai, n. 79 del ranking WTA. All'ITF di Bergamo si qualifica per il tabellone principale, perdendo poi al I turno.\n2005.\nSi qualifica al torneo WTA di Bogot\u00e1 in cui ottiene la sua prima vittoria in un main draw sconfiggendo al I turno la marocchina Mouhtassine, n.173 del mondo, perdendo poi al II turno contro la n. 36 del ranking Flavia Pennetta. Si qualifica anche al main draw del torneo WTA di Acapulco, perdendo in seguito al I turno del tabellone contro S\u00e9verine Beltrame 5-7 6-4 6-3.\nLa Szavay prova a superare le qualificazioni in altri due tornei WTA a Praga e Istanbul, arrestandosi per\u00f2 al I turno, mentre riesce a qualificarsi al tabellone principale del torneo WTA di Modena, in cui giunge in semifinale dopo aver battuto la n.23 del ranking Francesca Schiavone perdendo poi dalla Garbin.\n\u00c1gnes ottiene la wild card per il tabellone principale a Budapest, in cui perde al I turno contro Maria S\u00e1nchez Lorenzo.\nLa tennista fa il suo esordio in un Grande Slam affrontando le qualificazioni allo Us Open nelle quali \u00e8 sconfitta al I turno dalla Savchuk in 2 set.\nSupera le qualificazioni ma esce poi al I turno del torneo WTA di Portoroz, mentre non riesce a qualificarsi nei tornei WTA di Zurigo, Ta\u0161kent e Hasselt. La Szavay chiude comunque una stagione positiva al n. 166 della classifica WTA.\n2006.\nLa Szavay si ferma l I turno delle qualificazioni sia ad Auckland che all'Australian Open, mentre entra nel tabellone principale al WTA di Bogot\u00e1 in cui viene sconfitta al II turno da Antonella Serra Zanetti. Disputa poi tre tornei ITF ottenendo modesti risultati e prova le qualificazioni al Roland Garros fermandosi al III turno delle qualificazioni in seguito alla sconfitta contro Aravane Reza\u00ef. Partecipa poi al WTA di Budapest in cui viene sconfitta l I turno da Sara Errani.\nA causa di questi risultati \u00c1gnes precipita oltre la posizione n. 300 del ranking e torna a disputare pi\u00f9 spesso tornei ITF, qualificandosi al main draw dell'ITF di Ashland in cui raggiunge la finale nella quale sfida Aleksandra Wozniak vincendo 6-1 7-6(2) ottiene il suo secondo titolo ITF. Dopo i quarti nell'ITF di San Francisco raggiunge nuovamente la finale nell'ITF di Houston nella quale si impone su Bethanie Mattek per 2-6 6-4 6-1 aggiudicandosi cos\u00ec il secondo titolo ITF della stagione e terzo in assoluto. Fortificata da questi risultati riprova le qualificazioni in un torneo WTA, a Qu\u00e9bec, ma la sua corsa si interrompe nel III turno. Chiude infine la stagione con i quarti al torneo ITF di Dubai e con una classifica di n. 189 del ranking WTA.\n2007.\nLa Sz\u00e1vay inizia l'anno uscendo nel III turno delle qualificazioni al WTa di Auckland e al II turno dell'Australian Open per mano della Rolle. Si qualifica invece al main draw degli indoor di Parigi, in cui esce al I turno contro Camille Pin. Non riesce invece a qualificarsi ai WTA di Anversa e a quelli di Dubai, mentre a Doha si qualifica ma perde poi al I turno da Julia G\u00f6rges.\nA Budapest riceve una wild card e raggiunge le semifinali dopo aver sconfitto nei quarti la n. 41 \u00c9milie Loit e perde dalla n. 50 Gisela Dulko 6-2 6-1.\nPartecipa all'ITF di Zagabria aggiudicandosi il torneo in finale sulla Ozegovi\u0107. Al Roland Garros supera le qualificazioni e ottiene la sua prima vittoria a uno slam sconfiggendo al I turno Anne Kremer, per poi essere sconfitta al II turno dalla n.9 del ranking Anna \u010cakvetadze dopo un match teso ed equilibrato che termina 6-4 6-7 6-4. Con questo risultato la Szavay entra nella top 100 e affronta, superandole, le qualificazioni a Barcellona, in cui esce al II turno contro la Shaughnessy.\nLa Sz\u00e1vay supera le qualificazioni anche a Wimbledon per poi battere al I turno Eva Birnerov\u00e1 ed essere sconfitta al II dalla n.24 Al'ona Bondarenko 6-2 6-3. In seguito a questi risultati la giocatrice ungherese si avvicina alla posizione n. 50 del ranking che supera abbondantemente dopo aver vinto il primo torneo WTA a Palermo superando in finale la n. 33 del ranking Martina M\u00fcller. Al torneo di Bad Gastein raggiunge i quarti in cui perde da Francesca Schiavone in 3 set.\nAd agosto supera le qualificazioni del torneo di New Haven e raggiunge la finale dopo aver eliminato giocatrici del calibro di Daniela Hantuchov\u00e1 n. 10 del ranking e prima top ten che riesce a battere, Al'ona Bondarenko e Samantha Stosur. In finale si scontra con Svetlana Kuznecova, n. 4 del ranking, ma \u00e8 costretta al ritiro per un fastidio alla schiena dopo essersi aggiudicata il primo set per 6-4 e poi essere sotto 0-3 nel II.\nLa giocatrice ungherese si riprende in tempo per l'Us Open in cui supera al III turno la n. 8 del ranking Nadia Petrova issandosi sino ai quarti in cui viene sconfitta dalla Kuznecova per 6-1 6-4.\nLa vittoria nel torneo di Pechino superando in finale la Jankovi\u0107 le consente di entrare per la prima volta nella top 20 della WTA, mentre a Seoul si ritira nei quarti contro la Danilidou, chiudendo l'anno al n.19 del ranking.\n2008.\nAll'Australian Open la Sz\u00e1vay era testa di serie numero 20 ma ha perso al primo turno dalla russa Ekaterina Makarova 3-6, 6-4, 7-5.\nLa Sz\u00e1vay ha poi raggiunto la finale del Tier II Open Gaz de France di Parigi. Ha sconfitto la seconda testa di serie, Daniela Hantuchov\u00e1, nei quarti di finale e la quarta testa di serie, Elena Dement'eva, in semifinale prima di perdere in finale da Anna \u010cakvetadze in tre set.\nSuccessivamente \u00e8 stata eliminata al primo turno nei tornei di Anversa, Doha e Dubai. In primavera nei tornei su terra rossa ha raggiunto i quarti di finale ad Amelia Island, Charleston e Berlino. Nel mese di maggio \u00e8 stata sconfitta al II turno agli Internazionali d'Italia e al terzo turno al Roland Garros.\nA Wimbledon \u00e8 stata battuta al primo turno dalla cinese Zheng Jie La tennista ungherese ha partecipato alle Olimpiadi di Pechino dove \u00e8 stata sconfitta di nuovo al primo turno dalla cinese Zheng Jie La Sz\u00e1vay ha preso parte all'US Open come testa di serie numero 13 ma \u00e8 stata eliminata al II turno dall'italiana Tathiana Garbin in tre set 5-7, 6-2, 6-3.\n2009.\nAll'Australian Open la Sz\u00e1vay perde al primo turno contro Galina Voskoboeva per 6-3, 3-6, 6-4.\nSuccessivamente, in febbraio, gioca con la sua nazionale in Fed Cup ma viene sconfitta dalla britannica Anne Keothavong per 6-3, 7-5. Per l'ungherese la striscia negativa continua anche al torneo di Parigi, in cui cede al primo turno alla cinese Li Na, e al torneo di Dubai.\nAccenna una timida ripresa al torneo di Acapulco, al quale partecipa come \"lucky loser\", arrivando fino ai quarti di finale in cui si arrende a Venus Williams. Continua la sua fase di crescita a livello di gioco ma i risultati rimangono scarsi nei tornei di Monterrey, Indian Wells, Miami e Stoccarda.\nAl Roland Garros riesce a spingersi fino al quarto turno. Tuttavia, il suo Anno Horribilis continua al Torneo di Wimbledon dove viene sconfitta al primo turno da Kirsten Flipkens.\nVince il primo torneo stagionale a Budapest battendo in finale la svizzera Patty Schnyder.\nAll'US Open viene battuta al primo turno dall'israeliana Shahar Peer.\n2010.\nLa tennista ungherese inizia l'anno disputando il torneo di Brisbane nel quale batte al primo turno Peng Shuai prima di perdere da Daniela Hantuchov\u00e1 per 6-3 6-1 al turno successivo. La settimana seguente a Sydney batte al primo turno Jelena Jankovi\u0107 per 5-7, 6-1, 7-5 prima di perdere contro Yanina Wickmayer al secondo. Ha finito il mese di gennaio all'Australian Open raggiungendo di nuovo il secondo turno, battendo St\u00e9phanie Dubois prima di cadere con Li Na 3-6, 7-5, 6-2.\nLa Sz\u00e1vay ha poi giocato, ad inizio febbraio, il torneo indoor di Parigi e ha raggiunto il suo primo quarto di finale dell'anno. L'ungherese ha battuto Vol'ha Havarcova e Petra Marti\u0107 prima di perdere da Melanie Oudin 2-6, 6-4, 6-2. Successivamente, al torneo di Acapulco, \u00c1gnes da testa di serie nr. 2 e uscita ai quarti di finale contro Polona Hercog. Nei turni precedenti aveva battuto Barbora Z\u00e1hlavov\u00e1-Str\u00fdcov\u00e1 e Renata Vor\u00e1\u010dov\u00e1. Ha anche gareggiato nel torneo di doppio con Gisela Dulko, tuttavia le due hanno perso al primo turno contro le italiane Sara Errani e Roberta Vinci con il punteggio di 6-3, 6-3. La Sz\u00e1vay al torneo di Monterrey ha sconfitto nei primi due turni le tedesche Julia G\u00f6rges e Anna-Lena Gr\u00f6nefeld. Tuttavia, \u00e8 caduta nei quarti di finale contro la quarta testa di serie Dominika Cibulkov\u00e1 3-6, 6-3, 6-3.\nHa giocato a marzo i tornei di Miami ed Indian Wells raggiungendo il terzo turno di entrambi gli eventi.\nInizia la stagione europea su terra rossa perdendo al primo turno del torneo di Stoccarda contro la russa Dinara Safina.\nL'11 luglio vince il torneo di casa, a Budapest, contro la svizzera Patty Schnyder con il punteggio di 6-2, 6-4. Il 18 luglio trionfa al torneo di Praga battendo in finale Barbora Z\u00e1hlavov\u00e1-Str\u00fdcov\u00e1 in tre set.\n2013.\nIl 6 febbraio la Sz\u00e1vay annuncia ufficialmente il suo ritiro dal tennis professionistico a causa del persistere dei problemi alla schiena."}
{"id": "1512961", "revid": "838137", "url": "https://it.wikipedia.org/wiki?curid=1512961", "title": "Mike Burton", "text": "Specializzato nello stile libero, ha vinto la medaglia d'oro nei 400\u00a0m sl e 1500\u00a0m sl ai Giochi olimpici di Citt\u00e0 del Messico 1968 e nei 1500\u00a0m sl ai Giochi olimpici di Monaco 1972.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale negli 800\u00a0m e nei 1500\u00a0m sl."}
{"id": "1512965", "revid": "1305772", "url": "https://it.wikipedia.org/wiki?curid=1512965", "title": "Carminantonio Lippi", "text": "Formazione e viaggi.\nPoco si conosce della sua formazione. Si sa, ad esempio che Carminantonio Lippi, insieme con Matteo Tondi, Giovanni Faicchio, Giuseppe Melograni, Vincenzo Raimondini e Andrea Savaresi, fece parte di quel gruppo di sei giovani studiosi che, su iniziativa di Maria Carolina d'Asburgo-Lorena, furono inviati a raccogliere esperienze internazionali in Europa \u2013 Regno Unito e Impero asburgico \u2013 nell'ambito della politica di apertura e rinnovamento culturale del Regno di Napoli, di cui la regnante si faceva promotrice. L'esperienza di studio e di viaggio del Lippi in Europa dur\u00f2 un decennio. Le collezioni mineralogiche riportate nel regno di Napoli andarono a costituire il nucleo iniziale che permise la creazione, con decreto reale del febbraio 1801, del Museo di mineralogia dell'Universit\u00e0 di Napoli.\nIl ponte sospeso sul Garigliano.\n\u00c8 famoso per l'ideazione di un ponte sospeso sul Garigliano, la cui realizzazione egli propugn\u00f2 in una serie di cinque memorie, la prima delle quali risalente al 1817. Era una proposta avanzata per l'epoca, la cui forza innovativa fu completamente fraintesa nel \"milieu\" tecnico scientifico della Napoli del tempo, refrattario all'innovazione. L'idea del Lippi risultava anticipatrice sia per la tipologia stessa del ponte sospeso che per l'utilizzo del ferro quale materiale costruttivo primario. L'idea, pur sostenuta dal proverbiale spirito battagliero dello scienziato proponente, non ebbe per\u00f2 credito nell'ambiente culturale chiuso, sfavorevole e refrattario all'innovazione, in cui essa fu proposta. Il Lippi, \"\u00ab[...] in qualit\u00e0 di esperto mineralogista e grazie ai viaggi che un decennio prima aveva condotto nell'Europa settentrionale, colse con largo anticipo rispetto all'ambiente scientifico partenopeo, se non addirittura italiano, le reali potenzialit\u00e0 del ferro nel campo dell'edilizia, mostrando al contempo una notevole sagacia imprenditoriale.\u00bb\"\nL'ingegner Ignazio Stile, incaricato della relazione, utilizzando argomentazioni speciose, riusc\u00ec addirittura a bollare la tipologia del ponte sospeso come retrograda, in quanto espressione tecnologica di civilt\u00e0 da lui considerate culturalmente arretrate.\nL'idea fu ripresa solo dopo la sua morte e il ponte sospeso sul Garigliano vedr\u00e0 la luce tra il 1822 e il 1829, a circa 12 anni dalla pubblicazione della proposta originaria.\nIpotesi eterodosse sull'eruzione del Vesuvio del 79.\nFamoso \u00e8 anche un suo studio del 1810 sull'eruzione del Vesuvio del 79 d.C. presentato alla Regia Accademia delle Scienze di Napoli.\nIn quello studio, andando contro la tradizione pliniana, il Lippi avanzava l'ipotesi eterodossa secondo cui il seppellimento delle due citt\u00e0 fosse dovuto ad alluvioni piuttosto che all'eruzione del Vesuvio.\nMolti membri e scienziati dell'Accademia non credettero alle sue tesi. L'ambiente dell'accademia, impregnato di cultura erudita e tradizionalista, dava credito unicamente alla testimonianza letteraria di Plinio il Giovane e non alle argomentazioni sperimentali del Lippi. Solo il Prof. Matteo Tondi, amico e scienziato al tempo stesso, suo compagno ai tempi del \"tour\" europeo, prese le sue difese davanti alla commissione dell'Accademia, sostenendo la necessit\u00e0 di approfondire la tesi, e sostenendo cos\u00ec l'ipotesi dell'alluvione avanzata dal Lippi.\nLa commissione accademica decise infine che non era il caso di indagare oltre. Con le conoscenze che abbiamo oggi, possiamo dire che le incongruenze rivelate dal Lippi erano fondate. Il disastro naturale infatti \u00e8 stato provocato, come il Lippi aveva spiegato, dalla caduta di flussi piroclastici in forma di nube ardente, travolgendo ogni cosa.\nTutta la \"querelle\" \u00e8 raccolta in un libro pubblicato da Carminantonio Lippi nel 1816, dal titolo \"Fu il fuoco o l'acqua a seppellire Pompei ed Ercolano?\".\nRinnovamento dei regimi di silvicoltura nel Regno di Napoli.\nNell'ottica di uno sviluppo dell'attivit\u00e0 mineraria e metallurgica, fu propugnatore di un rinnovamento da attuarsi nella gestione forestale nelle Due Sicilie, con l'istituzione di un \"Ispettorato Selvano\" a cui affidare il controllo delle compagnie minerarie e la gestione delle operazioni di silvicoltura, taglio, trasporto e fluitazione del legname.\nLa politica di gestione da lui auspicata, doveva rivolgersi con attenzione alle esperienze esemplari messe in atto dai governi degli stati tedeschi, e dare immediato avvio a percorsi di formazione a cui indirizzare i giovani, con la previsione di soggiorni nella Stiria, per lo studio delle tecniche di silvicoltura praticate in quelle nelle aree forestali."}
{"id": "1512966", "revid": "1305772", "url": "https://it.wikipedia.org/wiki?curid=1512966", "title": "Michael Burton", "text": ""}
{"id": "1512967", "revid": "599013", "url": "https://it.wikipedia.org/wiki?curid=1512967", "title": "F\u00e1bio Luciano", "text": "Carriera.\nClub.\nHa iniziato la sua carriera nel Ponte Preta, dove ha debuttato nel calcio professionistico nel 1996. Fabio Luciano ha nel suo palmar\u00e8s la vittoria del Campionato mondiale per club FIFA 2000 vinto nel Corinthians.\nNel 2003, dopo l'eliminazione del Cor\u00ednthians dalla Coppa Libertadores, Fabio Luciano \u00e8 stato mandato al Fenerbah\u00e7e, in Turchia. Con la squadra di Istanbul ha vinto due campionati turchi.\nNella stagione 2007 ha giocato in Germania, nel Colonia.\nTrasferitosi al Flamengo, a met\u00e0 della stagione del campionato brasiliano ha conquistato la titolarit\u00e0 nel club.\nNazionale.\n\u00c8 stato convocato in nazionale di calcio brasiliana per la Confederations Cup 2003."}
{"id": "1512969", "revid": "599013", "url": "https://it.wikipedia.org/wiki?curid=1512969", "title": "Guillermo La Rosa", "text": "Carriera.\nHa militato nell'Allianz Lima e nell'Atletico Medellin, in Colombia, mentre ha disputato con la Nazionale peruviana le fasi finali dei Mondiali di calcio Argentina 1978 e dei Mondiali di calcio Spagna 1982. In quest'ultimo fu l'autore dell'unico gol fatto nella sconfitta per 5 a 1 contro la Polonia (ultima rete messa a segno dalla \"blanquirroja\" in una fase finale del Mondiale fino al 2018 quando il Per\u00f9 \u00e8 tornato al gol in una fase finale del Mondiale grazie a Carrillo in Per\u00f9-Australia 2-0) che lo rese celebre in patria."}
{"id": "1512976", "revid": "293377", "url": "https://it.wikipedia.org/wiki?curid=1512976", "title": "Steve Sumner", "text": "Biografia.\nNato in Inghilterra, emigr\u00f2 in Nuova Zelanda nel 1973.\nCarriera.\nClub.\nDopo essersi formato calcisticamente nei club inglesi di e si trasfer\u00ec in Nuova Zelanda, dove debutt\u00f2 nel 1973 nel , giocandovi sette stagioni. Con il club di Christchurch vinse tre campionati neozelandesi, nel 1973, 1975 e 1978, a cui si aggiungono tre Chatham Cup nel 1974, 1975 e 1976.\nNel 1981 passa al , in Australia, ed al nel 1982.\nTorna in Nuova Zelanda nel 1983, per giocare al , club con il quale vince il campionato neozelandese 1983 e la Chatham Cup del 1984.\nLasciato il Manurewa nel 1987 passa al , dove vince nello stesso anno un'altra Chatham Cup.\nNel 1988 torna al Christchurch, con cui conclude la carriera l'anno successivo, vincendo il campionato neozelandese 1988 e la Chatham Cup del 1989.\nNazionale.\nHa disputato cinquantotto partite in Nazionale A collezionate tra il 1976 e il 1988. Comprendendo anche le partite non ufficiali ha giocato 105 gare, record per la Nazionale neozelandese.\nHa giocato la fase finale del segnando un gol nella gara d'apertura contro la Scozia, persa 5-2, il 15 giugno a Siviglia: si tratt\u00f2 del primo gol di una Nazionale oceaniana ai Campionati del Mondo."}
{"id": "1512978", "revid": "983203", "url": "https://it.wikipedia.org/wiki?curid=1512978", "title": "Crossbones (personaggio)", "text": "Crossbones, il cui vero nome \u00e8 Brock Rumlow, \u00e8 un personaggio dei fumetti creato da Mark Gruenwald (testi) e Kieron Dwyer (disegni), pubblicato dalla Marvel Comics. La sua prima apparizione avviene in \"Captain America\" (vol. 1) n. 359 (ottobre 1989), seppur come figura celata dall'ombra e mostrata per intero solamente nel numero successivo, \"Captain America\" (vol. 1) n. 360 (novembre 1989).\nSpietato sicario al servizio del principale antagonista di Capitan America, Il Teschio Rosso, Crossbones ne \u00e8 in assoluto il discepolo pi\u00f9 fedele, condividendone appieno gli ideali e credendo ciecamente nel suo sogno di caos, distruzione e morte.\nBiografia del personaggio.\nOrigini.\nNato nel Lower East Side di New York, Brock Rumlow, spesso definito uno psicopatico diviene noto nel suo quartiere col soprannome di \"Bing\" e, da ragazzo, si mette a capo di una banda di teppisti chiamata \"Savage Crimes\" finch\u00e9, dopo aver brutalizzato e stuprato l'allora quindicenne Rachel Leighton due dei suoi fratelli maggiori, Willy e Ricky, lo affrontano per vendicarla perdendo entrambi la vita sotto la smisurata forza dei suoi colpi e costringendolo a lasciare la citt\u00e0 per evitare di venire arrestato con l'accusa di omicidio di primo grado. Fatte perdere le proprie tracce, il giovane si iscrive all'accademia criminale di Taskmaster che, nel giro di tre anni, riconosce in lui il suo miglior studente, tanto da farlo diventare a sua volta un istruttore col nome d'arte di \"Bingo Brock\".\nDivenuto in seguito un mercenario, il suo talento fa s\u00ec che venga assoldato dal Teschio Rosso, il quale lo mette a capo di una task force per assaltare il castello in Svizzera di Arnim Zola; il gruppo viene per\u00f2 sopraffatto dalle trappole disseminatevi e Rumlow \u00e8 il solo a rimanere vivo fino all'ultimo, cosa che impressiona a tal punto il capo di Zola, il vero Teschio Rosso, da far s\u00ec che gli risparmi la vita nominandolo suo luogotenente ed assegnandogli il nome in codice di \"Crossbones\".\nMandato in missione per sorvegliare le manovre del Barone Zemo volte al ritrovamento della \"Pietra di Sangue\", Crossbones affronta per la prima volta Capitan America riuscendo a sconfiggere facilmente Diamante ma fallendo nel recupero dell'artefatto, che \u00e8 costretto a distruggere quando l'entit\u00e0 che lo abita tenta di possedere Zemo. Tentando di rimediare, Crossbones rapisce dunque Diamante al fine di attirare in trappola Capitan America e ucciderlo ma questi riesce a sconfiggerlo e a liberare la donna amata costringendo il sicario alla fuga.\nSicario di Teschio Rosso.\nSuccessivamente scopre della scomparsa del Teschio Rosso e, dando prova della sua assoluta fedelt\u00e0, assembla la Ciurma degli Scheletri e si mette sulle sue tracce per poi trovarlo sepolto vivo da Magneto e salvargli la vita.\nIn seguito prende parte all'esposizione dell'A.I.M., affronta Devil durante un tentativo fallimentare di assassinare Kingpin, ferma Bullseye dal conseguente tentato omicidio di Teschio Rosso, affronta nuovamente Capitan America e soccorre il suo capo dagli Schutzheilligruppe assieme alla Ciurma degli Scheletri; quando per\u00f2 tenta di mettere in guardia il Teschio dal fatto che Viper, con cui questi ha una relazione, in realt\u00e0 si stia solo approfittando di lui viene, per tutta risposta, licenziato.\nNel tentativo disperato di riottenere la sua posizione, Crossbones rapisce Diamante e la segrega in un'ala abbandonata della metropolitana per compiere su di lei un lavaggio del cervello volto a spezzarla, renderla un'efficace assassina e usarla contro Capitan America. In questa circostanza la donna riconosce in Crossbones l'uomo che l'ha violentata tempo addietro e solo l'amore provato per Steve le impedisce di impazzire e piegarsi alla volont\u00e0 del criminale. Nonostante il suo piano fallisca, viene riassunto dal Teschio e si scontra col suo sostituto alla guida della Ciurma degli Scheletri, Tagliagole (Danny Leighton), che uccide con facilit\u00e0 rendendosi dunque responsabile della morte di tutti e tre i fratelli di Diamante senza per\u00f2 venir mai a sapere di tale parentela.\nPoco tempo dopo viene arrestato da Capitan America e Falcon ed imprigionato al supercarcere Raft da cui tuttavia riesce ad evadere e, saputo dell'apparente morte di Teschio Rosso, rintraccia Erica Holstein, ragazza apparentemente normale la quale, dopo che questi la decondiziona dal lavaggio del cervello fattole dallo S.H.I.E.L.D., si scopre essere la figlia del Teschio: Sin, che, oltre a ereditare l'impero criminale paterno, diviene l'amante e compagna di carneficine di Crossbones.\nCivil War.\nAl termine della guerra civile dei superumani, Capitan America si consegna alle autorit\u00e0 di modo da fermare il conflitto tra la sua fazione e quella di Iron Man e viene dunque portato alla corte federale per essere processato, tuttavia, mentre \u00e8 sui gradini del palazzo di giustizia, Crossbones gli spara da un palazzo di fronte con un fucile di precisione colpendolo alla spalla e nella confusione che ne consegue Sharon Carter, controllata mentalmente dal Dottor Faustus spara a bruciapelo al Capitano, uccidendolo.\nRaggiunto da Falcon e dal Soldato d'Inverno (coordinati da Nick Fury) mentre tenta la fuga, Crossbones viene preso in custodia dallo S.H.I.E.L.D. e interrogato sull'accaduto sia da Wolverine che da Charles Xavier, al fine di scoprire il mandante dell'omicidio, ma l'uomo in questione, il redivivo Teschio Rosso, ha in parte cancellato la memoria del sicario affinch\u00e9 nessuno sappia del suo coinvolgimento e, successivamente, incarica sua figlia Sin, in testa alla Squadra dei serpenti, di farlo evadere di modo che possa tornare operativo, giusto in tempo per proteggere il suo capo dal Soldato d'Inverno.\nCapitan America: Rinato.\nSuccessivamente Bucky, nei panni del nuovo Capitan America, riarresta Crossbones ma, quando Norman Osborn prende il posto di Tony Stark a capo dello S.H.I.E.L.D. ribattezzandolo H.A.M.M.E.R., libera sia lui che Sin affinch\u00e9 rintraccino il Teschio Rosso e lo facciano impossessare del corpo di Capitan America di modo che guidi i Vendicatori di Osborn aumentandone la popolarit\u00e0. Crossbones accompagna quindi il suo capo a Latveria, dal Dottor Destino per mettere in atto tale piano ma l'intromissione dell'Agente 13 e dei Nuovi Vendicatori permette a Cap di riprendere possesso del proprio corpo portando alla sconfitta del Teschio Rosso e a un nuovo arresto di Crossbones.\nIn seguito scarcerato dal governo su condizione che si unisca ai Thunderbolts, durante una delle prime missioni svolte col gruppo viene esposto a una versione corrotta delle Nebbie Terrigene ottenendo la capacit\u00e0 di emettere energia pirocinetica. Successivamente, quando il governo sopprime la nuova formazione dei Thunderbolts, per non tornare in carcere, Crossbones tenta la fuga e si scontra nuovamente con Capitan America ma, nel corso della battaglia, oltre a perdere il neo-acquisito potere, rimane sfigurato e viene nuovamente internato in un carcere da cui comunque evade poco tempo dopo riprendendo la carriera mercenaria e unendosi successivamente all'HYDRA.\nPoteri e abilit\u00e0.\nCrossbones non possiede nessuna capacit\u00e0 sovrumana ma \u00e8 comunque uno dei pi\u00f9 letali killer del mondo: dotato di una corporatura massiccia e di una forza erculea possiede comunque un'agilit\u00e0 e una prontezza di riflessi fuori dal comune, oltre a disporre di una competenza nel combattimento corpo a corpo tale da potersi battere ad armi pari con Capitan America e da risultare in grado di assassinare supereroi e supercriminali minori con grande facilit\u00e0. Considerato uno dei maggiori esperti nella lotta dell'intero pianeta, le sue conoscenze spaziano dalle tecniche militari a quelle da strada passando per varie forme di arti marziali, tanto che Taskmaster lo considera tra i suoi migliori studenti.\n\u00c8 anche un pilota altamente addestrato e un maestro nell'uso di tutte le armi da fuoco e bianche nonch\u00e9 un eccellente tiratore, sebbene prediliga l'uso della balestra e dei suoi guanti (forniti di affilate lame da polso). Si \u00e8 dimostrato anche esperto torturatore, capace anche di compiere un lavaggio del cervello.\nPur non essendo un Inumano, dopo essere stato esposto a delle Nebbie Terrigene corrotte ha sviluppato la capacit\u00e0 di emettere fiamme dalla testa; esso tuttavia svanisce poco dopo e apparentemente non era immune, dato che l'utilizzo prolungato gli provoca delle vistose ustioni al volto.\nAltre versioni.\nHouse of M.\nNella realt\u00e0 alternativa di \"House of M\" Crossbones \u00e8 un membro dei Signori del male di Hood ma lascia il gruppo prima che vengano sterminati dallo S.H.I.E.L.D..\nRinascita degli Eroi.\nNell'universo de \"La Rinascita degli Eroi\", Crossbones \u00e8 un subordinato di Teschio Rosso e Master Man dotato di superpoteri grazie all'esposizione volontaria ai raggi gamma.\nUltimate.\nNell'universo Ultimate, Crossbones \u00e8 un giovane teppista membro della gang dei Serpent Skull.\nAltri media.\nCinema.\nMarvel Cinematic Universe.\nNel franchise del Marvel Cinematic Universe, Brock Rumlow/Crossbones \u00e8 interpretato da Frank Grillo. In questa versione il personaggio \u00e8 un agente S.H.I.E.L.D. a capo del Team S.T.R.I.K.E. che si rivela poi essere una talpa dell'HYDRA."}
{"id": "1512981", "revid": "599013", "url": "https://it.wikipedia.org/wiki?curid=1512981", "title": "Edu Dracena", "text": "Collegamenti esterni.\n "}
{"id": "1512982", "revid": "767487", "url": "https://it.wikipedia.org/wiki?curid=1512982", "title": "Steve Wooddin", "text": "Ha partecipato alla fase finale dei Mondiali di calcio Spagna 1982 giocando tre gare e segnando un gol (nella gara d'esordio contro la ), dopo aver realizzato diverse reti nelle qualificazioni.\nTermin\u00f2 prematuramente la carriera nel 1984, a soli 29 anni, per la rottura dei legamenti."}
{"id": "1512985", "revid": "46931", "url": "https://it.wikipedia.org/wiki?curid=1512985", "title": "Caernarfon Castle", "text": ""}
{"id": "1512987", "revid": "224230", "url": "https://it.wikipedia.org/wiki?curid=1512987", "title": "Chinea", "text": "Con il termine chin\u00e8a, o acchin\u00e8a si indicava il tributo che il re di Napoli pagava allo Stato Pontificio, per il privilegio che il pontefice disponeva, in quanto detentore dei diritti feudali sul regno di Napoli.\nStoria.\nPi\u00f9 propriamente, con tale nome si indicava la razza del cavallo bianco sulla cui groppa il re di Napoli - e in molti casi il principe Sanseverino di Bisignano - faceva pervenire a Roma, al papa, la somma del tributo da pagare annualmente. Il nome della chinea derivava proprio da quello della razza dei cavalli (o muli) bianchi, originari della citt\u00e0 di Hackney in Inghilterra. Questa manifestazione, fortemente simbolica del rapporto di vassallaggio, aveva luogo durante la festa dei santi Pietro e Paolo, il 29 giugno di ogni anno. L'uso di versare il tributo alla Santa Sede ebbe inizio nel 1059 con i Normanni (concordato di Melfi). \nLa chinea, invece, fu istituita da Carlo I d'Angi\u00f2, quale riconoscimento all'investitura del titolo di \"rex Siciliae\", attribuitogli da Clemente IV ed era inizialmente triennale. Si svolse annualmente dal 1264 al 1788, anno in cui Ferdinando IV di Napoli non ottemper\u00f2 all'omaggio. \nL'abolizione era gi\u00e0 stata tentata, ma senza successo, nel 1776, dal ministro degli affari esteri Bernardo Tanucci, per motivi di ordine pubblico. L'abolizione del tributo, ormai non pi\u00f9 in essere da quasi settanta anni, fu riconosciuta ufficialmente dalla Santa Sede nel 1855, quando Ferdinando II don\u00f2 diecimila scudi per la costruzione del monumento all'Immacolata a Roma (inaugurato nel 1857), chiudendo cos\u00ec la lunga vertenza legale. Per tradizione, ogni anno l'8 dicembre il papa si reca a Piazza di Spagna e depone fiori ai piedi dell'Immacolata Concezione, mentre l'ambasciatore di Spagna, in alta uniforme e in segno di continuit\u00e0 con la dinastia dei Borbone - assiste insieme a tutti i funzionari dell'ambasciata.\nLa parola chinea \u00e8 stata usata anche genericamente per indicare un cavallo o un mulo da sella.\nEtimologia.\nIl termine deriva, tramite il francese \"haquen\u00e9e\", dall'inglese medievale \"haquenei\", che indica una localit\u00e0 inglese (oggi Hackney), luogo tradizionale di allevamento di cavalli."}
{"id": "1512989", "revid": "101206526", "url": "https://it.wikipedia.org/wiki?curid=1512989", "title": "Tom McBreen", "text": "Specializzato nello stile libero, ha vinto la medaglia di bronzo nei 400\u00a0m sl alle Olimpiadi di Monaco 1972.\n\u00c8 stato primatista mondiale nella staffetta 4x200\u00a0m sl."}
{"id": "1512990", "revid": "599013", "url": "https://it.wikipedia.org/wiki?curid=1512990", "title": "Ilan Ara\u00fajo Dall'Igna", "text": ""}
{"id": "1512991", "revid": "72396", "url": "https://it.wikipedia.org/wiki?curid=1512991", "title": "Italia in Miniatura", "text": ""}
{"id": "1512993", "revid": "92723", "url": "https://it.wikipedia.org/wiki?curid=1512993", "title": "Jurij Gavrilov", "text": "Ha militato nello , nella , nella e nel Dnipro Dnipropetrovs'k.\nCon la Nazionale sovietica ha giocato 46 partite segnando 10 gol tra il 1978 e il 1985."}
{"id": "1512994", "revid": "767487", "url": "https://it.wikipedia.org/wiki?curid=1512994", "title": "Hilary Masters", "text": "Biografia.\nFiglio del celebre poeta Edgar Lee Masters e Ellen Frances Coyne Masters, nacque a Kansas City, nel Missouri. Frequent\u00f2 il \"Davidson College\" tra il 1944 e il 1946 e successivamente prest\u00f2 servizio presso la US Navy, la marina degli Stati Uniti, nel 1946 e 1947 come inviato. Complet\u00f2 la sua istruzione universitaria presso la \"Brown University\" nel 1952.\nMasters inizi\u00f2 la sua carriera di scrittore dopo la laurea, a New York con \"Brennet &amp; Pleasant\", agenti stampa per concerti e ballerini. Lavor\u00f2 quindi indipendentemente come agente stampa per il teatro per Broadway e teatri estivi dal 1953 al 1956. Successivamente si dedic\u00f2 al giornalismo con la Hyde Park Record, ad Hyde Park tra il 1956 e il 1959. Negli anni sessanta si candid\u00f2 per il Partito Democratico nella centesima assemblea distrettuale di New York. Lavor\u00f2 inoltre come fotografo freelance per \"Image Bank\".\nInsegn\u00f2 scrittura presso le universit\u00e0 del \"North Carolina\" a \"Greensboro\", dell\"'Ohio\", di \"Denver\", la \"Drake University\" e la \"Clark University\". Nel 1983 ha ottenuto la cattedra di letteratura inglese presso la \"Carnegie Mellon University\" a Pittsburgh, Pennsylvania.\nNel 1955 Masters spos\u00f2 Polly Jo McCulloch, dalla quale ha avuto tre figli. Divorziarono nel 1986. Nel 1994 ha sposato la scrittrice Kathleen George, con la quale ha vissuto a Pittsburgh fino alla morte, avvenuta nel 2015 all'et\u00e0 di 87 anni."}
{"id": "1512996", "revid": "599013", "url": "https://it.wikipedia.org/wiki?curid=1512996", "title": "Graham Windeatt", "text": "Specializzato nello stile libero, ha vinto la medaglia d'argento nei 1500\u00a0m sl alle Olimpiadi di Monaco 1972.\n\u00c8 stato primatista mondiale negli 800\u00a0m sl."}
{"id": "1512997", "revid": "285333", "url": "https://it.wikipedia.org/wiki?curid=1512997", "title": "Gary Rydstrom", "text": "Biografia.\nGary Rydstrom inizi\u00f2 la sua carriera di nel 1983, lavorando con colui che sarebbe poi diventato il suo mentore: Ben Burtt.\nDopo aver lavorato con tecnico del suono in \"Indiana Jones e il tempio maledetto\", copr\u00ec il ruolo di \"sound design\" nel film parodistico \"Balle spaziali\". Ma \u00e8 con \"Terminator 2 - Il giorno del giudizio\" che Gary Rydstrom raggiunge il successo. Il film, infatti, segna una rivoluzione nelle tecniche di creazione e manipolazione del suono. Questo innovativo lavoro frutt\u00f2 a Rydstrom il suo primo premio Oscar. Ancora oggi \"Terminator 2\" \u00e8 considerato un importante traguardo per i montatori del suono.\nIl successivo lavoro di Rydstrom, \"Jurassic Park\", fu una pietra miliare in termini d'innovazione in quanto lui e il suo team crearono i versi e i suoni dei dinosauri mescolando insieme diversi suoni di animali in modo che il pubblico venisse circondato da creature preistoriche. Il film, vincitore di vari Oscar, fu anche il primo lungometraggio a venire presentato in DTS.\nA met\u00e0 degli anni novanta ha lavorato in film di successo come \"Titanic\", \"Salvate il soldato Ryan\" (grazie al quale vinse il suo sesto e settimo Oscar), \"Minority Report\" e \"Alla ricerca di Nemo\".\nHa vinto un \"MSPE lifetime achievement award\" per la sua carriera e interviene regolarmente alle discussioni nei forum di sound design condividendo la sua conoscenza con artisti pi\u00f9 giovani.\nRecentemente ha debuttato alla regia, dirigendo il cortometraggio Pixar \"Stu - Anche un alieno pu\u00f2 sbagliare\", per il quale ha ricevuto la sua quattordicesima candidatura.\n\"Newt\", il suo primo lungometraggio da regista per la Pixar, \u00e8 stato momentaneamente messo da parte dallo studio, anche se questo gesto pare pi\u00f9 una cancellazione definitiva.\nRiconoscimenti.\nCon sette Premi Oscar su 18 candidature Rydstrom \u00e8 uno dei pi\u00f9 premiati della storia del cinema."}
{"id": "1513002", "revid": "256896", "url": "https://it.wikipedia.org/wiki?curid=1513002", "title": "Interruzioni inter-processor", "text": "Una interruzione inter-processor (IPI) \u00e8 uno speciale tipo di interruzione con la quale un processore pu\u00f2 interrompere un altro processore in un sistema multiprocessore. Le IPI sono di solito utilizzate per effettuare la sincronizzazione della cache, garantendone coerenza.\nNei sistemi x86, una interruzione inter-processor sincronizza la cache e l'unit\u00e0 di gestione della memoria (MMU-Memory Management Unit) tra processori."}
{"id": "1513006", "revid": "124123", "url": "https://it.wikipedia.org/wiki?curid=1513006", "title": "Douglas Northway", "text": "Specializzato nello stile libero, ha vinto la medaglia di bronzo nei 1500\u00a0m sl alle Olimpiadi di Monaco 1972."}
{"id": "1513008", "revid": "1566286", "url": "https://it.wikipedia.org/wiki?curid=1513008", "title": "Filibustieri in gonnella", "text": "Filibustieri in gonnella (\"The Sainted Sisters\") \u00e8 un film statunitense del 1948 per la regia di William D. Russell e interpretato da un brillante duo di attrici, Veronica Lake e Joan Caulfield, nei panni di due truffatrici costrette loro malgrado a diventare benefattrici.\nLa pellicola si avvale di ottimi caratteristici di quegli anni, come William Demarest, Beulah Bondi e Chill Wills.\nPer un errore involontario, all'uscita del film il titolo originale in lingua \"The Sainted Sisters\" venne italianizzato in \"The Sante Sisters\", causando alla casa di produzione l'accusa di sacrilegio.\nTrama.\nLe due sorelle Stanton, Letty e Jane, sono due truffatrici che hanno da poco truffato un ricco miliardario derubandolo di 25.000 dollari. Per questo motivo fuggono da New York e si nascondono sotto mentite spogli in un piccolo villaggio del Maine, Grove Falls, con solo 453 anime.\nUn vecchio amico dello sceriffo locale, Robbie McCleary, scopre tuttavia che le due ragazze sono ricercate dalla polizia newyorchese ma, invece di rivelare tutto alle autorit\u00e0, sottopone le due amiche a uno strano ricatto: aiutare di nascosto tutti i 453 abitanti con i loro soldi."}
{"id": "1513014", "revid": "599013", "url": "https://it.wikipedia.org/wiki?curid=1513014", "title": "P2 (supporto)", "text": "Il P2 (abbreviazione di \"Professional Plug-In\") \u00e8 un supporto di memoria per la videoregistrazione digitale professionale, commercializzato dalla Panasonic nel 2004 e concepito espressamente per applicazioni di giornalismo elettronico. Permette di registrare su una memoria allo stato solido flussi video con codec DVCPRO, DVCPRO50, DVCPRO100 (o DVCPRO HD), nonch\u00e9 con i pi\u00f9 recenti codec, sviluppati sempre da Panasonic e basati su standard H264/MPEG-4, AVC-Intra 50, AVC-Intra 100 e pi\u00f9 recentemente (2013) AVC-Intra 200 (o AVC Ultra).\nStoria.\nI primi modelli commercializzati furono il camcorder AJ-SPX800 (con CCD da 2/3\", conforme alle specifiche broadcast), il registratore da studio AJ-SPD850, il drive AJ-PCD10 (in sostanza, un lettore di PC card per computer a 5 slot, connesso via USB e previsto per il montaggio interno) e le schede stesse, la AJ-P2C004 da 4 GB e la AJ-P2C002 2 GB. Il camcorder AG-HVX200 di classe semiprofessionale non \u00e8 il primo dispositivo P2 reso disponibile, ma \u00e8 stato il primo multistandard e con la possibilit\u00e0 di registrare in alta definizione (codec DVCproHD campionamento 4:2:2 100mb/s).\nIl sistema P2 include camcorder, macchine da banco e anche uno speciale drive per computer da 5,25\" che permette l'integrazione immediata con sistemi di montaggio non lineare. Se \u00e8 disponoibile uno slot per PC card, le schede sono anche utilizzabili direttamente, anche se \u00e8 necessario installare un driver apposito.\nAspetti tecnici.\nFisicamente, una scheda P2 \u00e8 essenzialmente un RAID di schede SD con un controller della LSI Corporation, il tutto assemblato nel guscio di una scheda PC card (PCMCIA), di modo che la velocit\u00e0 di trasferimento dei dati aumenti man mano che aumenta la capacit\u00e0 della scheda.\nAl momento (2008), le schede P2 sono disponibili in tagli da 16 GB, 32 GB e 64 GB.\nLe schede P2 di solito offrono una capacit\u00e0 di registrazione inferiore ai formati su nastro magnetico: per esempio, un comune nastro come il miniDV pu\u00f2 contenere 13 GB e un HDCAM di taglia S pu\u00f2 registrare 50 GB.\nPer questo, i camcorder P2 prevedono l'uso di alloggiamenti multipli per le schede, che vengono registrare in sequenza, di modo che una possa essere sostituita appena piena con una vuota, senza interrompere la registrazione che proseguir\u00e0 sulla scheda successiva.\nLa durata della registrazione, quindi, dipende solo dalla durata delle batterie e dalla disponibilit\u00e0 di schede vuote.\nA differenza del nastro magnetico tradizionale, una registrazione non pu\u00f2 essere sovrascritta per errore: la cancellazione delle vecchie registrazioni \u00e8 manuale."}
{"id": "1513017", "revid": "767487", "url": "https://it.wikipedia.org/wiki?curid=1513017", "title": "Yeah! (Def Leppard)", "text": "Yeah! \u00e8 un album di cover del gruppo musicale britannico Def Leppard, pubblicato il 23 maggio 2006. Si tratta di una raccolta di reinterpretazioni di pezzi appartenenti alla scena glam rock inglese degli anni settanta. Raggiunse la posizione numero 16 della Billboard 200 negli Stati Uniti e la numero 52 della Official Albums Chart. \nL'uscita del disco era inizialmente prevista per il 20 settembre 2005, ma \u00e8 poi slittata al 23 maggio 2006. La cover di \"No Matter What\" dei Badfinger era infatti gi\u00e0 stata pubblicata come singolo l'anno precedente e inclusa nella raccolta \"\" per il mercato americano.\nArtwork.\nIl \"booklet\" dell'album contiene foto dei vari membri dei Def Leppard intenti a replicare copertine e immagini iconiche degli album anni '70.\nLa pagina di copertina interna presenta inoltre una figura con il vecchio logo a forma di triangolo dei Def Leppard (dall'album \"On Through the Night\") attraversato da un raggio di luce che crea un arcobaleno, in maniera simile alla celebre immagine dell'album \"The Dark Side of the Moon\" dei Pink Floyd."}
{"id": "1513019", "revid": "745490", "url": "https://it.wikipedia.org/wiki?curid=1513019", "title": "Diritto demaniale", "text": "Il diritto demaniale, nell'ambito del diritto d'autore italiano, era un istituto giuridico disciplinato dagli articoli da 175 a 179 della poi abrogati dal . Inoltre, per abrogazione implicita, sono state abrogate anche le relative norme attuative contenute negli articoli da 49 a 56 del .\nL'articolo 175 regolava il diritto di rappresentare eseguire o radiodiffondere un'opera adatta al pubblico spettacolo o un'opera musicale \"quando, per qualsiasi motivo, essa sia di dominio pubblico\". Il diritto, di natura economica e a vantaggio del titolare del diritto d'autore, gravava sugli incassi lordi ed era stato determinato nella misura del 5% dall'articolo 5 della legge 95 dell'8 febbraio 1942.\nNel caso di \"pezzi staccati\" si sarebbero seguite le normali norme per la corresponsione del compenso per le opere tutelate dal diritto d'autore. Per le opere derivate l'ammontare del diritto demaniale si dimezzava. Per la vendita di ogni esemplare di opere letterarie, scientifiche didattiche e musicali il contributo era del 3% ed andava alla Cassa di assistenza e di previdenza di autori, scrittori e musicisti, dimezzato in caso di rielaborazione. Era stabilito l'obbligo di un contrassegno Siae o in alternativa con una convenzione tra le associazioni corporative interessate."}
{"id": "1513020", "revid": "293377", "url": "https://it.wikipedia.org/wiki?curid=1513020", "title": "Daria di Venafro", "text": "Agiografia.\nIl \"Martirologio Romano\", in realt\u00e0, riporta il martirio di Nicandro e Marciano (avvenuto il 17 giugno), ma non quello di Daria, la cui figura trova riscontro unicamente nella leggenda popolare.\nLa tradizione vuole che fosse moglie di Nicandro, martire nel medesimo anno insieme a Marciano. Daria, dopo avere spronato il marito ad andare incontro al martirio, pur di non abbandonare la fede in Cristo, sub\u00ec a sua volta le angherie dell'imperatore.\nMor\u00ec decapitata, dopo atroce supplizio, avvenuto in Venafro, pochi giorni dopo il martirio di Nicandro e Marciano.\nCulto.\n\u00c8 considerata, insieme a San Marciano ed a San Nicandro, patrona di Venafro."}
{"id": "1513023", "revid": "6923", "url": "https://it.wikipedia.org/wiki?curid=1513023", "title": "Cerro Bonete", "text": "Il Cerro Bonete (6.759\u00a0m s.l.m. - detto anche \"Bonete Chico\") \u00e8 un vulcano della catena delle Ande in Argentina. \nSi trova nella provincia di La Rioja non lontano dalla provincia di Catamarca.\nFu scalato per la prima volta nel 1913 dal versante est dal geologo tedesco Walther Penck, il quale credette di aver raggiunto la vetta in mezzo alla nebbia. Siccome non fu mai recuperata la sua \"prova\" lasciata in vetta, si presume che in mezzo alla nebbia sia arrivato solamente su una anticima."}
{"id": "1513037", "revid": "599013", "url": "https://it.wikipedia.org/wiki?curid=1513037", "title": "Faisal Al-Dakhil", "text": "Carriera.\nNazionale.\n\u00c8 stato il primo marcatore della storia del in un campionato del mondo, gol segnato nel 1982 contro la per uno storico pareggio. Nella rassegna iridata di quell'anno gioc\u00f2 interamente tutti e tre gli incontri.\nHa disputato anche i Giochi olimpici del 1980, dove la squadra asiatica raggiunse a sorpresa i quarti di finale, e la vittoriosa Coppa d'Asia 1980."}
{"id": "1513040", "revid": "287204", "url": "https://it.wikipedia.org/wiki?curid=1513040", "title": "Edoardo Bortolotti", "text": "Carriera.\nPromettente terzino cresciuto nella Voluntas, una societ\u00e0 satellite del Brescia, insieme a Eugenio Corini ed a Luca Luzardi. Gioc\u00f2 con le \"rondinelle\" dal 1987 al 1993 in serie A ed in serie B, con un intermezzo in prestito a in serie C1.\nNel 1990, dopo aver firmato un contratto da 200 milioni di lire annui con il Brescia ed avere collezionato quattro presenze nella Under 21 di Cesare Maldini, entr\u00f2 nel mirino dei dirigenti dell' intenzionati a portarlo nella capitale, ma il 13 gennaio 1991, in uno scontro con il centravanti della Paci, si frattur\u00f2 il perone e fu costretto ad un lungo stop.\nIn quel periodo di depressione avvenne l'incontro con la cocaina. Il 28 aprile 1991 torn\u00f2 in panchina contro il , non scese in campo, ma scelto per l'analisi antidoping, venne trovato positivo e squalificato per 15 mesi, poi ridotti a 12. Una sentenza dalla quale non si sarebbe pi\u00f9 ripreso. Il Brescia gli rescisse il contratto, salvo poi tornare sui suoi passi e farlo allenare con la squadra.\nL'anno dopo fu acquistato dal , in Serie C1, dove rimase pochi mesi, per poi tornare a giocare nella squadra del suo paese, il Gavardo. Dopo un paio di partite, all'et\u00e0 di ventiquattro anni, chiuse definitivamente con il calcio.\nIl 2 settembre 1995 si tolse la vita all'et\u00e0 di 25 anni buttandosi dal balcone della sua camera da letto, al terzo piano."}
{"id": "1513042", "revid": "122760166", "url": "https://it.wikipedia.org/wiki?curid=1513042", "title": "Quante volte... ho contato le stelle", "text": "Quante volte... ho contato le stelle \u00e8 l'undicesimo album di Mia Martini, pubblicato il 17 settembre 1982 su etichetta DDD.\nIl disco.\nUn disco contenente brani scritti da Mogol, Gianni Bella, Riccardo Cocciante, Mimmo Cavallo e Maurizio Piccoli. Mia Martini firma l'intimista \"Stelle\" e il testo della splendida \"Quante volte\", su musica di Shel Shapiro, che dell'album \u00e8 anche produttore e arrangiatore.\nIl brano \"Vecchio sole di pietra\" rappresenta un'eccezione poich\u00e9 \u00e8 stato firmato da Mia Martini per il testo e da Ivano Fossati per la musica. Infatti il cantautore genovese ha sempre per lo pi\u00f9 composto interamente sia i testi che le musiche delle sue canzoni.\nL'album vende pi\u00f9 di cinquantamila copie.\nLe canzoni.\nQuante volte.\nTesto scritto da Mia Martini e musica di Shel Shapiro (produttore del disco), esso sposta i termini della canzone d'amore, coglie le contraddizioni dei sottili equilibri che facilmente confondono l'amore e l'amicizia, e, non si pu\u00f2 mai evitare fino in fondo il rischio di una ambiguit\u00e0 troppo diffusa nel nostro tempo.\nNuova gente.\nTesto scritto da Mogol e musica di Gianni Bella, \u00e8 l'aspetto del rinnovamento, dell'amore non pi\u00f9 legato a schemi e abitudini: il saper ricomporre di nuovo s\u00e9 stessi, dopo essersi spezzati in una dolcissima lotta quotidiana. Nuove emozioni, magari destate solo dall'immaginazione.\nIo appartengo a te.\nLa gelosia condimento indispensabile in ogni piatto d'amore, che pu\u00f2 essere esorcizzata solo con l'umorismo. Riconoscerla certo, sapere che esiste e che scava dentro - ma anche impacchettarla e metterla in soffitta, tra capinere e ronde del piacere, tra sentieri nel bosco e kriminalit\u00e0 tzigana, tutto questo caratterizza questo brano, un tango naturalmente, interamente scritto testo e musica di Mia Martini, con una penna inzuppata nell'inchiostro rosso della letteratura d'amore. Tristano ed Isotta, Giulietta e Romeo, e magari anche Paperino e Paperina, infine non dimentichiamoci che gelosia fa rima con ironia.\nBambolina bambolina.\nTesto di Mia Martini e musica scritta da Shel Shapiro, \u00e8 uno dei testi pi\u00f9 belli ed il pi\u00f9 inquietante tra tutti quelli scritti da Mim\u00ec. Su una melodia sottile ed interiore, si articola un testo dedicato all'umanit\u00e0, ad una pazza chiusa in un manicomio, la follia rivolta al passato.\nGuarir\u00f2 guarir\u00f2.\nTesto e musica scritti entrambi da Mimmo Cavallo, questo brano insieme a \"Bambolina bambolina\" rappresentano due brani nei quali sogno e realt\u00e0, passato e futuro si confondono in un presente da ridipingere con nuovi colori e nuove emozioni.\nQuesto brano possiede le potenzialit\u00e0 del futuro, si trasforma in investigazione scientifica, in alchimia da Dr. Jeckyll a Mr. Hyde. Il grande sogno dell'uomo: poter modificare le leggi della vita e del suo sviluppo, potersi allungare ed allargare secondo le esigenze del momento. Si potrebbe inventare la SuperDonna del domani, e salvare il mondo da rapine, incendi, tragedie ecc...\nStelle.\nTesto e musica scritti entrambi da Mia Martini, testo con parole che sciolgono il trucco, l'altra faccia di un lavoro che forse \u00e8 il pi\u00f9 bello del mondo ma anche uno dei pi\u00f9 spietati \"Stelle\" \u00e8 l'autoritratto, l'autobiografia di Mia Martini del 1982, resa possibile solo da quell'umanit\u00e0 di Shapiro, ha voluto sottolineare e che solo la passione, le sconfitte, il desiderio, e la fantasia rendono possibile.\nMim\u00ec disse una volta che scrisse questo brano mentre attendeva un volo alle 5 del mattino all'Aeroporto di Catania, e vide un famoso artista statunitense che faceva premura al suo manager per vedere all'edicola se il suo disco era ancora in classifica!\nVecchio sole di pietra.\nStrano per Ivano Fossati scrivere solo la musica di un brano, accompagnato da qualche artista che scriver\u00e0 il testo, per\u00f2 nel caso di questo brano \u00e8 possibile. Mia Martini scrive il testo e fa realizzare la sua idea della musica da Ivano Fossati (Mim\u00ec affermava che Fossati non doveva mancare mai in un suo disco).\nIn questo brano possiamo inventare un mondo futuro che possieda aspetti simili ai nostri panorami interiori, \u00e8 la donna-natura che parla in simbiosi totale con i cicli dell'universo, proiezione sulla terra di grandi forze dell'universo, meteora luminosa fatta di musica.\nSolo noi.\nTesto e musica scritti entrambi da Maurizio Piccoli, in questo brano quando gli incastri combaciano, tutto diventa pi\u00f9 facile: i pensieri vanno a ruota libera, associazioni di sensazioni, i gesti disegnano passioni di sempre, le parole acquistano nuovi significati, basta un fiore tra i capelli una sera.\nMa l'amore \u00e8 anche paura, il vento freddo che divide due persone, i momenti della fine, l'inevitabile aprirsi agli altri e a se stessi dopo l'ubriacatura in due. C'\u00e8 quasi la sorpresa di trovarsi a fianco di un corpo diventato estraneo, di seguire nuovi profili, di immaginare nuovi giochi. E allora il passato diventa un bagaglio ingombrante.\nL'equilibrista.\n\u00c8 il primo brano in assoluto scritto sia testo che musica da Riccardo Cocciante, ed interpretato naturalmente come tutti i brani di Mim\u00ec in una maniera formidabile ed irripetibile.\nLo spettacolo deve andare sempre avanti, anche a rischio della vita, anche quando ogni sera si mette in gioco qualcosa di pi\u00f9 di un respiro: la propria libert\u00e0. L'equilibrista \u00e8 sul filo, vicino a Dio e alle stelle, il sogno di immortalit\u00e0, pu\u00f2 sconvolgere la mente. Eppure anche questo \u00e8 \"solo\" un lavoro che stanca, fa sudare, rovina le mani.\nLa ricompensa per l'equilibrista per\u00f2 \u00e8 grande: l'applauso della folla, il grido entusiasta di un bambino, l'emozione di sentirsi forte e potente anche se nessuno conosce il suo vero volto, troppo lontano lass\u00f9, e una volta finita l'esibizione il pubblico dimenticher\u00e0 anche il suo nome. Tutto questo per lo spettacolo.\nSingoli estratti.\nInizialmente il 45 giri \"Quante volte/Solo noi\" fu distribuito in poche migliaia di copie, ma dopo il suo ingresso in hit-parade, la DDD si affrett\u00f2 a ristamparlo con una copertina differente.\nRingraziamenti.\nRingrazio: Shel, le sue tenere Mariolindi's e la sua barba geniale. Ruggero, per i suoi incensi d'Oriente. Hare Krishna, per le sue barchette di riso. Daniela, Anna, Elena, per la loro assistenza morale profumata di caff\u00e8. Lu Carossi per l'assistenza tecnica e l'amore che invano ha tentato di infonderci per la sua gloriosa causa (il trionfo assoluto della teoria sulla pratica!). Il Professore, Virginia, Milly, Roberto, per la loro assistenza letteraria. I nostri gentili castellani, Lando Lanni Della Quara, Antonio Casetta. Tutti i musicisti e gli autori, per avermi regalato un po' di fantasia. L'inventore dell'apricastello, Luciano Tallarini, Mauro Balletti, Stefano Anselmo, Tiziano Borciani, Gino Sgarbi e tutto lo staff grafico di Tallarini, per aver colorato il mio viaggio con i loro pennelli fatati. La strega buona di Gallarate. Il caro, vecchio, cattivo fantasma del castello. Questo disco \u00e8 dedicato a mio padre."}
{"id": "1513045", "revid": "767487", "url": "https://it.wikipedia.org/wiki?curid=1513045", "title": "Just Jack", "text": "\u00c8 uno degli esponenti della musica hip-hop garage inglese. Just Jack \u00e8 a tutt'oggi tra i cantanti di musica Urban inglese ad aver venduto di pi\u00f9 nella storia della musica britannica.\nBiografia.\nPrimi anni.\nJack Alsopp nasce a Camden il 18 maggio 1975, fin da piccolo ha una passione per l'hip hop ed il rap e si crea un suo nome d'arte: Just Jack. Just Jack cambia molti lavori nella sua vita tra cui fioraio ed altri. Nel tempo libero nella sua stanza a Londra scrive canzoni per divertimento. A 18 anni inizia a lavorare come Disc Jokey in un locale per gay ed in seguito in alcune rinomate discoteche di Londra. Dopo aver sentito alcuni dei suoi pezzi, la Mercury gli offre un contratto che viene accettato. Just Jack inizia subito a lavorare al suo primo album che sar\u00e0 il mezzo per espandere la sua fama. Il suo primo album si intitola \"Outer Maker\" ed esce nel 2002. In Inghilterra \u00e8 un vero e proprio successo e si fa conoscere da tutti. L'album contiene alcuni pezzi di musica elettronica ed hip-hop, ricordiamo soprattutto: \"Snowflakes\", \"Triple tone eyes\" ed \"Electry\". In patria sono tormentoni ma purtroppo non riesce a farsi conoscere al di fuori dell'Inghilterra. In seguito ad \"Outer Maker\", Just Jack lavora per un nuovo album che uscir\u00e0 nel 2006.\nBoom e crescita.\nNel luglio 2007 c'\u00e8 un singolo che imperversa nei canali musicali e nelle radio a ripetizione continua. Questo brano \u00e8 \"Starz in their eyes\". Le radio lo definiscono una stella nascente: Just Jack per la prima volta si trova nei canali musicali internazionali. Da quasi sconosciuto, Just Jack si ritrova sulla bocca di tutti i ragazzi e appassionati di hip-hop. Con questo suo stile del tutto nuovo, che comprende rap con versi che quasi assomigliano a scioglilingua, accostato a delle travolgenti melodie rock. Fatto sta che Just Jack \u00e8 in cima alle hit europee. Inizia ad apparire con pi\u00f9 insistenza sul grande schermo grazie alla partecipazione all'edizione 2007 del Festivalbar. Si classifica bene ma soprattutto attira l'attenzione del pubblico d'Italia. Subito dopo il tormentone \"Starz in their eyes\" esce \"Glory Days\", un brano che parla dei momenti pi\u00f9 felici della sua vita. Nonostante il pezzo non abbia il successo del precedente, riesce comunque a posizionarsi tra i primi nelle classifiche britanniche. A questi seguono \"No Time\", brano molto ritmato che \u00e8 un mix tra pop e hip-hop,\"Writer's Block\", quasi un soul a voce sussurrata, \"Life Stories\", \"Mourning morning\" ed infine \"Spectacular failures\" che chiude cos\u00ec il suo album \"Overtones\". Secondo alcuni dopo la fenomenale annata, Just Jack \u00e8 considerato il massimo esponente europeo della musica hip-hop garage. Ultimamente Just Jack si \u00e8 esibito con la cantante australiana Kylie Minogue, con cui ha duettato nel pezzo \"I Talk too much\", la combinazione dei due cantanti \u00e8 piaciuta al pubblico che ha gradito molto la performance. Grazie a questo album Just Jack \u00e8 riuscito a spargere la sua fama fuori patria e si prepara a ritornare con un nuovo album.\n\"All Night Cinema\".\nDopo due anni di lavoro, la terza fatica di Just Jack si chiama \"All night Cinema\". L'album dopo una lunga serie di rinvii esce nel luglio del 2009. L'uscita \u00e8 anticipata dal brano \"Embers\", una ballatta tutto archi. Il singolo ottiene un pi\u00f9 che discreto successo nella madrepatria Inghilterra. Nonostante la buona notoriet\u00e0 in Gran Bretagna, passa piuttosto inosservata negli altri paesi europei. Al contrario del primo, \u00e8 il secondo singolo estratto a diventare senza dubbio il brano trainante dell'album. \"Can't you see (Doctor Doctor)\" \u00e8 uno scioglilingua su base di sintetizzatore e tastiera. Il brano entra nella top 50 europea e Jack gira anche un videoclip per esso."}
{"id": "1513046", "revid": "287204", "url": "https://it.wikipedia.org/wiki?curid=1513046", "title": "Ana Claudia Talancon", "text": ""}
{"id": "1513049", "revid": "1903739", "url": "https://it.wikipedia.org/wiki?curid=1513049", "title": "Distretto di Ashikita", "text": "Il \u00e8 uno dei distretti della prefettura di Kumamoto, in Giappone.\nAttualmente fanno parte del distretto i comuni di Ashikita e Tsunagi."}
{"id": "1513051", "revid": "767487", "url": "https://it.wikipedia.org/wiki?curid=1513051", "title": "Serhij Balta\u010da", "text": "Campione olimpico nel 1980 a Mosca con l', prese parte anche al in Spagna; dopo l'esperienza in patria alla , gioc\u00f2 anche in Inghilterra e Scozia, dove divenne allenatore.\n\u00c8 il padre della tennista naturalizzata britannica Elena Baltacha, scomparsa nel 2014 a 30 anni per un tumore al fegato."}
{"id": "1513053", "revid": "90227", "url": "https://it.wikipedia.org/wiki?curid=1513053", "title": "Regimini militantis ecclesiae", "text": ""}
{"id": "1513057", "revid": "1903739", "url": "https://it.wikipedia.org/wiki?curid=1513057", "title": "Distretto di Aso", "text": "Il \u00e8 uno dei distretti della prefettura di Kumamoto, in Giappone.\nAttualmente fanno parte del distretto i comuni di Minamiaso, Minamioguni, Nishihara, Oguni, Takamori e Ubuyama."}
{"id": "1513059", "revid": "647919", "url": "https://it.wikipedia.org/wiki?curid=1513059", "title": "Canale Gribaedov", "text": ""}
{"id": "1513061", "revid": "1305772", "url": "https://it.wikipedia.org/wiki?curid=1513061", "title": "Teorema di K\u00f6nig", "text": "Esistono due teoremi di K\u00f6nig:"}
{"id": "1513065", "revid": "256896", "url": "https://it.wikipedia.org/wiki?curid=1513065", "title": "Overland Campaign", "text": ""}
{"id": "1513068", "revid": "24443", "url": "https://it.wikipedia.org/wiki?curid=1513068", "title": "Nevado Sajama", "text": ""}
{"id": "1513070", "revid": "1903739", "url": "https://it.wikipedia.org/wiki?curid=1513070", "title": "Distretto di Amakusa", "text": "Il \u00e8 uno dei distretti della prefettura di Kumamoto, in Giappone.\nAttualmente fa' parte del distretto solo il comune di Reihoku."}
{"id": "1513071", "revid": "371529", "url": "https://it.wikipedia.org/wiki?curid=1513071", "title": "Come Dance with Me!", "text": "Come Dance with Me! \u00e8 un album del crooner statunitense Frank Sinatra, pubblicato nel 1959 dalla Capitol Records.\nIl disco.\nIl disco \u00e8 una bella raccolta di canzoni da ballo, energico e gustoso. Sinatra si permise di ritoccare qua e l\u00e0 i testi delle canzoni, consuetudine che risaliva ai tempi dei concerti dal vivo. Molti pezzi provengono dalla scena contemporanea di Broadway. L'album vinse quattro Grammy nel 1960 (Grammy Award all'album dell'anno, Grammy Award for Best Vocal Performance, Male e Grammy Award for Best Arrangement a Billy May), ma confrontato con gli album precedenti fu accolto tiepidamente. In effetti \u00e8 l'ultimo album discreto di Sinatra per la Capitol.\nL'album rimase nella Billboard 200 per 140 settimane, arrivando al 2\u00ba posto, vincendo il Disco d'oro ed al secondo posto anche nella Official Albums Chart."}
{"id": "1513078", "revid": "1903739", "url": "https://it.wikipedia.org/wiki?curid=1513078", "title": "Distretto di Kamimashiki", "text": "Il \u00e8 uno dei distretti della prefettura di Kumamoto, in Giappone.\nAttualmente fanno parte del distretto i comuni di Kashima, K\u014dsa, Mashiki, Mifune e Yamato."}
{"id": "1513079", "revid": "200120", "url": "https://it.wikipedia.org/wiki?curid=1513079", "title": "Welding Procedure System", "text": ""}
{"id": "1513080", "revid": "767487", "url": "https://it.wikipedia.org/wiki?curid=1513080", "title": "I cari parenti", "text": "\"I cari parenti (Miss Tatlock's Millions)\" \u00e8 un film del 1948 diretto da Richard Haydn.\nFilm commedia statunitense con John Lund e Wanda Hendrix, adattato da una commedia teatrale di Jacques Deval.\nSi tratta della prima pellicola dell'attore comico britannico Richard Haydn, che ha anche una piccola parte nel film con lo pseudonimo di Richard Rancyd. \u00c8 da ricordare anche il cameo dell'attore britannico Ray Milland e del celebre regista hollywoodiano Mitchell Leisen.\n\u00c8 anche l'ultimo film girato dalla caratterista Ilka Chase prima di morire.\nLa pellicola ha fatto guadagnare ai due sceneggiatori, Charles Brackett e Richard L. Breen, una nomination al WGA Award (\"Writers Guild of America Award\") nel 1949.\nTrama.\nUna giovane Nan Tatlock, sta per ricevere una ingente somma di denaro come eredit\u00e0 da parte dei suoi genitori, ma deve riuscire ad adempiere ad una clausola: fare in modo che tutti i membri della sua stramba famiglia si ritrovino riuniti tutti insieme per la lettura del testamento che altrimenti non sar\u00e0 valido.\nL'impresa non ri rivela facile in quanto i Tatlock sono notoriamente una famiglia di personaggi strambi ed eccentrici, ed il pi\u00f9 eccentrico di tutti \u00e8 suo fratello Skylar, talmente svitato che ha il continuo bisogno di essere seguito da una sorta di \"custode\", il vecchio Denno Noonan, che vigila su di lui.\nLe cose si complicano quando, durante un viaggio alle Hawaii, il vecchio Benno smarrisce letteralmente il suo protetto. Per evitare il peggio, Benno cerca di nascondere la scomparsa del rampollo ingaggiando un attore, Burke, che lo sostituisca. Durante l'attesa per il momento della lettura del testamento, Burke e Nan si innamorano e quando il giovane Benno spunta nuovamente svelando cos\u00ec l'imbroglio, i due innamorati fuggono insieme disinteressandosi delle sorti dell'ingente eredit\u00e0."}
{"id": "1513084", "revid": "228587", "url": "https://it.wikipedia.org/wiki?curid=1513084", "title": "Distretto di Kamoto", "text": "Il era uno dei distretti della prefettura di Kumamoto, in Giappone.\nPrima di essere soppresso, ne faceva parte solo il comune di Ueki. Il 23 marzo 2010, Ueki \u00e8 stata assorbita dalla citt\u00e0 di Kumamoto, ed il distretto di Kamoto ha cessato di esistere."}
{"id": "1513095", "revid": "1903739", "url": "https://it.wikipedia.org/wiki?curid=1513095", "title": "Distretto di Kikuchi", "text": "Il \u00e8 uno dei distretti della prefettura di Kumamoto, in Giappone.\nAttualmente fanno parte del distretto i comuni di Kikuy\u014d e \u014czu."}
{"id": "1513096", "revid": "90227", "url": "https://it.wikipedia.org/wiki?curid=1513096", "title": "Summis desiderantes", "text": ""}
{"id": "1513104", "revid": "90227", "url": "https://it.wikipedia.org/wiki?curid=1513104", "title": "Libertas ecclesiae", "text": ""}
{"id": "1513105", "revid": "371529", "url": "https://it.wikipedia.org/wiki?curid=1513105", "title": "Frank Sinatra Sings for Only the Lonely", "text": "Frank Sinatra Sings for Only the Lonely \u00e8 un album del crooner statunitense Frank Sinatra, pubblicato nel 1958 dalla Capitol Records.\nIl disco.\nL'arrangiatore di questo album \u00e8 di nuovo, dopo un periodo di stacco, Nelson Riddle.\nLa collaborazione Sinatra/Riddle raggiunge il suo culmine in questo album di dodici tracce del 1958. L'interpretazione penetrante e piena di sentimento di Sinatra si pu\u00f2 sentire a pieno qui. Riddle lavor\u00f2 con la pi\u00f9 ampia orchestra con cui avesse mai lavorato (includeva una sezione di fiati completa e file di archi), ricreando le atmosfere di Chopin, Ravel e Debussy.\nLe canzoni sono alcune \"canzoni da saloon\" (come le definiva Sinatra): \"One For My Baby\", \"Angel Eyes\"; e standard degli anni quaranta, come \"Gone With the Wind\" e \"What's New\". Le canzoni sono estese, per i canoni di Sinatra, e si ha anche un esperimento di pop moderno: \"Ebb Tide\". Riddle non diresse per\u00f2 l'orchestra: and\u00f2 in tour con Nat King Cole dopo la prima seduta, che si rivel\u00f2 un mezzo disastro.\nL'album raggiunse la prima posizione nella Billboard 200, la quinta nella Official Albums Chart vincendo il Disco d'oro e vince il Grammy Hall of Fame Award 1999."}
{"id": "1513106", "revid": "1903739", "url": "https://it.wikipedia.org/wiki?curid=1513106", "title": "Distretto di Kuma", "text": "Il \u00e8 uno dei distretti della prefettura di Kumamoto, in Giappone.\nAttualmente fanno parte del distretto i comuni di Asagiri, Itsuki, Kuma, Mizukami, Nishiki, Sagara, Taragi, Yamae e Yunomae."}
{"id": "1513114", "revid": "36426", "url": "https://it.wikipedia.org/wiki?curid=1513114", "title": "Libro Pontificale", "text": ""}
{"id": "1513115", "revid": "1903739", "url": "https://it.wikipedia.org/wiki?curid=1513115", "title": "Distretto di Shimomashiki", "text": "Il \u00e8 uno dei distretti del Giappone ed \u00e8 situato nella prefettura di Kumamoto.\nAttualmente ne fa parte solo il comune di Misato."}
{"id": "1513116", "revid": "167080", "url": "https://it.wikipedia.org/wiki?curid=1513116", "title": "Vulcanologo", "text": ""}
{"id": "1513117", "revid": "54666", "url": "https://it.wikipedia.org/wiki?curid=1513117", "title": "Giuseppe Flavio", "text": ""}
{"id": "1513119", "revid": "1310927", "url": "https://it.wikipedia.org/wiki?curid=1513119", "title": "Guilherme de C\u00e1ssio Alves", "text": ""}
{"id": "1513122", "revid": "1903739", "url": "https://it.wikipedia.org/wiki?curid=1513122", "title": "Distretto di Tamana", "text": "Il \u00e8 uno dei distretti della prefettura di Kumamoto, in Giappone.\nAttualmente fanno parte del distretto i comuni di Gyokut\u014d, Nagasu, Nagomi e Nankan."}
{"id": "1513123", "revid": "11959", "url": "https://it.wikipedia.org/wiki?curid=1513123", "title": "Campagna dello Shenandoah", "text": ""}
{"id": "1513124", "revid": "1903739", "url": "https://it.wikipedia.org/wiki?curid=1513124", "title": "Distretto di Yatsushiro", "text": "Il \u00e8 uno dei distretti della prefettura di Kumamoto, in Giappone.\nAttualmente fa parte del distretto solo il comune di Hikawa."}
{"id": "1513125", "revid": "6923", "url": "https://it.wikipedia.org/wiki?curid=1513125", "title": "B\u00e5rd Faust", "text": "Biografia.\nFaust \u00e8 stato batterista degli Emperor durante i loro esordi. Con il gruppo ha inciso l'EP \"Emperor\" (1993) e il primo disco in studio \"In the Nightside Eclipse\" (1994), uscito postumo al suo arresto per l'omicidio di un omosessuale.\nLa notte del 21 agosto 1992 Faust, mentre camminava in un parco, venne notato da un ragazzo, tale Magne Andreassen, che gli avrebbe fatto delle avances. Faust finse di acconsentire e lo segu\u00ec nella foresta dove lo uccise con 37 coltellate, torn\u00f2 poi a casa, si lav\u00f2 e si mise a dormire come se nulla fosse stato. Inizialmente la polizia non aveva sospetti sui quali indagare, ed Eithun rimase impunito in libert\u00e0 per circa un anno. Tuttavia, aveva confessato l'omicidio a \u00d8ystein \"Euronymous\" Aarseth, Varg Vikernes, e ad altri membri della scena black metal norvegese. Dopo l'omicidio di Aarseth da parte di Vikernes nell'agosto 1993, Eithun venne arrestato e confess\u00f2 l'omicidio di Andreassen. Faust venne condannato a 14 anni di carcere, ma scont\u00f2 solamente 9 anni e 4 mesi. Alcuni di quelli che lo interrogarono affermarono in seguito che Faust sembrava avesse completamente dimenticato la vicenda e non mostrasse nessun rimorso per l'accaduto. Pare che il motivo dell'omicidio non fosse per ragioni di odio, visti anche gli ottimi rapporti con Gaahl (ex Gorgoroth, God Seed), dichiaratamente omosessuale, ma per il puro gusto di uccidere una persona.\nUscito di galera nel 2001, ha ripreso la sua attivit\u00e0 musicale con gli Scum, gli Aborym e i Blood Tsunami, oltre a scrivere testi per gli Zyklon, band fondata da Samoth, suo collega negli Emperor.\nI suoi batteristi preferiti sono Ian Paice (Deep Purple), Bill Ward (Black Sabbath), Mats Ekstr\u00f6m (Candlemass), Peter Criss (Kiss) e Dave Lombardo (Slayer)."}
{"id": "1513130", "revid": "109813474", "url": "https://it.wikipedia.org/wiki?curid=1513130", "title": "Barre colore", "text": "Il segnale delle barre colore \u00e8 utilizzato nella produzione televisiva come riferimento e test di ogni apparato che genera, elabora o trasmette segnali. Osservato strumentalmente, \u00e8 un utile mezzo di diagnostica.\nUso delle barre colore.\nNonostante siano state sviluppate in origine per la calibrazione degli apparati analogici, l'uso delle barre colore rimane diffusissimo anche in tutti gli ambienti di produzione digitale. Tutti i monitor, a prescindere dalla tecnologia utilizzata, utilizzano un qualche tipo di voltaggio per attivare o regolare la luminosit\u00e0 di un pixel. L'uso delle barre colore permette di verificare i livelli di luminanza e crominanza su monitor a tubo catodico, plasma, o cristalli liquidi.\nLe barre colore sono usate anche, tramite la generazione di scritte, per identificare la stazione trasmittente, cosa molto comoda nello smistamento di un gran numero di segnali.\nUn'espressione molto comune nella produzione televisiva \u00e8 barre e nota. Questo indica la presenza del segnale delle barre sul video e di un tono a 1000 Hz sull'audio, usato per il corretto livellamento degli stadi di ingresso di registratori e mixer. Le videocassette dovrebbero avere sempre un minuto di barre e nota all'inizio per la taratura corretta del videoregistratore in lettura. Sul tono audio, \u00e8 a volte presente un segnale modulato che si alterna alla nota, per esempio una voce che identifica l'origine del segnale e distingue i vari canali audio disponibili.\nBarre colore SMPTE.\nLe SMPTE color bars sono usate in prevalenza nei paesi che seguono lo standard NTSC, come il Nord America. La SMPTE si riferisce a questo segnale di test come Engineering Guideline EG 1-1990. I componenti del segnale sono uno standard riconosciuto, quindi la loro comparazione in vari punti della catena video permette di capire come il segnale sia stato alterato durante la trasmissione o la registrazione, e di conseguenza permette di applicare le opportune compensazioni. Inoltre, il segnale delle barre colore permette anche di regolare un televisore o in generale un monitor per riprodurre le componenti di luminanza e crominanza correttamente.\nLo sviluppo di questo segnale ha ricevuto un premio Emmy per la tecnologia nel 2001.\nUna versione aggiornata delle barre colore SMPTE, sviluppata con il nome di ARIB STD-B28 dalla Japanese Association of Radio Industry and Businesses e standardizzata in seguito come SMPTE RP 219-2002, \u00e8 usata per la verifica dei segnali sia 4:3 SDTV che 16:9 HDTV.\nComposizione.\nNelle barre colore SMPTE, i due terzi superiore dell'immagine contengono sette barre al 75% di intensit\u00e0, secondo l'ordine bianco, giallo, ciano, verde, magenta, rosso e blu. Questa sequenza copre tutte le sette combinazioni di colore che si possono avere usando almeno uno dei colori primari, con il blu che si alterna ogni due barre, il rosso ogni tre e il verde presente sulle prime quattro e assente nell altre tre. Dal momento che il verde compone la maggior parte della luminanza, seguito dal rosso e dal blu, questa sequenza \u00e8 visibile sul waveform monitor con la crominanza filtrata come una scala discendente, mentre sul vettorscopio sono tracciati dei segnali di riferimento che indicano dove dovrebbero trovarsi le estremit\u00e0 dei vettori.\nSotto le barre verticale c'\u00e8 una striscia che contiene una serie di riquadri blu, magenta, ciano e bianchi. Impostando il monitor per visualizzare solo il segnale blu, la combinazione dei riquadri con le barre permette di impostare correttamente il controllo del colore. Su un monitor regolato correttamente, dovrebbero apparire come quattro blocchi solidi, senza differenza osservabili tra le barre e i riquadri.\nLa sezione inferiore contiene un quadrato bianco al 100% e un rettangolo nero al 7,5%, usati per regolare la luminosit\u00e0 del monitor. Pu\u00f2 anche essere presente una sezione con un segnale pluge (\"Picture Line-Up Generation Equipment\"), utile per una regolazione precisa di luminosit\u00e0 e contrasto. Inoltre, ci sono due segnali di riferimento per la verifica della decodifica corretta della sottoportante colore a 3,58 MHz, visibile come due brevi vettori sul vettorscopio.\nBarre colore UER.\nL'Unione europea di radiodiffusione prevede delle barre colore ordinate secondo livelli decrescenti di luminanza. Queste barre sono molto facili da identificare e da riconoscere, con l'aspetto di una scala di grigi ordinata dal bianco al nero. Questo tipo di barre sono molto usate in PAL.\nLa tabella rappresenta i livelli dei differenti componenti di segnale delle barre:\nI valori indicati in tabella valgono nel caso in cui la crominanza sia al 100% di saturazione, quindi con i segnali RGB generati allo stesso livello. Questo livello per\u00f2 crea interferenze in trasmissione, per cui di solito si usano componenti ponderati con i valori al 78%:"}
{"id": "1513131", "revid": "201394", "url": "https://it.wikipedia.org/wiki?curid=1513131", "title": "Stefano Tessarin", "text": "Biografia.\n1979 - 1980: Adolescenza e Kaos Rock.\nStefano Tessarin inizi\u00f2 a muovere i primi passi nel mondo della musica nel 1979, all'interno del centro sociale Santa Marta di Milano come chitarrista dei Kaos Rock, la band capitanata da Gianni Muciaccia. All'interno del Santa Marta, tra gli insegnanti di musica vi era Demetrio Stratos degli Area. Il 13 giugno 1979 vide il decesso di Demetrio Stratos, ed il comune di Milano assieme alla Cramps Records di Gianni Sassi gli volle dedicare un concerto celebrativo che radun\u00f2 oltre 60.000 persone ed a cui parteciparono tra gli altri anche i Kaos Rock. Del concerto rimane l'album dal vivo \"1979 Il concerto - Omaggio a Demetrio Stratos\" che vede la registrazione live di \"Basta Basta\" con Stefano Tessarin alla chitarra che all'epoca aveva solo 16 anni. Di li a poco Tassarin lasci\u00f2 la band per partecipare prima al tour di Alberto Camerini, tramite il quale ebbe contatti con Pino Daniele, Donatella Rettore, Amanda Lear, Renato Zero ed altri artisti della scena pop italiana di allora, prima di essere ingaggiato dai nascenti Vanadium nel 1981.\nIn questi anni di formazione, importanti furono i primi concerti metal come il concerto degli AC/DC con Bon Scott alla voce e Judas Priest di Zurigo nel 1979, e nel 1980, il concerto di Lione dei Van Halen ed il concerto francese dei Rainbow, i Saxon a Torino ed ancora il concerto dei Kiss a Milano, che suonarono assieme agli allora giovanissimi Iron Maiden.\nVanadium.\nChitarrista mancino del genere hard rock, ha fondato nel 1981 il gruppo musicale hard rock Vanadium, uno dei primi complessi italiani a seguire questo flusso musicale e l'unico ad ottenere un contratto discografico con la casa Durium, riscuotendo molto successo sia in Italia che all'estero. \"Metal Rock\" (1982), l'album di debutto, vendette 8.000 copie riscuotendo un notevole successo, portato avanti poi dai successori \"A Race with the Devil\" (1983) e \"Game Over\" (1984), raggiungendo con quest'ultimo il picco record di 54.000 copie vendute solo in Italia. Seguirono il live album \"On Streets of Danger\" (1985), primo live album mai pubblicato da una metal band italiana, e \"Born to Fight\" (1986), registrato in Inghilterra sotto la guida del produttore Louis Austin (Deep Purple, Judas Priest, Queen, Thin Lizzy).\nIl successivo \"Corruption of Innocence\" (1987), prodotto da John Faraci, avvicin\u00f2 il quintetto al metal americano riconfermando il loro successo, al quale \u00e8 da accostare per\u00f2 il duro colpo ricevuto dal fallimento della Durium, che li costrinse a cambiare etichetta e pubblicare il loro album successivo (ed ultimo prima del primo scioglimento) \"Seventheaven\" sotto la Green Line/Ricordi. Sciolti nel 1990, si rincontreranno in una breve riunione nel 1995 per pubblicare l'album \"Nel cuore del caos\", che ha la particolarit\u00e0 d'essere cantato interamente in italiano (nelle liriche la mano del poeta Norman Zoia), per l'etichetta NAR International.\nDiumvana.\nDal 2000 al 2008 milit\u00f2 nei Diumvana, esibendosi in vari locali e club del Nord Italia. Si sciolsero il 26 gennaio 2008.\nRustless.\nIl suo nuovo progetto, Rustless, comprende nella formazione Marcello Suzzani (basso), ex-Diumvana, Elisa Stefanoni (voce, flauto) Roberto Zari (voce) insieme a Lio Mascheroni (batteria) e Ruggero Zanolini (tastiere), gi\u00e0 impegnati precedentemente con Stefano nei Vanadium. In seguito la formazione cambia con Emanuele Panza (basso), Roberto Zari (voce), Lio Mascheroni (batteria), Steve Tessarin (chitarra), Ruggero Zanolini (tastiere). La band, ospite a Radio Lombardia, fa ascoltare il nuovo singolo \"Summer Rain\"."}
{"id": "1513134", "revid": "767487", "url": "https://it.wikipedia.org/wiki?curid=1513134", "title": "Angelo Maria Ricci (fumettista)", "text": "Biografia.\nDopo essersi diplomato presso l'Istituto d'Arte, si trasferisce a Milano dove, nel 1971, inizia a lavorare come illustratore per la casa editrice L'Esperto e, dall'anno successivo, esordisce come fumettista disegnando tascabili per adulti pubblicati dalla Edifumetto di Renzo Barbieri; dal 1978 al 1979 disegna la serie \"Redskate\" pubblicata dal \"Corrier Boy\".\nEntra nella Sergio Bonelli Editore nel 1980 disegnando una storia a fumetti della serie \"Mister No\" scritta da Alfredo Castelli, pubblicata l'anno successivo; nel 1982 esord\u00ec la nuova serie di Castelli, \"Martin Myst\u00e8re\", e Ricci entra nello staff di questa nuova serie disegnandone negli anni numerose storie fino al 1993.\nNel 1990 riprende anche la collaborazione con l'editore Renzo Barbieri disegnando la serie \"Sphero\" e, contemporaneamente, inchiostra alcuni episodi della serie \"Tiramolla\" della Vallardi; nel 1993 lascia la Sergio Bonelli Editore e passa al \"Corriere dei Piccoli\" per disegnare la serie \"Il giovane Indiana Jones\". In questo periodo fu anche illustratore per la Fabbri Editore e per la De Agostini. Si ritira dall'attivit\u00e0 di fumettista e, nel 2000, si trasferisce a Grottammare, comune che poi gli dedica anche una mostra; si dedica all'illustrazione per una casa editrice locale di testi scolastici.\nNel 2001 riprende l'attivit\u00e0 di fumettista entrando stabilmente nello staff di disegnatori della serie \"Diabolik\" della Astorina, realizzando i disegni a matite di numerose storie; dal 2007 le chine verranno realizzate dal figlio Marco Ricci."}
{"id": "1513136", "revid": "469589", "url": "https://it.wikipedia.org/wiki?curid=1513136", "title": "Distretto di Trongsa", "text": "Trongsa \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey meridionale.\nMunicipalit\u00e0.\nIl distretto consta di cinque \"gewog \" (raggruppamenti di villaggi):\n&lt;br&gt;"}
{"id": "1513138", "revid": "125064827", "url": "https://it.wikipedia.org/wiki?curid=1513138", "title": "Rinascita carolingia", "text": "La rinascita carolingia \u00e8 il nome dato dagli storici alla fioritura e al risveglio culturale nell'Europa occidentale che coincise con gli anni al potere di Carlo Magno (768-814).\nIl termine presenta una certa ambiguit\u00e0 legata a un improprio confronto con epoche successive. Il re franco persegu\u00ec piuttosto una riforma in tutti i campi, per poter \"correggere\" delle inclinazioni che avevano portato a un decadimento generale. Ma quando l'Imperatore pensava alla ristrutturazione e al governo del suo regno, rivolgeva le sue attenzioni a quell'Impero Romano di cui si faceva prosecutore ideale sia nel nome, sia nella politica.\nScopi e caratteristiche.\nL'Impero carolingio era sorto dall'unione di aree geografiche e gruppi etnici ormai molto diversi tra loro. La \"renovatio\" fu anche una spinta alla coesione, come stimolo verso la creazione di un patrimonio culturale comune. Esso non era pi\u00f9 l'antico Impero Romano, n\u00e9 il precedente Regno dei Franchi, avendo conseguito lo status imperiale nell'800.\nLa cultura al tempo di Carlo Magno e dei suoi successori \u00e8 profondamente legata a due fattori: \nIspirandosi all'epoca dell'Impero Romano cristianizzato di Costantino I, si cerc\u00f2 di sottolineare il collegamento con la Chiesa di Roma per vari motivi, tra i quali non vanno trascurati la diffusione capillare del cattolicesimo in Europa, che poteva fare da veicolo per le riforme amministrative e istituzionali dell'Imperatore, e il collegamento diretto tra Papato e cultura antica, che pot\u00e9 legittimare l'Impero senza passare da Bisanzio, quindi senza generare conflitti e sovrapposizione di potere con il \"basileus\".\nOltre al papato, un altro grande alleato dei Carolingi fu l'ordine benedettino, che fu promosso tramite la fondazione di decine e decine di abbazie, mentre a corte confluivano i chierici pi\u00f9 colti del mondo cristiano. I monasteri fecero anche da centri propulsori della nuova cultura tramite l'istruzione.\nNon fu per\u00f2 un recupero integrale e purista, anzi si fecero proprie tutte quelle realt\u00e0 regionali nel frattempo fiorite in Europa, che ormai avevano trasformato e arricchito di nuove esperienze il retaggio romano: la tradizione cristiana irlandese e anglosassone, la cultura ellenizzata dei territori mediterranei, la cultura longobarda, oltre a tutta quella serie di nuovi influssi esterni come quello arabo e persiano.\nLa riforma della Chiesa.\nLa politica dell'\"Imitatio Imperii\", occup\u00f2 tutto il vasto programma di riforme perseguito dal sovrano Franco nel corso della sua vita. Lo sforzo rinnovatore di \"correzione\" \"miglioramento\" o \"rinascita\" degli usi e costumi, abbracciava prettamente la sfera religiosa. E non c'\u00e8 da stupirsene, visto che Carlo Magno si credeva realmente in dovere di guidare la chiesa cristiana e con essa la moltitudine dei fedeli. Essendo rimasto particolarmente colpito dalle parole di uno dei dottori della chiesa (sant'Isidoro di Siviglia), il quale affermava che Dio \"avrebbe giudicato i sovrani dal modo in cui \u00e8 stata insegnata correttamente la dottrina nei loro regni\", egli persegu\u00ec una serie d'importanti riforme per elevare, sia a livello qualitativo sia a livello comportamentale, il personale ecclesiastico operante nel regno. Carlo Magno era ossessionato dall'idea che un insegnamento sbagliato dei testi sacri, non solo dal punto di vista teologico, ma anche da quello \"grammaticale\", avrebbe portato alla perdizione dell'anima poich\u00e9 se nell'opera di copiatura o trascrizione di un testo sacro si fosse inserito un errore grammaticale, si sarebbe pregato in modo non consono, dispiacendo cos\u00ec a Dio. Venne istituito quel motore propulsore dell'insegnamento che doveva diventare la scuola palatina, presso Aquisgrana, la nuova capitale scelta da Carlo.\nSotto la direzione di Alcuino di York, vennero redatti i testi, preparati i programmi scolastici e impartite le lezioni per tutti i chierici. In ogni angolo dell'Impero sorsero delle scuole vicino alle chiese e alle abbazie. L'accesso all'istruzione ecclesiastica era gratuito, in teoria anche il figlio di un servo- se aveva volont\u00e0 e poteva godere della benevolenza di qualche magnate-poteva accedere agli studi. L'azione di Carlo Magno non si limit\u00f2 a un mero mecenatismo della cultura: egli pretese di fissare e standardizzare la liturgia, i testi sacri, e perfino di perseguire uno stile di scrittura che riprendesse la fluidit\u00e0 e l'esattezza lessicale e grammaticale del latino classico. Addirittura il credo cattolico, quello conosciuto da tutti, venne imposto da Carlo Magno al clero occidentale.\nCarlo Magno infatti, perseguendo la sua politica unificatrice, promulg\u00f2 dei capitolari che servivano a integrare le leggi esistenti e che spesso sostituirono pezzi completamente mancanti dei vecchi codici. Queste norme avevano valore di legge per tutto l'impero, e il re volle farle sottoscrivere da tutti i liberi durante il giuramento collettivo dell'806.\nInizialmente, tutti i notabili dell'impero avevano la qualifica di \"iudex\", poich\u00e9 non servivano particolari requisiti per presiedere una causa e i giudici non costituivano un potere separato da quello governativo. A livello regionale, era il Conte assistito dai suoi aiutanti (vassalli, vicari, centenari, lacopositi, scudalsci e \"boni homines\") che procedeva al dibattimento ed emanava la sentenza. Al placito venivano convocati tutti gli abitanti della zona - a loro spese - sino alla fine delle udienze. A livello locale, il conte veniva sostituito dai suoi \"iuniores\".\nCercando di correggere i costumi ed elevando la preparazione professionale degli operanti nella giustizia, Carlo Magno prima nell'\"Admonitio Generalis\" e poi nell'809 cerc\u00f2 di promulgare dei richiami che dovevano essere vincolanti per tutti: per esempio il conte non doveva convocare pi\u00f9 di tre volte l'anno il placito, doveva astenersi dal bere e mangiare prima del dibattimento in modo da assistervi nel pieno delle sue facolt\u00e0. Norme pi\u00f9 restrittive in questo senso vennero promulgate nell'809. Si decise la diversa composizione delle giurie (che da ora in poi dovevano essere costituite da professionisti e non giudici popolari) e che al dibattimento non partecipassero altre persone se non il conte coadiuvato dagli avvocati, notai, scabini e quegli imputati che erano direttamente interessati alla causa.\nLe procedure giudiziarie vennero standardizzate, modificate e semplificate. A differenza di altri popoli, nella legislazione franca l'uso della prova scritta era ritenuto decisivo; chiunque in una causa patrimoniale potesse esibire dei documenti attestanti il suo buon diritto poteva trovare accoglimento o essere assolto all'istante.\nMolto spesso allora queste prove venivano bruciate o manipolate, in un'epoca dove era relativamente semplice falsificare i documenti. Per esempio, qualora una causa riguardante la possessione di beni immobili tra un libero e uno schiavo \"manomesso\" (liberto) si fondasse sul documento attestante la precedente manomissione, quest'ultimo doveva esser collazionato con altre due copie uguali controfirmate dal cancelliere della zona. Se non si riuscivano a portare come prova dei documenti si ricercavano dei testimoni e se neanche dalle testimonianze si riusciva a indirizzare la sentenza, si procedeva al giuramento e all'ordalia \"la prova di Dio\". Carlo Magno non era del tutto convinto che l'esattezza del giudizio fosse dipesa da questi tipi di prova, ma, anche se ne limit\u00f2 di molto l'uso, si trov\u00f2 costretto a mantenere queste usanze unicamente perch\u00e9 consuetudinarie presso il suo popolo.\nLa rinascita culturale.\nLa situazione culturale del regno sotto i merovingi e i pipinidi era pressoch\u00e9 tragica. Carlo Magno dette impulso a una vera e propria riforma nei vari ambiti culturali: in architettura, nelle arti filosofiche, nella letteratura, nella poesia. Il pessimo stato di erudizione del regno franco era testimoniato dal fatto che quasi tutti i maggiori letterati e intellettuali di corte fossero di origine straniera: Alcuino era nato a York e quindi anglosassone, Paolo Diacono era longobardo, cos\u00ec come il grammatico Pietro da Pisa, ma anche Teodulfo d'Orleans era un goto scampato alle invasioni arabe in Spagna.\nIl re franco considerava la stessa presenza dei dotti alla corte di Aquisgrana come la quinta colonna del suo potere politico, non tanto per il piacere di essere dichiarato da loro \"dottore in grammatica, finissimo retorico dalla dialettica insuperabile; meglio di Cicerone e Lucrezio\" quanto perch\u00e9, sulla loro opera, si basava l'elaborazione di quella politica imperiale che si stava sviluppando a palazzo.\nLo stesso sovrano era particolarmente interessato ad approfondire le sue conoscenze in ogni campo dello scibile. Allo studio approfondito delle sette arti liberali si dedic\u00f2 con particolare perseveranza: soprattutto rivolse le sue attenzioni alla grammatica latina, aiutato nello studio elementare da Pietro da Pisa e in quello intermedio da Paolo Diacono. Approfond\u00ec retorica e dialettica, importanti per la sua azione di governo.\nCarlo amava circondarsi anche di poeti che davano avvio a vere e proprie gare di componimenti che il sovrano si compiaceva di giudicare. Se stupisce che Carlo sapesse a mala pena leggere e scrivere, bisogna sottolineare come lettura e scrittura fossero viste all'epoca come attivit\u00e0 da lasciare ai ceti subalterni, inadatte ai ceti aristocratici laici, mentre la cultura doveva avvalersi soprattutto della trasmissione orale e della memoria individuale.\nDal palazzo proveniva quell'indirizzamento culturale che uniformava l'intero impero. Si rimodell\u00f2 la grafia usata nella scrittura (la minuscola carolina), rendendola chiara e facilmente leggibile, e si raggiunsero una serie di obiettivi culturali e artistici attraverso una sistematica e consapevole restaurazione di modelli antichi.\nLa rinascita culturale all'epoca di Carlo fu diffusa e capillare, grazie alla promozione da parte dei monasteri, che in quel periodo ampliarono come mai prima le biblioteche e gli \"scriptoria\".\nAnche a livello architettonico l'Imperatore si occup\u00f2 di far restaurare i vecchi edifici e monumenti romani, ma la sua opera pi\u00f9 ambiziosa rimane senza dubbio la cappella palatina di Aquisgrana, con tutto il complesso di costruzioni annesse. Aquisgrana e il suo palazzo dovevano costituire secondo Carlo Magno una terza Roma, o per il nuovo ruolo di popolo eletto da Dio assunto dai franchi, secondo Paolo Diacono doveva considerarsi \"come una nuova Gerusalemme, in terra nostra\". Gli ambasciatori franchi riferirono al re che il complesso della basilica dei Santi Apostoli di Costantinopoli non differiva tanto da quella di San Vitale a Ravenna perci\u00f2 si fecero venire ingegneri e architetti longobardi con tutte le proporzioni e le misurazioni necessarie.\nCarlo Magno godette di un importante seguito nella cultura europea. Uno dei grandi cicli letterari medioevali, il Ciclo Carolingio, \u00e8 incentrato sulle imprese di Rolando (o \"Orlando\"), storico condottiero di Carlo sul confine bretone. L'Imperatore fu inoltre preso a modello di cavaliere come uno dei Nove Prodi.\nL'economia e la monetazione.\nL'economia trov\u00f2 nella \"curtis\" il proprio fulcro (\"economia curtense\"); si registr\u00f2 inoltre la riforma monetaria basata sulla Lira d'argento.\nLa parola Lira deriva da \"libbra\", cio\u00e8 il quantitativo teorico di argento necessario per coprire il valore della Lira (moneta) stessa e, per ovvie ragioni di comodit\u00e0, essa almeno inizialmente non venne realmente coniata, mantenendo l'esclusiva funzione di unit\u00e0 di computo. Partendo dalla stessa libbra d'argento venne invece coniato il \"denaro\" (1 libbra d'argento = 240 denari), che come unico multiplo ebbe il \"soldo\" (1 soldo = 12 denari). Ne consegue che, almeno in teoria, 20 soldi d'argento avrebbero dovuto avere il peso e il valore di una libbra d'argento (cosa, quest'ultima, che non sempre avveniva per tutta una serie di fattori)."}
{"id": "1513139", "revid": "90227", "url": "https://it.wikipedia.org/wiki?curid=1513139", "title": "Bolla del perdono", "text": ""}
{"id": "1513142", "revid": "11959", "url": "https://it.wikipedia.org/wiki?curid=1513142", "title": "Abdul Fattah Ismail", "text": ""}
{"id": "1513143", "revid": "36426", "url": "https://it.wikipedia.org/wiki?curid=1513143", "title": "Rinascenza carolingia", "text": ""}
{"id": "1513153", "revid": "2002577", "url": "https://it.wikipedia.org/wiki?curid=1513153", "title": "Stele daunie", "text": "Le stele daunie sono sculture di pietra, piatte, di grandezza variabile, create e diffuse presso la civilt\u00e0 dei Dauni (una delle tre trib\u00f9 dell'antica popolazione indoeuropea degli Iapigi, provenienti dall'Illiria). Ancora di dubbia interpretazione, le loro superfici sono interamente decorate. Rappresentano scene di vita quotidiana, e spesso forme di antichi rituali in uso presso l'antica civilt\u00e0 daunia.\nSono a forma di lastra parallelepipeda, da cui sporge superiormente la testa. Le dimensioni variano tra i 40 e i 130\u00a0cm di altezza, e, conseguentemente, tra i 20 e gli 80\u00a0cm di larghezza; gli spessori sono compresi tra 3 e 12\u00a0cm. Nel museo nazionale di Manfredonia ne sono custoditi circa duemila esemplari, ma solo alcuni di essi sono esposti al pubblico.\nLa scoperta.\nLa loro recente scoperta, avvenuta negli anni '60, la si deve ai contadini, che rimasero attratti da questi \"strani\" reperti, e al fondamentale interessamento di un farmacista antiquario di Mattinata, Matteo Sansone che avendone riconosciuta la rilevanza culturale, storica ed archeologica interpell\u00f2 l'archeologo Silvio Ferri, chiedendo un suo intervento. Il farmacista intanto continu\u00f2 a recuperare e preservare i reperti, alcuni dei quali ancora presenti nella sua farmacia.\nRitrovate in numero consistente soprattutto in siti dei centri antichi di Siponto (area a sud di Manfredonia, compresa grosso modo tra i tratti finali dei fiumi Candelaro e Cervaro), Salapia (localizzata in contrada Giardino-Lupara), Teanum Apulum (San Paolo di Civitate), Arpi (Foggia), Ausculum (Ascoli Satriano), Herdonia (Ordona), cio\u00e8 nei pi\u00f9 importanti insediamenti dauni del Tavoliere pugliese, del Gargano e del Subappennino dauno. In particolare, a Siponto, Salapia, Teanum Apulum e a Herdonia sono state anche localizzate officine con produzioni dalle specifiche caratterizzazioni.\nDescrizione e interpretazioni.\nIl filologo classico Silvio Ferri, interpret\u00f2 i reperti come aventi funzione funeraria e lesse le incisioni in chiave omerica. Ad oggi questa interpretazione \u00e8 molto dibattuta e in alcuni casi screditata. A tal proposito, l'archeologa Maria Laura Leone scrive: \nUno dei grafemi pi\u00f9 ricorrenti \u00e8 quello sferoidale spesso rappresentato rivolto verso il basso oppure quello di un cerchio o pi\u00f9 cerchi concentrici con un punto al centro; le interpretazioni sono diverse: Ferri riteneva questi ultimi kymbala apotropaici, mentre la figura sferoidale ritenne rappresentare la melagrana; Nava e Rocco li interpretano come delle melagrane; D\u2019Ercole li chiama \u201cpendenti a melagrana\u201d; Leone riconduce i grafemi al simbolo del papavero da oppio, e dopo un'attenta analisi sia degli elementi iconografici che delle scene, arriva all'ipotesi che le stele rappresentino mitologemi e momenti di un culto magico-rituale-terapeutico basato sull\u2019impiego di questa pianta dalle note propriet\u00e0 antidolorifiche, narcotiche e psicotrope.\nSono in genere ricavate dal calcare proveniente da cave localizzabili della parte meridionale del Gargano e ne sono state rinvenute circa 2000 esemplari. La loro decorazione, eseguita con incisioni pi\u00f9 o meno profonde in origine sottolineate da colorazione in rosso e bruno, probabilmente, socondo una delle interpretazioni, rappresenta schematicamente un defunto nella sua veste funebre (decorazione primaria), sulla quale sono altres\u00ec rappresentati oggetti del corredo personale, ornamenti o armi. Le steli sono completate da scene figurate che si riferiscono alla vita quotidiana, al mondo dell'oltretomba ed alle credenze escatologiche dei Dauni; sono ancora presenti rappresentazioni di animali (volatili, pesci), con funzione di riempitivo (decorazione secondaria).\nLe stele sono divise in due categorie a seconda della presenza nella raffigurazione di armi, oppure di ornamenti. Alla prima categoria, riferibile a guerrieri, appartiene circa il 14% delle stele rinvenute, mentre al secondo gruppo, che comprende tutte le altre, appartengono anche le poche stele riferite a personaggi femminili, circa il 6% del totale delle steli rinvenute, che presentano una caratteristica acconciatura con lunga treccia sul dorso, presente anche nelle raffigurazioni sulla ceramica.\nNelle rappresentazioni con ornamenti, che si riferiscono sia a uomini che a donne, la veste ricopre tutto il corpo, tranne le braccia, ripiegate sul petto e coperte da lunghi guanti ricamati che giungono sino al gomito, e la testa, coperta da un alto copricapo conico che si allunga a coprire la nuca. Tra gli ornamenti sono presenti collane a pi\u00f9 giri, grandi fibule a lunga staffa e con pendagli compositi sul petto, cintura con nastri triangolari affiancati da pendenti circolari o a forma di melograno. I fermatrecce con tre pendenti circolari completano posteriormente al centro delle spalle le figure femminili.\nI guerrieri presentano sul petto un \"cardiophylax\" (placca di protezione per la parte superiore del petto) rettangolare con i lati concavi, che sostiene una spada \"a crociera\", custodita nel fodero e disposta trasversalmente, con l'elsa sotto la mano destra; al di sotto della spada pendono nastri decorativi. Le braccia sono sempre strette al petto, ma prive guanti. Posteriormente, alle spalle \u00e8 appeso un grande scudo circolare, di tipo oplitico, con \"episema\" (motivo centrale) geometrico (a raggiera e a vortice, i motivi pi\u00f9 diffusi), o pi\u00f9 raramente figurato. Le teste sono in questo caso ricavate in un blocco separato e inserite sul collo per mezzo di un apposito foro; hanno forma sferica e alludono ad un elmo o altro copricapo.\nLe scene figurate sono rese con incisioni pi\u00f9 sottili e rappresentano sia personaggi umani, sia animali, sia esseri fantastici, sia divinit\u00e0 teriomorfe (raffigurate con fattezze animali). Secondo alcune interpretazioni, sono incise le scene dei funerali, con processioni di portatrici di offerte con contenitori sulla testa, accompagnate da un suonatore di lira; si trovano anche rappresentazioni di attivit\u00e0 quotidiane: pesca, navigazione con navi dalla vela quadrata, vari tipi di caccia, sia a cavallo con la lancia (cacce al cervo), sia a piedi con la fionda (uccelli). Le stele di guerrieri presentano processioni di bighe o scene di combattimento, tra guerrieri appiedati o cavaliere e desultor (cavaliere in piedi sulla groppa del cavallo) che sono state interpretate anche come giochi in onore del defunto, o ancora altre scene di caccia e duelli, i cui protagonisti sono guerrieri con elmo o maschera in forma di bucranio a tre corna. Spesso vi compaiono anche animali fantastici (pegasi, chimere e serpenti marini, oltre ad altri non riconducibili alla mitologia classica), rari invece nelle steli con ornamenti.\nLa presenza di scene figurate, espressione del pensiero e del credo religioso dei Dauni, permette di ricostruire l'aspetto spirituale della loro cultura, andando oltre i pochi dati giunti dalle fonti antiche greche e latine, e arricchendo il quadro delle conoscenze, fornito dai ritrovamenti della cultura materiale."}
{"id": "1513155", "revid": "1568601", "url": "https://it.wikipedia.org/wiki?curid=1513155", "title": "Illampu", "text": "L'Illampu (6.368\u00a0m s.l.m. - anche detto \"Nevado Illampu\" o \"Nevado de Sorata\") \u00e8 la quarta montagna in ordine di altezza della Bolivia.\n\u00c8 collocata nella parte pi\u00f9 a nord della Cordigliera Real, parte delle Ande, e ad est del lago Titicaca. Forma un unico massiccio con il monte Ancohuma.\nLa vetta fu salita per la prima volta il 7 giugno 1928 dagli scalatori tedeschi Hans Pfann, Alfred Horescowsky, Hugo Hortnagel e dall'austriaco Erwin Hein. \u00c8 considerata dagli alpinisti la vetta pi\u00f9 difficile da scalare tra tutti i 6.000 della Bolivia. La via pi\u00f9 facile, per il lato sud-est, \u00e8 classificata come AD con nevai pendenti fino a 65 gradi."}
{"id": "1513157", "revid": "24443", "url": "https://it.wikipedia.org/wiki?curid=1513157", "title": "Nevado Illampu", "text": ""}
{"id": "1513158", "revid": "121747540", "url": "https://it.wikipedia.org/wiki?curid=1513158", "title": "Opel Kadett City", "text": "La Opel Kadett City \u00e8 un'autovettura del segmento C prodotta tra il 1975 ed il 1979 dalla casa automobilistica tedesca Opel.\nProfilo e contesto.\nGenesi, sviluppo e debutto.\nLa Opel Kadett City (\"Vauxhall Chevette\" sui mercati anglosassoni ma anche in Svizzera) \u00e8 la versione due volumi e 3 porte della Kadett C, ottenuta a partire dal pianale della versione Caravan mediante l'accorciamento della sezione posteriore a sbalzo dell'asse motore. In Italia ne furono importati solo alcuni allestimenti: il cambio manuale era riservato alla versione con il motore da 993\u00a0cm\u00b3 di cilindrata, mentre il cambio automatico a convertitore 3 marce della GM era disponibile solo sulla versione 1.2 (1196\u00a0cm\u00b3).\nQuesta variante del progetto Kadett C fu pensata dalla GM-Opel per cercare di contrastare le proposte dei diretti concorrenti, tra i quali la Volkswagen con la neonata Golf di Giugiaro, che stavano spingendo il mercato delle vetture del segmento C in Europa verso la pi\u00f9 moderna e funzionale soluzione a due volumi, gi\u00e0 adottata con successo nel segmento B, come nel caso della Fiat 127 e della Ford Fiesta. Tra le concorrenti europee La Kadett C fu l'ultima ad adottare la trazione anteriore (l'ultima trazione posteriore in assoluto del segmento C fu la Hyundai Pony, prima dell'arrivo, dieci anni dopo la sua uscita definitiva di produzione, della BMW Serie 1).\nTecnica, meccanica e allestimenti.\nCon i suoi 3920 mm di lunghezza totale era decisamente pi\u00f9 corta rispetto alle Kadett C berlina e Caravan da cui derivava, cosa che, come detto, le consent\u00ec di rivaleggiare con le vetture del segmento immediatamente inferiore a quello cui strettamente apparteneva e di affermarsi con discreto successo come prima auto per chi cercava una linea pratica e giovanile.\nLa Kadett City montava un motore a 4 cilindri, nelle versioni da 993 cm\u00b3 e 1196\u00a0cm\u00b3, strettamente derivato da quello montato gi\u00e0 sulle primissime Kadett del 1962. Il propulsore, montato longitudinalmente, era interamente in ghisa, adottava tre soli supporti di banco, aveva distribuzione a catena con albero a camme laterale che comandava, tramite aste, una coppia di bilancieri a registrazione meccanica per ciascun cilindro. In Italia i due propulsori furono importati solo in versione \"S\", con rapporto di compressione idoneo all'utilizzo della benzina \"Super\" con numero ottanico pari a 98; le due versioni erogavano, nell'ordine, 48 CV e 60 CV misurati a norma DIN, sufficienti per spingere la vettura, rispettivamente, a 130\u00a0km/h e 135\u00a0km/h di velocit\u00e0 massima.In altri mercati erano proposte anche le varianti per benzina \"Normal\", progettati per una richiesta ottanica inferiore grazie alla riduzione del rapporto di compressione ottenuta montando pistoni dotati di apposita cava, contrassegnati dalla sigla \"N\": in tal caso i due propulsori erogavano rispettivamente 40 CV e 52 CV. Inoltre era disponibile anche in versione 1.6 litri con 75 CV di potenza massima.\nRestyling 1977.\nNel 1977, la Kadett City benefici\u00f2 degli aggiornamenti esterni ed interni del restyling della Kadett C, mentre nel 1979 fu tolta di produzione assieme al resto della gamma Kadett C.\nLa soluzione a due volumi, ritenuta vincente, fu adottata da Opel per la successiva Kadett D, che fu anche la prima Opel ad adottare il motore trasversale e la trazione anteriore."}
{"id": "1513164", "revid": "1573940", "url": "https://it.wikipedia.org/wiki?curid=1513164", "title": "Ouaouizeght", "text": "Ouaouizeght \u00e8 una citt\u00e0 del Marocco, nella provincia di Azilal, nella regione di B\u00e9ni Mellal-Kh\u00e9nifra.\nLa citt\u00e0 \u00e8 anche chiamata Ouaouizarht, Ouaouizarhte, Uauizart, Wawizaght o Ouaouizert."}
{"id": "1513165", "revid": "6923", "url": "https://it.wikipedia.org/wiki?curid=1513165", "title": "Koh-I-Noor Hardtmuth", "text": "Koh-I-Noor Hardtmuth \u00e8 un produttore ceco di matite, penne, materiale per le belle arti, cancelleria per ufficio e per uso scolastico.\nStoria.\nFondata a Vienna nel 1790 da Joseph Hardtmuth, la compagnia cambi\u00f2 poi nome in Koh-I-Noor, scelta che si ispirava a un famoso diamante indiano. Nel 1802 brevett\u00f2 la prima matita con mina fatta con una combinazione di argilla e grafite. Nel 1848 insedi\u00f2 il suo stabilimento principale a \u010cesk\u00e9 Bud\u011bjovice.\nCol tempo divent\u00f2 un'azienda statale, per poi ridiventare privata nel 1992 ed essere rilevata nel 1994 dal Gruppo Gama.\nProdotti.\nLa sua linea di prodotti comprende:\n\u00c8 anche un produttore per conto terzi di piccoli prodotti in plastica ottenuti per stampaggio a iniezione."}
{"id": "1513169", "revid": "124437077", "url": "https://it.wikipedia.org/wiki?curid=1513169", "title": "Ada Wong", "text": "Ada Wong (\u30a8\u30a4\u30c0\u30fb\u30a6\u30a9\u30f3 \"Eida Won\") \u00e8 un personaggio immaginario e una dei protagonisti (e antieroina) della serie di videogiochi \"Resident Evil\" della Capcom. \u00c8 un personaggio giocabile in \"Resident Evil 2\", \"Resident Evil 4\", ', ' e \"Resident Evil 6\".\nCaratteristiche.\nAda \u00e8 una spia indipendente che opera spesso presso le multinazionali. In apparenza si attiene alle missioni affidatele, tuttavia all'occorrenza Ada diserta, o agisce a modo proprio in segreto. Ada appare come una donna dalla personalit\u00e0 distaccata e calcolatrice, dotata di una spiccata quanto sarcastica ironia, tuttavia segue non di rado i suoi ideali personali e si comporta come ritiene pi\u00f9 giusto.\nAda \u00e8 una donna di etnia mista, per met\u00e0 statunitense e per met\u00e0 cinese. Nella sua tessera identificativa viene reso noto che \u00e8 alta centosettantatr\u00e9 centimetri, dal peso tuttavia sconosciuto. Ha la carnagione chiara, i capelli neri e gli occhi castani. Il suo gruppo sanguigno \u00e8 AB.\nUna caratteristica del personaggio di Ada \u00e8 il suo particolare rapporto con Leon Scott Kennedy, verso il quale sembra nutrire stima. I due si conoscono durante gli eventi di Raccoon City e da allora si sono spesso incontrati in diverse altre occasioni. Sebbene i loro lavori e le loro missioni li vedano spesso contrapposti, essendo l'uno agente governativo e l'altra una spia, i due hanno sempre finito con l'aiutarsi a vicenda.\nBiografia.\nAda Wong, della quale si sospetta che persino il suo nome sia solo uno pseudonimo di copertura, nasce presumibilmente nel 1973 in una localit\u00e0 sconosciuta, e non vi sono informazioni certe sulle sue vicissitudini precedenti al cosiddetto \"Disastro di Raccoon City\". Ada viene menzionata per la prima volta nel luglio del 1998 in un documento intitolato \"Lettera del Ricercatore\". La lettera, scritta da un morente scienziato di nome John, \u00e8 indirizzata alla collaboratrice e fidanzata, per l'appunto Ada, che usa la sua relazione con l'uomo per infiltrarsi nei laboratori della Umbrella Corporation.\n\"Resident Evil 2\".\nNel settembre del 1998 Ada si reca a Raccoon City per recuperare un campione del virus G e cercare il fidanzato John, scomparso nel nulla. Presso il dipartimento di polizia della citt\u00e0 incontra Leon, con cui proseguir\u00e0 la ricerca di una via di fuga, e insieme si scontrano con Annette Birkin, moglie dello scienziato creatore del virus G, che la informa della morte di John avvenuta durante il contagio dei laboratori Umbrella in una villa sui monti Arklay. Ada riuscir\u00e0 a recuperare una provetta del prezioso agente virale (anticipando un tyrant inviato dalla Umbrella allo stesso scopo), ma viene ferita in modo apparentemente mortale e Leon, che nel corso degli eventi inizia a provare sentimenti verso di lei, \u00e8 costretto a lasciarla al suo destino. In seguito una figura non del tutto identificabile, ma apparentemente Ada, aiuter\u00e0 Leon nello scontro finale col tyrant.\nAnche se gravemente ferita, Ada sopravvive allo scontro col Tyrant \"T-103\", recupera un pezzo di tessuto dal corpo mutato del defunto William Birkin e ritorna nella citt\u00e0 per incontrare un contatto, ma lo trova morto. Ada viene contattata da Albert Wesker, il suo committente, che la informa che Raccoon City sta per essere distrutta da un ordigno nucleare, e che pu\u00f2 fuggire raggiungendo un elicottero che sta lasciando la citt\u00e0 in quel momento. Ada raggiunge il tetto dell'edificio presso il quale \u00e8 stazionato l'elicottero, ma viene intercettata da un'altra arma biologica, il Tyrant \"T-0400TP\". Eliminata la creatura, Ada si aggrappa al container dell'elicottero che trasporta la memoria dell'unit\u00e0 computerizzata \"Regina Rossa\", sul quale sta viaggiando anche Sergei Vladimir, e riesce a salvarsi.\n\"Resident Evil 4\".\nNel 2004 Ada torna in missione sempre sotto le direttive di Albert Wesker. La sua missione \u00e8 recuperare un campione di Plagas, un agente mutageno situato in Spagna, per rifondare la Umbrella. Ada si dirige nel villaggio rurale \"El Pueblo\", dove scopre che Leon, divenuto un agente governativo, \u00e8 in missione in quel luogo per salvare la figlia del presidente, Ashley Graham, e in diverse occasioni lo aiuta in segreto. Preoccupato che Ada possa fallire la missione, Wesker le ordina di eliminare Leon ma lei, giocando d'astuzia, riesce a convincerlo che Leon potrebbe essere utile per eliminare Osmund Saddler.\nPer un breve periodo collabora anche con Jack Krauser, ex compagno d'armi di Leon, che si \u00e8 infiltrato nella setta di Saddler e al quale Wesker affida il compito di eliminare Leon, ma Ada intercetta il mercenario e lo uccide. Raggiunge in seguito Leon per aiutarlo ad eliminare Saddler, che viene distrutto con un'arma apposita. Ada, per\u00f2, deve comunque ultimare la sua missione e intima a Leon di consegnargli il campione di \"Plaga\", gli consegna le chiavi di un acquascooter per consentirgli di lasciare il luogo insieme ad Ashley, sale a bordo di un elicottero e attiva delle cariche piazzate per fare esplodere l'isola.\nViene rivelato in seguito che Ada lavora per una compagnia avversaria per la quale deve recuperare il parassita e che invia a Wesker un falso campione, mandando in fumo il suo piano di rinascita della Umbrella.\nNel 2011 Ada si reca nella fittizia \"Repubblica Slava dell'Est\", dove \u00e8 in corso una guerra interna con armi batteriologiche, che ha investito il Paese con le spore delle Plagas. Ada si presenta alla presidentessa della nazione, Svetlana Belikova, come agente della B.S.A.A. giunta per indagare sull'attacco. Svetlana avvia in segreto delle indagini su Ada, smascherandola, quindi la neutralizza e la imprigiona nelle fondamenta della sede principale del Paese, all'interno delle quali si trovano campioni e prodotti del medesimo parassita.\nNel frattempo Leon, sul luogo per conto degli Stati Uniti, segue una pista che lo conduce presso il laboratorio segreto della sede principale, dove libera Ada ed elimina le tracce del parassita. La vicenda si conclude con Ada che tratta con una figura sconosciuta per la propria incolumit\u00e0 penale in cambio di un campione di Plagas.\n\"Resident Evil 6\".\nNel 2013 Ada viene coinvolta in un attacco bioterroristico nel quale viene designata dalle autorit\u00e0 internazionali come la principale sospetta. Tuttavia l'autore dell'attentato \u00e8 Derek Simmons, consigliere alla sicurezza nazionale degli Stati Uniti, che \u00e8 a capo di un'organizzazione nota come \"la Famiglia\", precedentemente in trattative con gli ex dirigenti della Umbrella sul mercato nero per ottenere armi biologiche e crea la cosiddetta \"Neo-Umbrella\". Simmons approfitta della sua carica per impedire che il presidente riveli pubblicamente la verit\u00e0 sugli insabbiamenti governativi relativi all'incidente di Raccoon City; ricatta l'agente Helena Harper, che disabilita la sicurezza, e infetta la citt\u00e0 di Tall Oaks con il nuovo virus C, dagli effetti simili a quelli del virus T, dove il presidente doveva avere una conferenza stampa. Il presidente viene infettato e Leon, qui presente per supportare le unit\u00e0 di sicurezza, \u00e8 costretto a ucciderlo, venendo quindi accusato di omicidio.\nAda scopre che Simmons, suo ex collega da sempre ossessionato da lei, ha creato un suo clone, Carla Redames, che le ruba l'identit\u00e0 e attua l'attentato. Sei mesi dopo avviene un secondo attentato in Cina. Ada aiuta ancora una volta Leon ed Helena nella loro missione, intercetta ed elimina definitivamente il suo clone e lo stesso Simmons. Fornite a Leon le prove della sua innocenza, Ada s'infiltra nei laboratori segreti della Neo-Umbrella dove cancella ogni prova della sua colpevolezza negli attacchi bioterroristici e della creazione del suo clone.\nAccoglienza.\nRetrospettivamente, la rivista \"Famits\u016b\" ha classificato Ada Wong come la quindicesima eroina pi\u00f9 famosa dei videogiochi degli anni '90."}
{"id": "1513170", "revid": "834", "url": "https://it.wikipedia.org/wiki?curid=1513170", "title": "Foum Jamaa", "text": ""}
{"id": "1513171", "revid": "2056951", "url": "https://it.wikipedia.org/wiki?curid=1513171", "title": "In nomine Domini", "text": "In nomine Domini \u00e8 una bolla pontificia promulgata da Papa Niccol\u00f2 II il 12 aprile 1059. \u00c8 anche conosciuto con il nome Decretum in electione papae.\nAntefatti.\nAlla met\u00e0 dell'XI secolo ogni vescovo veniva eletto \u00abdal clero e dal popolo\u00bb (\"per clerum et populum\") della citt\u00e0 di cui assumeva la guida pastorale. Il clero sceglieva il nome ed il popolo era chiamato ad approvare (o rifiutare) il vescovo eletto. Per quanto riguarda il pontefice romano, una figura del tutto peculiare, si osservavano alcune norme molto stringenti: egli non poteva essere eletto senza il beneplacito dell'Imperatore del Sacro Romano Impero. L'imperatore, dopo aver espresso il suo gradimento sulla nomina, inviava dei suoi rappresentanti a Roma, che assistevano all'elezione (\"Privilegium Othonis\", anno 962).\nNel 1058 si verificarono delle circostanze da cui emerse come tali norme si prestassero a contestazioni. In quell'anno, il 4 aprile venne eletto come successore di papa Stefano IX il cardinale Giovanni dei Conti di Tuscolo, che prese il nome di Benedetto X. Contribu\u00ec alla sua vittoria l'intervento dei familiari, capeggiati dallo zio, Gregorio II di Tuscolo e da Gerardo di Galeria. L'elezione apparve, se non invalida, quantomeno frettolosa perch\u00e9 nessun rappresentante imperiale aveva avuto il tempo di parteciparvi.\nPrima ancora che l'imperatore muovesse dei rilievi, alcuni cardinali, e quella parte della Chiesa che si era adoperata per attuare la riforma voluta da papa Leone IX (1049-1054), contestarono apertamente la validit\u00e0 dell'elezione. Essi sostennero che il popolo romano non aveva elaborato il proprio giudizio scientemente, ma fosse stato condizionato dai nobili, che si erano messi d'accordo per un membro della casata dei Tuscolani (tredici anni prima i Tuscolani avevano aiutato i Crescenzi a eleggere papa Silvestro III ed ora pretendevano lo stesso favore dai Crescenzi). Anche la consacrazione, avvenuta il giorno dopo, domenica 5 aprile (due settimane prima della Pasqua), era avvenuta irregolarmente, perch\u00e9 san Pier Damiani, incaricato di presiederla in quanto cardinale vescovo di Ostia, si rifiut\u00f2 di farlo e fu sostituito da un tal Gregorio cardinale arciprete. Dopo la cerimonia i cardinali accusati furono costretti a fuggire da Roma, cos\u00ec come fecero quelli che deplorarono l'elezione.\nPoco giorni dopo torn\u00f2 a Roma dalla Germania Ildebrando di Soana, che era stato inviato da Stefano IX alla corte dell'Imperatrice Agnese (madre e reggente per l'allora minorenne Enrico IV) in missione diplomatica. Non appena Ildebrando seppe che Stefano era morto e che era stato eletto Benedetto con il determinante appoggio della nobilt\u00e0, avvert\u00ec il pericolo che il Soglio di Pietro fosse tornato nelle mani delle Famiglie baronali romane. Decise di contrapporgli Gerardo di Borgogna, vescovo di Firenze, ottenendo subito l'appoggio del duca Goffredo di Toscana, fratello del defunto Stefano IX; alcuni mesi dopo ottenne anche quello dell'imperatrice Agnese.\nIl 18 aprile cinque cardinali vescovi, riunitisi a Siena, elessero, senza intervento del popolo romano, Gerardo di Borgogna, che assunse il nome di Niccol\u00f2 II. Niccol\u00f2 II entr\u00f2 in Roma con l'appoggio militare del Margravio di Toscana (e feudatario dell'imperatore) Goffredo il Barbuto e l'antipapa Benedetto X, formalmente deposto, dovette lasciare la citt\u00e0.\nContenuto.\nPapa Niccol\u00f2 II si era reso conto personalmente di quanto fosse urgente regolamentare l'elezione pontificia. Il 13 aprile dello stesso anno, convocato un sinodo in Laterano, modific\u00f2 i termini dell'elezione papale. Le nuove regole furono pubblicate nella bolla \"In nomine Domini\".\nEssa prevedeva che, alla morte del papa, i soli cardinali vescovi detenessero la prerogativa di eleggere il successore. Essi si sarebbero riuniti in assemblea; il candidato che avesse ottenuto pi\u00f9 voti sarebbe diventato papa. Successivamente, i cardinali presbiteri e i cardinali diaconi si sarebbero associati alla decisione. Niccol\u00f2 II escluse quindi l'imperatore dalla partecipazione attiva all'elezione del pontefice, riservandola ai soli cardinali vescovi.\nInoltre il decreto prevedeva che, in presenza di circostanze che impedissero la libera assemblea dei suddetti in Roma, l'elezione poteva essere effettuata anche in un'altra localit\u00e0, mantenendo la stessa validit\u00e0 dell'elezione avvenuta nell'Urbe. Il decreto attribuiva inoltre ai soli cardinali vescovi la responsabilit\u00e0 della Chiesa romana durante il periodo di vacanza tra un pontefice e il successivo.Il decreto specificava infine che la validit\u00e0 dell'elezione era immediata: il pontefice romano eletto in questo modo entrava nel pieno possesso delle sue facolt\u00e0 di Capo della Chiesa Universale appena conclusa l'elezione, quindi anche prima della sua incoronazione.\nAlla stesura del testo del decreto diede un sostanzioso contributo il futuro papa Gregorio VII, Ildebrando di Soana, cos\u00ec come i cardinali Umberto di Silva Candida e Pier Damiani.\nConseguenze ed avvenimenti successivi.\nIl \"Decretum in electione papae\" conteneva una norma rivoluzionaria per quei tempi: il potere di scelta del papa veniva sottratto totalmente ai laici, di qualunque livello sociale e/o gerarchico. Inoltre affermava un principio fino al momento non codificato: l'elezione era da ritenersi ufficialmente valida anche se non avveniva in Roma. \nNella sua applicazione il decreto sub\u00ec un \"attacco\" molto presto: alla morte di papa Niccol\u00f2 II un gruppo di romani si rec\u00f2 nascostamente in Germania per convincere la reggente del Sacro Romano Impero, Agnese di Poitou, ad indicare lei un nuovo pontefice, cosa che essa fece nella persona di Pietro Cadalo, vescovo di Parma. Cadalo venne eletto in un apposito concilio convocato a Basilea ed assunse il nome di Onorio II. Intanto per\u00f2 i cardinali vescovi avevano gi\u00e0 proceduto all'elezione al Soglio Pontificio dell'allora vescovo di Lucca, Anselmo da Baggio, che aveva preso il nome di papa Alessandro II. Solo la perdita della reggenza da parte di Agnese a favore dell'arcivescovo di Colonia, Annone II, consent\u00ec l'universale riconoscimento (concilio di Mantova del 1064) di Anselmo da Baggio quale legittimo pontefice, relegando il Cadalo al ruolo di antipapa.\nAnche l'elezione di Ildebrando di Soana nel 1073 non avvenne esattamente come previsto dal decreto del 1059, in quanto le parti s'invertirono e Ildebrando (Gregorio VII) fu eletto prima a furor di popolo, poi la sua designazione venne approvata dai cardinali vescovi. \nNumerose elezioni papali ebbero luogo, successivamente, nelle quali le norme di Niccol\u00f2 II vennero pi\u00f9 o meno disattese. \nSi giunse cos\u00ec al pontificato di papa Alessandro III, che convoc\u00f2 il concilio Lateranense III (1179) il quale decret\u00f2 nuovamente (\"Licet de evitanda discordia\") in materia di elezioni papali, confermando le disposizioni del sinodo di Niccol\u00f2 II con qualche significativa variante: non pi\u00f9 i soli cardinali vescovi ma tutti i membri del Sacro Collegio dovevano, se possibilitati fisicamente, scegliere il nuovo pontefice, con una maggioranza non inferiore ai due terzi, mentre della parte restante del clero e dei laici non veniva pi\u00f9 fatta menzione."}
{"id": "1513174", "revid": "46291", "url": "https://it.wikipedia.org/wiki?curid=1513174", "title": "Specie di Polygala", "text": "Elenco delle specie di \"Polygala\":"}
{"id": "1513176", "revid": "767487", "url": "https://it.wikipedia.org/wiki?curid=1513176", "title": "Ricky Bobby - La storia di un uomo che sapeva contare fino a uno", "text": "Ricky Bobby - La storia di un uomo che sapeva contare fino a uno (\"Talladega Nights: The Ballad of Ricky Bobby\") \u00e8 un film del 2006 diretto da Adam McKay ed interpretato da Will Ferrell, ambientato nel mondo delle corse NASCAR. In DVD \u00e8 stato distribuito con il titolo Ricky Bobby - La leggenda dell'uomo che sapeva contare sino a uno.\nTrama.\nNato su un'automobile e cresciuto con il motto \"Se non sei primo, sei ultimo\", Ricky Bobby si sente destinato al mondo delle corse automobilistiche, proprio come il padre, il famoso pilota Reese Bobby, che ha abbandonato la famiglia quando era solamente un ragazzino. Assieme all'amico Cal riesce a lavorare nelle scuderie NASCAR come meccanico, fino a quando ottiene la possibilit\u00e0 di dimostrare il suo talento, dopo l'abbandono di un pilota.\nIn breve Ricky diventa un idolo delle corse, ma la rapida ascesa di Ricky si scontra con la rivalit\u00e0 con il pilota gay francese Jean Girard, che proviene dal mondo della Formula 1. Entra in contrasto anche con il suo amico Cal, che a sua volta \u00e8 diventato pilota. Come se non bastasse, Ricky entra in crisi in seguito ad un incidente durante una gara provocato da Jean Girard che lo blocca sulle piste, rischiando perfino di mettere a repentaglio il suo matrimonio con Carley. Grazie all'aiuto del padre ritrovato, Ricky trover\u00e0 la forza di rimettersi in pista e riunire la famiglia.\nCamei.\nIl film vanta camei di Elvis Costello e Mos Def, di molti reali piloti delle corse NASCAR come Dale Earnhardt, Jr. e Benny Parsons, e di Bill Weber (commentatore della TNT Sports)."}
{"id": "1513182", "revid": "1573940", "url": "https://it.wikipedia.org/wiki?curid=1513182", "title": "Bzou", "text": "Bzou, anche conosciuta come \"Bzou Aghbalou\" o \"Bezou\", \u00e8 una citt\u00e0 del Marocco, nella provincia di Azilal, nella regione di B\u00e9ni Mellal-Kh\u00e9nifra."}
{"id": "1513184", "revid": "287204", "url": "https://it.wikipedia.org/wiki?curid=1513184", "title": "Bard Faust", "text": ""}
{"id": "1513190", "revid": "712828", "url": "https://it.wikipedia.org/wiki?curid=1513190", "title": "Amycus Carrow", "text": ""}
{"id": "1513192", "revid": "350292", "url": "https://it.wikipedia.org/wiki?curid=1513192", "title": "Antiquorum habet fide relatio", "text": ""}
{"id": "1513196", "revid": "44403", "url": "https://it.wikipedia.org/wiki?curid=1513196", "title": "Ubi Banca", "text": ""}
{"id": "1513197", "revid": "114072", "url": "https://it.wikipedia.org/wiki?curid=1513197", "title": "Ein berlebender aus Warschau", "text": ""}
{"id": "1513199", "revid": "72396", "url": "https://it.wikipedia.org/wiki?curid=1513199", "title": "Welfen", "text": "Il Casato dei Welfen, conosciuti in italiano come Guelfi, \u00e8 una dinastia europea di probabile origine Franca.\nIl primo membro fu Welf I, duca di Baviera, noto anche come Welf IV.\nEredit\u00f2 la propriet\u00e0 del Casato anziano Welf quando suo zio materno Welf III, Duca di Carinzia e Verona, l'ultimo Welf maschio dei vecchi Welf, mor\u00ec nel 1055.\nWelf IV era figlio della sorella di Welf III, Kunigunde di Altdorf, e di suo marito Albert Azzo II, margravio di Milano. Nel 1070, Welf IV divenne duca di Baviera.\nDai Welfen, attraverso gli Este discende il casato di Hannover, che furono prima duchi di Brunswick-L\u00fcneburg e poi di Brunswick, re di Hannover, re di Gran Bretagna e d'Irlanda prima, e re del Regno Unito di Gran Bretagna e Irlanda dopo.\nAltre case reali d'Europa, sempre attraverso gli Este, sono coinvolte nelle vicende dinastico-storiche dei Welfen.\nStoria.\nRadici fino dall'inizio del Medioevo.\nI Welfen derivano dalla nobilt\u00e0 franca e frammenti d'informazione li fanno risalire al secolo VIII da Ruthard e Guerino, fondatori della famiglia. Dal 746 essi furono nominati dal sovrano carolingio \"administratores Alamanniae\". A partire dalla met\u00e0 dello stesso secolo i Welfen si espansero anche nella Svevia superiore (\"Oberschwaben\"). La leggenda vuole che le radici dei Welfen portino fino a Edicone, principe unno dell'epoca di Attila e padre del futuro re degli Eruli Odoacre, colui che nel 476 depose l'imperatore romano Romolo Augusto, mettendo di fatto fine all'impero d'Occidente. A questa data si fa risalire convenzionalmente l'inizio del Medioevo.\nUn doppio intreccio con i Carolingi, usurpatori del regno dei Merovingi.\nCome noto, l'epoca del Regno carolingio ebbe inizio con le congiure di palazzo intese ad usurpare il trono dei Merovingi. La strisciante presa di potere fu opera del maggiordomo di palazzo Carlo Martello. Alla morte del re merovingio Teodorico IV (737), Carlo, forte del suo enorme potere, decise di non scegliergli un successore, tanto insignificante era diventato il ruolo assolto dai monarchi merovingi, gi\u00e0 noti da tempo come re fannulloni. Assunse quindi direttamente il potere \"ad interim\" e regn\u00f2 con l'appoggio della chiesa di Roma. Lo stretto rapporto tra Carolingi e Chiesa fu ancora pi\u00f9 evidente con l'incoronazione, avvenuta la notte di Natale dell'anno 800 da parte di papa Leone III, di Carlo Magno alla carica d'Imperatore. Con queste premesse, il legame di sangue con la dinastia carolingia port\u00f2 i Welfen indissolubilmente a ruotare nell'orbita della Santa Sede.\nLa formazione di due partiti.\nLe vicende del XII secolo che videro le scontrarsi con quella sveva degli Staufer (il nome deriva da burg (castello) Staufer ma sono noti anche come Hohenstaufen perch\u00e9 un ramo della famiglia viveva in una regione montagnosa), signori del castello di Waiblingen (da cui deriva il termine italiano ghibellino), in lotta per la corona imperiale dopo la morte dell'imperatore Enrico V, privo di eredi diretti, avvenuta nel 1125, furono il fattore scatenante che vide opposti due schieramenti, quello dei Guelfi, appoggiati dalla Chiesa, contro i ghibellini vicini al potere temporale dell'Imperatore. Questi due partiti influenzarono pesantemente la storia continentale fino alla nascita delle signorie, vale a dire dal XIV secolo in poi.\nI personaggi.\nHardrad.\nIl rapporto di parentela con i successori qui sotto indicati sono solo supposte, ma il suo nome viene associato a quello di Reuthard e l'ipotesi pi\u00f9 accreditata lo ritiene essere suo padre. Non sono note n\u00e9 la sua data di nascita, n\u00e9 quella del suo decesso. . Egli avrebbe fatto parte della corte di Carlomagno e nel 786 sarebbe entrato in rotta di collisione con il futuro imperatore, rifiutando di cedere in moglie una delle sue figlie ad un nobile di corte non gradito. Hardarad avrebbe partecipato ad una congiura, fallendo, venendo poi probabilmente esiliato dall'impero.\nRuthard e Guerino.\nLa discendenza nobile della casata viene fatta risalire a Ruthard (\u2020 prima del 31 agosto 790), nominato dal sovrano carolingio, assieme al pari dignitario conte Guerino di Turgovia in qualit\u00e0 di \"administratores Alamanniae\". A quell'epoca l'impero carolingio Impero era organizzato in circa duecento province ed ognuna di essa era governata da un conte, vero e proprio funzionario pubblico dell'Imperatore. Alla stregua della loro carica, Reuthard e Guerino godevano quindi di una notevole influenza perch\u00e9 a loro erano sottoposte numerose contee. A posteriori, nell'833, il poeta di Reichenau, Valafrido Strabone, li descrisse quali signori esercitanti l'autorit\u00e0 su tutta l'Alemannia. In effetti essi assoggettarono al potere di Pipino il Breve il territorio compreso tra il lago di Zurigo e il fiume Neckar. Il loro successo non fu dovuto tanto all'esercizio del loro potere comitale - per Ruthard nell'Argengau (a nord del lago di Costanza, nel 769) - ma piuttosto attraverso una completa riorganizzazione amministrativa del territorio. Tra i laghi di Zurigo e Costanza istituirono, accanto alla contea (\"comitatus\") di Turgovia, il patrimonio regio (\"fiscus\") di Zurigo e un distretto tra Costanza e San Gallo sottoposto al vescovo. Anche in Brisgovia i beni regi vennero scorporati dalla contea, mentre in Svevia le contee furono fondate su giurisdizioni fiscali.\nPer realizzare i loro progetti, Ruthard e Guerino confiscarono beni conventuali, soprattutto a danno dell'abbazia di San Gallo, della quale destituirono l'abate Otmar, morto in esilio nel 759. Parallelamente, allo scopo di favorire l'integrazione della regione, Ruthard attribu\u00ec beni ad abbazie esterne (Saint-Denis, forse anche Fulda con possedimenti a Eschenz); nell'Ortenau (Baden) egli fond\u00f2 almeno una comunit\u00e0 monastica (Arnulfsau, forse anche Schwarzach, Gengenbach, Schuttern ed Ettenheimm\u00fcnster) e con la colonizzazione avviata da Gorze instaur\u00f2 relazioni con la rete conventuale della Lorena. Malgrado la loro origine sia controversa, Ruthard e Guerino facevano senza dubbio parte dell'aristocrazia imperiale franca. Ruthard godeva a tal punto della fiducia di Pipino, che nel 753/754 venne incaricato di condurre papa Stefano II alla \"curtis regia\" di Ponthion (Champagne). Alla morte di Pipino (768), l'influenza dei due magnati declin\u00f2. Corrado I, re di Germania dal 911 al 918, si proclam\u00f2 discendente di Ruthard e Guerino, cos\u00ec come il guelfo Rodolfo, re di Borgogna dall'888 al 912.\nWelf-Guelfo.\nLa nascita del nome di famiglia.\nColui che diede il nome alla famiglia fu Guelfo (Welf) I, nato nel 776 presso la localit\u00e0 di Altdorf (ora Weingarten, nel \"Land\" del Baden-W\u00fcrttemberg). Il significato in tedesco arcaico di Welf \u00e8 quella di \"giovane lupo\". Esistono almeno altre due varianti conosciute del suo nome: \"Hwelf\" o \"Guelph\". Non \u00e8 nota la sua data esatta di morte, a parte che questa avvenne il 3 di settembre. Il titolo di conte di Altdorf e Schussen gli fu attribuito nell'819. Nell'826 spos\u00f2 Edvige di Sassonia, in seguito badessa di Chelles perch\u00e9 dopo la dipartita del marito si ritir\u00f2 nel convento omonimo prendendone la direzione.\nL'ascesa verso il Gotha della nobilt\u00e0 europea da parte dei Welfen avvenne grazie alle unioni intrecciate delle loro figlie con dei componenti delle famiglie dei carolingi. Giuditta, la maggiore, spos\u00f2 l'Imperatore Ludovico il Pio, mentre la minore Emma si un\u00ec con il figlio dello stesso, Ludovico il Germanico.\nDiscendenza.\nWelf e Helwig ebbero almeno quattro figli.\nCorrado I.\n\"Dux nobilissimus\".\nCorrado I di Borgogna, detto \"il Vecchio\". Nato intorno all'800, morto il 21 settembre dopo l'anno 862. In qualit\u00e0 di primo figlio maschio riprese le cariche e titoli del padre. Oltre a questi aggiunse quelli di:\nNel trattato di Verdun dell'843 i tre figli sopravvissuti di Ludovico il Pio divisero il suo territorio, l'impero Carolingio, in tre regni. Il figlio maggiore, Lotario I, dichiar\u00f2 guerra ai fratelli fin dalla morte del padre nell'840, ma venne sconfitto nella battaglia di Fontenay (841). Corrado I fu a quel punto incaricato da Carlo il Calvo e Ludovico il Germanico, i fratelli coalizzati, di recarsi presso Lotario I e convincerlo a negoziare. Altri due ambasciatori lo accompagnarono nell'impresa: Adalardo il Siniscalco ed il conte Cobbo il Vecchio. Infine il 10 agosto Lotario I cedette e acconsent\u00ec alla spartizione del regno.\nFu sposato con Adelaide (841-866, figlia di Ugo conte di Tours (discendente degli Eticonidi) e Bava) che, in seconde nozze, all'inizio dell'864, si spos\u00f2 con Roberto il Forte (\u2020 15 settembre 866, Robertingio-Capetingio), marchese di Neustria, dall'861, conte d'Angi\u00f2, dall'862/3 e di Auxerre e di Nevers\nDiscendenza.\nCorrado e Adelaide ebbero 4 figli e una figlia:\nGuelfo II.\nI fasti.\nGuelfo II era figlio minore del Conte Rodolfo II di Altdorf (oggi Weingarten), e di Ita di Slesia, figlia del duca Corrado I.\nEgli nacque nel 960 o nel 970 e mor\u00ec il 10 marzo 1030 a Weingarten, dove fece erigere il locale castello in cui in seguito fu sepolto. Le sue cariche nobiliari erano quella di conte di Altdorf, conte di Lechrain, Inn- e Norital.\nEgli spos\u00f2 Imiza da Lussemburgo (conosciuta anche come Irmetrude o Irmegarda da Gleiberg; \u2020 1055), figlia del conte Federico di Lussemburgo e nipote dell'imperatrice Cunegonda. Imiza era sorella del duca Enrico di Bavaria, di Federico di Bassa Lorena e del vescovo Adalberto II di Metz.\nLa parabola discendente.\nLa sua alleanza con il duca Ernesto II di Svevia contro l'Imperatore Corrado II durante un'assenza in Italia di quest'ultimo port\u00f2 Welf II a cadere in disgrazia. Fu infatti sconfitto in battaglia nel 1027 perdendo con ci\u00f2 parte delle sue cariche e dei suoi beni. Fin\u00ec i suoi giorni nel convento di Weingarten.\nGuelfo III.\nI fasti.\nNacque intorno al 1007 e mor\u00ec il 13 novembre 1055 nel castello di Bodman sul lago Bodanico.\nEgli eredit\u00f2 ampi possedimenti in Svevia, Baviera, Rezia e Carinzia non solo dal padre Guelfo II ma anche dalla sorella dello stesso, Richlinda d'Ebersberg, dopo che suo marito, il conte Adalberto, mor\u00ec il 17 marzo 1045. Nel maggio dello stesso anno la zia volle cedergli parte delle terre e dei castelli con l'auspicio dell'Imperatore Enrico III. Durante la cerimonia, tenutasi presso il castello di Petersberg sul Danubio, avvenne una tragedia. Sotto il peso del gran numero d'invitati il pavimento della sala del castello cedette e vi persero la vita la stessa Richlinda assieme all'abate Ermanno d'Ebersberg ed al vescovo Bruno da W\u00fcrzburg. Divenne con ci\u00f2 protettore di Augusta (la carica tedesca di \"Schirmvogt\" \u00e8 difficilmente traducibile), balivo di Altom\u00fcnster, Ochsenhausen, Kempten, F\u00fcssen e Weingarten, dove complet\u00f2 la residenza di famiglia.\nIl 7 giugno 1047 a Spira l'imperatore Enrico III attribu\u00ec a Welf III la carica di duca di Carinzia e margravio (o marchese) di Verona. Queste cariche furono in seguito confermate da papa Leone IX. A Verona divenne nel 1050 Pretore in virt\u00f9 del potere datogli dal titolo di marchese. Non ancora appagato, s'ingaggi\u00f2 a favore di Enrico III nella spedizione contro gli Ungheresi del 1051/1052. Insieme al vescovo Gebhard di Regensburg ed al duca Vratislav II di Boemia fu alla testa di un contingente di uomini, che devast\u00f2 le regioni settentrionali del Danubio.\nI cugini Markward II e Adalberto di Eppenstein, pi\u00f9 tardi divenuto vescovo di Bamberg, erano allora le personalit\u00e0 pi\u00f9 influenti in Carinzia mentre il suo futuro cognato, marchese Alberto Azzo II d'Este era in senso geografico suo vicino.\nLa parabola discendente.\nNel 1054 fu coinvolto assieme a Corrado I di Baviera della stirpe degli Azzoni, al vescovo Gebhard di Regensburg, al conte Aribo II ed a suo fratello Boto nonch\u00e9 ad altri principi, in una rivolta contro l'imperatore Enrico III, impegnato nella campagna militare di Roma. Nel 1055 l'Imperatore fece ritorno e Guelfo III fece perdere le sue tracce, ma gi\u00e0 poco dopo cadde gravemente malato. Sul letto di morte chiese perdono al reggente.\nForse a causa della sua movimentata vita non si spos\u00f2 mai e dunque non ebbe figli.\nI suoi possedimenti passarono al convento di Weingarten. Dal momento che era l'unico erede maschio della dinastia dei Welfen, questa rischi\u00f2 d'estinguersi.\nFu solo indirettamente grazie a sua sorella Cunegonda che la stirpe pot\u00e9 essere continuata. Guelfo III era celibe e senza figli quando mor\u00ec nel suo castello di Bodman sulle rive del lago di Costanza nel 1055. Don\u00f2 i suoi feudi al monastero di Altdorf, dove sua madre si era ritirata come badessa. Fu lei che tramand\u00f2 i suoi domini a suo nipote Guelfo IV, il figlio della sorella di Guelfo III Cunegonda e di Alberto Azzo II d'Este. La morte di Guelfo III determin\u00f2 l'estinzione del ramo dei Vecchi Welfen.\nGuelfo IV.\nLa sua data di nascita non \u00e8 conosciuta ma dovrebbe essere avvenuta dopo il matrimonio di sua madre Cunegonda nel 1035 con il padre Alberto Azzo II d'Este, dunque tra il 1035 ed il 1040. Mor\u00ec il 9 novembre 1101 sull'isola di Cipro, nella localit\u00e0 di Paphos durante la prima crociata.\nWelf IV spos\u00f2 Ethelinde di Northeim, figlia di Ottone II di Northeim, duca di Baviera e Svevia che nel 1070 fu deposto dall'Imperatore Enrico IV in seguito ad una sua malsana alleanza con fazioni nemiche della corona. Alla luce di questo Welf IV ripudi\u00f2 la (seconda?) moglie anche perch\u00e9 non gli aveva saputo dare degli eredi. Enrico IV elesse Welf IV alla carica di nuovo duca di Baviera.\nI successori.\nNel 1071 spos\u00f2 in seconde nozze Giuditta di Fiandra (\u2020 Marzo 1094), figlia del conte Baldovino IV delle Fiandre e vedova del conte Tostig Godwinson di Northumbria (oggi parte del Regno Unito), fratello del re d'Inghilterra Aroldo II, sconfitto ad Hastings da Guglielmo il Conquistatore. Da questa unione nacquero tre figli:\nEpilogo.\nNel 1077 Guelfo IV si schier\u00f2 dalla parte della Chiesa ed assieme a suoi pari sostenne il duca di Svevia Rodolfo di Rheinfelden, oppostosi ad Enrico nella corsa alla successione al trono di re di Germania. In seguito agli sviluppi sfavorevoli di tale contesa, furono privati dalle loro cariche e caddero in disgrazia.\nGuelfo IV pot\u00e9 fuggire in Ungheria ma tutti i suoi beni furono confiscati dalla monarchia.\nMentre in Baviera fu insediato quale nuovo duca Enrico IV, al posto di duca di Svevia fu scelto Federico di Staufen, insieme alla sua sposa Agnese di Waiblingen, a sua volta imparentata con Enrico IV di Baviera. Nel giro di un anno Guelfo IV aveva perso con la sua carica pure tutti i suoi beni e la conseguenza di ci\u00f2 fu lo scatenarsi di una guerra regionale tra vecchio e nuovo duca di Baviera. Presto gli scontri si allargarono a tutto il regno di Germania fino a coinvolgere le regioni del nord d'Italia e provocando diversi secoli di rivalit\u00e0 tra Guelfi e Ghibellini."}
{"id": "1513203", "revid": "729019", "url": "https://it.wikipedia.org/wiki?curid=1513203", "title": "Gran Premio motociclistico di San Marino e della Riviera di Rimini 2007", "text": "Il Gran Premio motociclistico di San Marino e della Riviera di Rimini 2007 corso il 2 settembre, \u00e8 stato il tredicesimo Gran Premio della stagione 2007 e ha visto vincere la Ducati di Casey Stoner nella classe MotoGP, Jorge Lorenzo nella classe 250 e Mattia Pasini nella classe 125."}
{"id": "1513205", "revid": "110157", "url": "https://it.wikipedia.org/wiki?curid=1513205", "title": "Provincia di Benslimane", "text": "La provincia di Benslimane \u00e8 una delle province del Marocco, parte della regione di Casablanca-Settat.\nGeografia antropica.\nSuddivisioni amministrative.\nLa provincia di Benslimane conta due municipalit\u00e0 e 14 comuni:"}
{"id": "1513207", "revid": "712828", "url": "https://it.wikipedia.org/wiki?curid=1513207", "title": "Alecto Carrow", "text": ""}
{"id": "1513211", "revid": "2015336", "url": "https://it.wikipedia.org/wiki?curid=1513211", "title": "Fontvieille (Monaco)", "text": "Fontvieille (in monegasco \"Funtanaveya\", in italiano \"Fontevecchia\") \u00e8 uno dei dieci quartieri statistici del Comune di Monaco.\nL'area, avente un'estensione di 324.157 metri quadrati, \u00e8 stata costruita sul mare a partire dagli anni settanta su progetto dell'architetto italiano Manfredi Nicoletti. \nPer gli amanti delle rose \u00e8 una tappa importante il roseto (\"La Roserie\") dedicato alla scomparsa principessa Grace. &lt;br&gt;\nFra l'eliporto e il giardino delle rose si trova invece \"Le Chapiteau\": \u00e8 il tendone del \"Circo di Monte Carlo\". C'\u00e8 anche il museo dei francobolli e delle macchine, in cui \u00e8 esposta la collezione personale delle macchine d'epoca del Principe.\nA Fontvieille si trovano anche lo stadio Louis II, lo stadio monegasco che ospita le partite dell'AS Monaco e la Supercoppa Europea, l'Universit\u00e0 (anglofona) di Monaco e l'unico eliporto del Principato.\nSecondo il censimento del 2000 a Fontvieille risiedono 3292 persone circa il 10% dell'intera popolazione del principato.\nLa notevole conurbazione, sebbene renda la zona ricchissima di costruzioni, lascia la natura e il verde serenamente armonizzato con l'abitato.\nConfina a ovest con la Francia e a est con il quartiere di La Condamine."}
{"id": "1513212", "revid": "203434", "url": "https://it.wikipedia.org/wiki?curid=1513212", "title": "Gliadina", "text": "La gliadina \u00e8 una proteina componente del glutine. Pi\u00f9 specificamente, \u00e8 una prolammina contenuta in particolar modo nelle farine di frumento, orzo, segale, farro, spelta, triticale e molti altri cereali del genere \"Triticum \"- tutti alimenti che un celiaco deve imparare a riconoscere e ad evitare, anche se usati come ingredienti all'interno di alimenti complessi. Esse formano una massa pastosa che impartisce al glutine propriet\u00e0 plastiche essenziali per dare al pane la possibilit\u00e0 di crescere correttamente durante la cottura. \nLa gliadina e la glutenina sono le due componenti principali del glutine. La gliadina \u00e8 solubile in alcool 60% mentre la glutenina \u00e8 insolubile. La gliadina ha principalmente proteine monomeriche mentre la glutenina ha principalmente polimeri.\nCi sono quattro principali tipi di gliadina (\u03b1, \u03b2,\u03b3, ed \u03c9), ai quali il corpo \u00e8 intollerante nella celiachia.\nStato della ricerca.\nSecondo uno studio pubblicato dalla rivista \"Journal of Cereal Science\", un decapeptide (una molecola costituita da 10 aminoacidi) denominato pRPQ (sequenza di amminoacidi R-P-Q) e naturalmente presente nella frazione proteica di alcuni cereali, potrebbe combattere la tossicit\u00e0 della gliadina, la proteina responsabile della celiachia. De Vita \"et al.\" hanno isolato il gene che codifica per il decapeptide RPQ da alcune variet\u00e0 di frumento tenero e, successivamente, hanno dimostrato la capacit\u00e0 di questa molecola di prevenire la tossicit\u00e0 della gliadina in modelli \"in vitro\" (compresa la coltura di mucosa intestinale di pazienti celiaci), che riproducono i meccanismi di tossicit\u00e0 del glutine \"in vivo\". Lo studio dimostra che i frumenti insieme al glutine possono contenere anche molecole capaci di contrastare, almeno \"in vitro\", l'azione tossica del glutine stesso ed apre interessanti scenari per lo sviluppo di nuovi prodotti destinati ai pazienti con celiachia. Tuttavia, gli esperti sottolineano come sia indispensabile eseguire i test clinici \"in vivo\" su volontari umani."}
{"id": "1513213", "revid": "119472314", "url": "https://it.wikipedia.org/wiki?curid=1513213", "title": "Mary Ainsworth", "text": "Nel 1935, Ainsworth si laure\u00f2 in psicologia all'Universit\u00e0 di Toronto e l'anno seguente inizi\u00f2 un master con Sperrin Chant. La sua tesi di dottorato in psicologia, condotta sotto la direzione di William Emet Blatz e intitolata \"Valutazione dell'adattamento con riferimento al concetto di sicurezza\", fu il primo testo in cui comparve il concetto di \"base sicura\", sebbene in riferimento alla famiglia e non a una specifica figura di attaccamento. Inoltre, tale concetto \u00e8 rintracciabile nella teoria della sicurezza di Blatz, dove si sottolinea il bisogno del bambino di sviluppare una fiducia di base che gli consenta di usare il genitore come 'piattaforma di lancio' da cui partire nell'esplorazione del mondo.\nIn Uganda fra il 1954 e il 1955, Ainsworth condusse una notevole quantit\u00e0 di osservazioni sulle interazioni precoci diadiche, che influenzarono l'intero corso della sua carriera e gli sviluppi successivi della teoria dell'attaccamento.\nHa sviluppato il paradigma di ricerca della \"Strange Situation\" (1969), tramite cui sono stati definiti e verificati sperimentalmente i diversi \"stili di attaccamento\" nel bambino, derivati dalla teorizzazione di Bowlby.\nLe tipologie di attaccamento studiate nella \"Strange Situation\" sono: attaccamento sicuro, attaccamento insicuro evitante, attaccamento insicuro ambivalente e attaccamento disorganizzato."}
{"id": "1513216", "revid": "1568601", "url": "https://it.wikipedia.org/wiki?curid=1513216", "title": "Huayna Potos\u00ed", "text": "L'Huayna Potos\u00ed (6.088\u00a0m s.l.m.) \u00e8 una montagna della Bolivia situata nella Cordillera Real a circa 25\u00a0km a nord di La Paz. La vetta, coperta di ghiaccio, \u00e8 una delle pi\u00f9 belle e pi\u00f9 celebri del paese.\nLa prima ascensione fu realizzata nel 1919 dagli alpinisti tedeschi Rudolf Dienst e Adolf Schulze.\nDato che \u00e8 possibile salire sulla vetta in due giorni sovente \u00e8 chiamata \"il pi\u00f9 facile 6.000 del mondo\"; tuttavia vi sono dei 6.000 pi\u00f9 facili da scalare. Il 03 ottobre 2009 il peruviano Cesar Rosales (durante la spedizione guidata dagli Italiani Giancarlo Sardini e Valerio Bertoglio) ha stabilito il nuovo record di velocit\u00e0 partendo dal Rifugio Paso de Zongo - Vetta Huayna Potosi - Rifugio Paso de Zongo in 02ore e 21minuti correndo lungo la via normale."}
{"id": "1513220", "revid": "125708603", "url": "https://it.wikipedia.org/wiki?curid=1513220", "title": "Il giocattolo", "text": "Il giocattolo \u00e8 un film drammatico del 1979 diretto da Giuliano Montaldo, avente per protagonista Nino Manfredi (coautore pure della sceneggiatura).\nLa pellicola usc\u00ec nelle sale italiane in un momento fortemente critico della storia del Paese, essendo stato realizzato e distribuito sul finire d'un decennio contraddistinto da fortissimi turbamento e contrapposizione sociali, culminati appunto in una violenta stagione di lotte ed azioni terroristiche ad opera d'organizzazioni politiche eversive, oltrech\u00e9 da una generalizzata recrudescenza criminale, causa dunque dell'instaurarsi d'un clima di paura ed insicurezza presso i cittadini.\nTrama.\nVittorio Barletta \u00e8 un ragioniere romano trapiantato nell'Italia settentrionale, e che lavora come contabile presso una grande societ\u00e0 di propriet\u00e0 di un suo amico ed ex-compagno di scuola, Nicola Griffo, un individuo egoista e spregiudicato che non esita a sfruttarlo come prestanome in rischiose operazioni finanziarie, spesso al limite della legalit\u00e0, e ad adoperarlo come \"corriere\" - debitamente protetto da una scorta - d'ingenti somme di denaro da depositare in banche di sua fiducia. Vittorio conduce un'esistenza grama con sua moglie Ada, una donna dalla salute cagionevole e sofferente di forti emicranie croniche. Un giorno, proprio dopo aver consegnato l'ennesima valigetta (dopo la quale gli viene notificato dall'amico Griffo che, per questa specifica mansione, da cui traeva un consistente straordinario sul suo stipendio, pu\u00f2 considerarsene dispensato, avendo trovato un sostituto pi\u00f9 \"portato\" per questo tipo di lavoro), Vittorio resta ferito ad una gamba durante una rapina scoppiata in un supermercato.\nDimesso dall'ospedale, egli frequenta per fini riabilitativi una palestra dove fa la conoscenza di Sauro Civera, un poliziotto napoletano con il quale stringe da subito una solida amicizia. Sentendosi sempre pi\u00f9 vulnerabile ed indifeso, anche in ragione del suo \"declassamento\" a lavoro, Barletta decide di prendere un porto d'armi ed acquistare una pistola, che per\u00f2 gli viene rubata non appena uscito dal negozio. Avendone denunciato il furto proprio a Sauro, quest'ultimo decide d'introdurlo al tiro al poligono, nella speranza di disincantarlo dai suoi propositi; tuttavia, durante le prove dimostra un talento naturale nell'uso delle armi da fuoco, palesando una mira eccezionale che lo fa classificare primo in diverse gare di tiro. Sauro, che aveva dunque tentato di scoraggiarlo, decide di alla fine regalargli una nuova arma da fuoco personale. Una sera, per festeggiare la vincita d'un torneo a cui aveva preso parte, i due amici si recano in un ristorante, ma Sauro riconosce fra i clienti un pericoloso malvivente ricercato in compagnia d'altri criminali pregiudicati. Egli tenta di trarlo in arresto prendendolo di sorpresa ma il criminale, essendosi accorto di lui, lo anticipa freddandolo a bruciapelo. Vittorio, sia pur sotto shock per la morte dell'amico, impugna istintivamente la sua arma ed apre il fuoco sulla comitiva in fuga, uccidendo uno dei complici, e diventando perci\u00f2 un eroe mediatico. Da questo momento per\u00f2 la sua vita, gi\u00e0 di per s\u00e9 vuota, diviene un vero e proprio calvario, essendo continuamente minacciato di morte dagli altri complici, e, come se non bastasse, le condizioni di salute della moglie peggiorano drasticamente. Dopo l'ennesimo messaggio intimidatorio, culminato con l'incendio doloso della sua automobile, una sera i malviventi lo sorprendono fuori casa; egli dapprima si finge in preda al panico, ma, non appena il gruppo di criminali abbassa la guardia, estrae una pistola e, con assoluta freddezza e rapidit\u00e0, li neutralizza gambizzandoli. Sopraggiunta la polizia, gli agenti provvedono ad arrestare i malviventi, ma anche lo stesso Vittorio finisce in manette con l'accusa di eccesso colposo di legittima difesa, avendo la polizia scoperto che lo stesso era ricorso addirittura all'utilizzo di proiettili perforanti per affrontare i propri aggressori, sospettandovi dunque anche una specie di \"premeditazione\" nella sua difesa.\nScarcerato dopo alcuni giorni, al suo rientro a casa apprende che a sua moglie resta poco da vivere, mentre anche al lavoro, pur tra elogi e promozioni, viene in realt\u00e0 sempre pi\u00f9 marginalizzato, e finisce per chiudersi nella pi\u00f9 totale solitudine ed impotenza. Patrizia, la figlia viziatissima di Griffo intanto, per fare un torto al genitore con il quale ha un rapporto conflittuale, anche perch\u00e9 costretta a vivere sotto continua sorveglianza per il timore di rapimenti, si reca a casa di Vittorio, avendo intuito d'una cotta dell'uomo per la madre, e lo seduce. Quando il padre lo viene a sapere, furibondo non esita a licenziarlo in tronco, volendo approfittare di quest'occasione per riappropriarsi dei titoli intestati fittiziamente a Vittorio. Sentendosi ormai ferito e abbandonato da tutti, Vittorio medita di vendicarsi e, armato, decide di recarsi dal suo vecchio datore di lavoro. Ada cerca disperatamente di dissuaderlo, ma di fronte alla sua fredda e tenace ostinazione gli spara, ferendolo mortalmente. Quando poi, affranta per quel gesto, cerca disperatamente di chiamare qualcuno, il marito chiosa sardonicamente, prima di spirarle tra le braccia, che ormai pi\u00f9 nessuno si scomoda per uno sparo.\nProduzione.\nRealizzato su un soggetto di Sergio Donati, il titolo di lavorazione del film era \"...e io mi faccio la pistola\", ci\u00f2 in ossequio ad una certa tendenza dello sceneggiatore romano ad intitolare i propri copioni con delle frasi ad effetto, pi\u00f9 che con semplici parole (basti pensare a \"Gi\u00f9 la testa\" e \"C'era una volta il West\" di Sergio Leone, \"Amico, stammi lontano almeno un palmo\" e \"Occhio alla penna\" di Michele Lupo od anche \"Sbatti il mostro in prima pagina\" di Marco Bellocchio). La pellicola presenta delle somiglianze con un film dell'anno precedente, \"L'arma\" di Pasquale Squitieri: entrambe le pellicole, pur con delle notevoli differenze di trama, mettono in scena la parabola d'un cittadino qualunque impantanato in una situazione affettiva e lavorativa problematiche che, nel difficile contesto sociale degli anni settanta, decide di acquisire un porto d'armi ed una pistola, arrivando - pur con i dovuti distinguo e con una differente conclusione - a farli assurgere come strumenti di catarsi.\nCome poi riportato in un'intervista anni dopo, Manfredi sostenne d'aver discusso a lungo con il regista Montaldo sul giusto finale da imprimere alla pellicola, proponendo da parte sua l'idea dell'esplodere della feroce e cieca vendetta - e perci\u00f2 pure rovina definitiva - del protagonista; alla fine si procedette con il finale attuale poich\u00e9, come sostenuto da Montaldo, un finale \"vendicativo\" ne sarebbe risultato contradditorio con il tema portante, ovvero l'insicurezza del cittadino medio italiano in epoca di terrorismo e di recrudescenza criminale, facendolo risultare quasi un invito a provvedersi di un'arma innanzi all'impotenza delle istituzioni."}
{"id": "1513221", "revid": "1005847", "url": "https://it.wikipedia.org/wiki?curid=1513221", "title": "Giuseppe Averardi", "text": "Biografia.\nMembro della direzione del Partito Socialista Democratico Italiano (PSDI) tra il 1959 e il 1987, \u00e8 stato eletto alla Camera dei deputati nella IV e nella V legislatura per il collegio elettorale di Pisa-Livorno-Lucca-Massa Carrara e al Senato della Repubblica nella VI legislatura per il collegio di Lucca. \u00c8 anche stato consigliere comunale nel comune di Carrara. Nella VI legislatura sostitu\u00ec il deputato Enzo Poli che era deceduto nel 1975 a causa di un incidente aereo.\nHa rivestito diverse cariche politiche:\nNel 1974 ha fondato il mensile \"Ragionamenti\", che ha diretto ininterrottamente sino alla sua morte avvenuta il 24 luglio 2019\nHa scritto saggi e libri di storia e politica, fra cui:"}
{"id": "1513223", "revid": "198277", "url": "https://it.wikipedia.org/wiki?curid=1513223", "title": "Luis Su\u00e1rez (calciatore 1987)", "text": "Durante la sua carriera ha vinto un campionato uruguaiano (2005-2006), una Coppa dei Paesi Bassi (2009-2010), una Coppa di Lega inglese (2011-2012), cinque campionati spagnoli (2014-2015, 2015-2016, 2017-2018, 2018-2019, 2020-2021), quattro Coppe di Spagna (2014-2015, 2015-2016, 2016-2017, 2017-2018), due Supercoppe spagnole (2016, 2018), una UEFA Champions League (2014-2015), una Supercoppa UEFA (2015) e una Coppa del mondo per club FIFA (2015).\nCon la nazionale uruguaiana ha disputato tre edizioni del Mondiale (2010, 2014, 2018), quattro della Copa Am\u00e9rica (2011, 2016, 2019, 2021), vincendo quella del 2011, e una della FIFA Confederations Cup (2013). Inoltre, \u00e8 il miglior realizzatore di sempre della \"Celeste\" con 65 reti.\nConsiderato uno dei migliori calciatori della sua generazione, \u00e8 tra i marcatori pi\u00f9 prolifici nella storia del calcio. Insieme a Lionel Messi e Neymar ha fatto parte del tridente (chiamato \"MSN\" dalle iniziali dei cognomi) pi\u00f9 prolifico della storia del Barcellona e del calcio spagnolo. A livello individuale, tra gli altri riconoscimenti, ha vinto per due volte la Scarpa d'oro (2014, 2016), e si \u00e8 laureato capocannoniere di Eredivisie (2009-2010), Premier League (2013-2014) e Liga (2015-2016).\nBiografia.\nSposatosi con Sofia Balbi, di origine italiana, nel 2009, grazie al matrimonio \u00e8 titolato a chiedere la cittadinanza italiana.\nCaratteristiche tecniche.\nSoprannominato \"El Pistolero\", \u00e8 un attaccante freddo e completo, estremamente efficace nei pressi della porta avversaria; si distingue non solo per le doti realizzative, ma anche per l'abilit\u00e0 nel mandare in gol i compagni di squadra. Di mentalit\u00e0 vincente e competitiva, \u00e8 dotato di un notevole tempismo negli inserimenti, oltre che di una spiccata propensione ai ripiegamenti difensivi e al pressing. La sua carriera \u00e8 stata tuttavia macchiata da ripetuti attacchi di rabbia che gli hanno fatto guadagnare, suo malgrado, l'appellativo di \"Cannibale\".\nCarriera.\nClub.\nNacional.\nCresciuto nel settore giovanile del Nacional, esordisce in prima squadra nel 2005, disputando una gara di Coppa Libertadores. Con il Nacional vince il campionato 2005-2006. Anche se non \u00e8 capocannoniere di quella stagione, Su\u00e1rez segna un gol in ciascuna delle finali per il campionato contro il Rocha e uno dei due gol nel derby con il Pe\u00f1arol per il torneo Clausura.\nGroningen.\nLe sue prestazioni non sfuggono agli osservatori del Groningen, squadra di Eredivisie, che lo acquista per 800.000 euro. Le prime reti con la nuova maglia arrivano nella partita vinta per 4-3 contro il Vitesse, in cui segna una doppietta. Il 14 settembre segna il suo primo gol in Europa contro il Partizan Belgrado, nella partita persa per 2-4. Il 21 gennaio segna due gol nuovamente contro il Vitesse, nella partita di ritorno, ma questa volta \u00e8 il Vitesse a vincere per 3-2. Il 28 gennaio segna un gol a quella che sar\u00e0 la sua futura squadra, cio\u00e8 l'Ajax.\nAjax.\nDopo la stagione 2006-2007 con la maglia del Groningen, il 9 agosto 2007 viene ceduto all'Ajax per un ammontare di 7,5 milioni di euro. A causa di alcuni intoppi nel trasferimento, l'Ajax non pu\u00f2 far scendere in campo il suo giocatore nella finale di Supercoppa dei Paesi Bassi. Il suo debutto ufficiale avviene nel preliminare di UEFA Champions League contro lo Slavia Praga, partita in cui Su\u00e1rez conquista un rigore poi sbagliato da Huntelaar. Al suo debutto nel campionato segna un gol, fa tre assist per i compagni e si conquista un rigore nella partita terminata 8-1 in casa del neopromosso De Graafschap. Debutta all'Amsterdam ArenA nella partita contro l'Heerenveen, mettendo a segno una doppietta.\nViene confermato anche per la stagione 2008-2009 dopo l'annata precedente molto positiva. Al debutto in Coppa UEFA il 18 settembre realizza un gol e serve un assist nell'incontro contro i serbi del Borac \u010ca\u010dak, finito 4-1. Il 28 settembre segna il primo gol in campionato nella partita vinta 3-0 contro il Vitesse. Il 6 novembre sempre nella competizione europea decide la sfida contro lo \u017dilina con una rete, permettendo all'Ajax di vincere 1-0. Il 21 dicembre realizza la sua prima doppietta in stagione contro il De Graafschap, nella partita finita 6-0. Nella partita seguente effettua tre assist, tutti per Cvitanich, nella vittoria per 3-0 contro l'ADO Den Haag. Il 15 marzo segna due gol contro il De Graafschap, nella partita vinta 3-0. Il 12 aprile 2009 realizza la sua prima tripletta in stagione contro il Willem II, gara finita 7-0.\nL'8 agosto 2009 contro il RKC Waalwijk segna tre gol, nella partita vinta 4-1 dall'Ajax. Nella giornata successiva, in cui l'Ajax affronta il PSV, Su\u00e1rez segna due gol ma le reti risultano inutili perch\u00e9 la partita finisce 4-3 per la squadra di Eindhoven. Il 20 agosto gioca i play-off di Europa League contro lo Slovan Bratislava segnando quattro gol nella partita finita 5-0 per l'Ajax; nella gara di ritorno gli olandesi vincono 2-1, qualificandosi alla fase a gironi. Il 13 settembre nella larga vittoria contro il NAC Breda (6-0) segna un gol ed effettua due assist. Sette giorni dopo contro il Venlo realizza 4 gol (4-0). Il 4 ottobre contro il Roda segna due gol (2-2). Il 17 ottobre segna un gol nella partita contro il Willem II finita 4-0. Il 22 ottobre, dopo i quattro gol segnati nel turno preliminare, segna il primo gol in UEFA Europa League nella partita vinta 2-1 contro la Dinamo Zagabria. Il 25 ottobre realizza una doppietta nella sfida contro l'AZ Alkmaar vinta 4-2. Negli ottavi di finale della Coppa dei Paesi Bassi, vinti dall'Ajax per 14-1 contro i dilettanti del WHC, segna addirittura sei gol.\nIl 3 febbraio 2010 contro il Roda arrivano altri quattro gol ma, rispetto alla gara di andata, l'Ajax vince 4-0. Il 18 febbraio gioca da titolare la partita di sedicesimi di finale di UEFA Europa League, dove l'Ajax viene sconfitto per 1-2 dalla Juventus. Sigla un'altra doppietta il 28 febbraio nella partita vinta contro l'Utrecht. Il 14 marzo lascia la sua firma con un gol nell'importante vittoria per 4-1 contro il PSV. Il 21 marzo \u00e8 ancora protagonista con una doppietta nella vittoria esterna contro il Waalwijk (5-1). L'11 aprile sigla la sua seconda tripletta in Eredivisie nella partita vinta 7-0 contro il Venlo. Il 2 maggio, nell'ultima giornata contro il NEC, segna due gol. Il 6 maggio, dopo la gara di andata all'Amsterdam ArenA vinta 2-0, l'Ajax vince la coppa nazionale battendo il Feyenoord 4-1 a Rotterdam: \u00e8 il primo trofeo in Europa per Su\u00e1rez.\nLa nuova stagione di Eredivisie per Su\u00e1rez inizia il 21 agosto con un gol nella terza partita contro il Roda (3-0). Il 29 agosto segna tre gol contro il De Graafschap (5-0). Alla quarta giornata realizza una doppietta contro il Willem II. Dopo aver segnato tre gol nei preliminari, due al PAOK Salonicco e uno alla Dinamo Kiev, segna un gol nella fase a gironi della UEFA Champions League contro l'Auxerre il 18 ottobre. A novembre 2010, nel corso della partita tra Ajax e PSV di campionato, morde tra collo e spalla il centrocampista del PSV Bakkal, venendo squalificato per sette turni. L'ultimo gol con la maglia dell'Ajax lo segna contro il Veendam in una partita di Coppa dei Paesi Bassi.\nLiverpool.\nIl 28 gennaio 2011, dopo una lunga trattativa, Su\u00e1rez si trasferisce al Liverpool per una cifra pari a 26,5 milioni di euro. All'esordio con la maglia dei \"Reds\", il 2 febbraio 2011, segna la sua prima rete in Premier League contro lo Stoke City (2-0). Segna poi altri tre gol in campionato.\nLa nuova stagione col Liverpool inizia con un gol nella prima giornata di campionato contro il Sunderland, nella partita giocata a Liverpool il 13 agosto e pareggiata 1-1. Si ripete la settimana dopo nella partita contro l'Arsenal all'Emirates, propiziando l'autorete di Ramsey e segnando il gol del definitivo 2-0 con cui i \"Reds\" sconfiggono i \"Gunners\".\nIl 20 dicembre 2011 una sentenza della FA decide di punire il giocatore con otto giornate di squalifica per insulti razzisti nei confronti di Evra, terzino del Manchester United, che lo avrebbe a sua volta insultato. Successivamente nell'incontro di campionato dell'11 febbraio 2012 tra Manchester United e Liverpool, Su\u00e1rez rifiuta la stretta di mano offerta da Evra ad inizio match (secondo Reina invece \u00e8 Evra che mette in scena il rifiuto); visto il gesto Ferdinand, compagno di squadra di Evra, si rifiuta a sua volta di stringere la mano a Su\u00e1rez. Nel derby contro l'Everton, valevole per la semifinale di FA Cup, segna il gol dell'1-1 sfruttando un errore difensivo; il Liverpool vince per 2-1 con gol finale di Carroll qualificandosi alla finale. Il 28 aprile segna per la prima volta tre reti con la maglia dei \"Reds\", nella partita contro il Norwich City (una delle quali da oltre 50 metri).\nIl 26 agosto segna il suo primo gol della nuova stagione nella sfida di Anfield contro il Manchester City pareggiata 2-2. Il 29 settembre contro il Norwich City realizza una tripletta grazie alla quale il Liverpool vince 5-2; nella stessa partita serve l'assist per \u015eahin. Nel derby contro l'Everton del 28 ottobre segna due gol (il primo grazie ad una deviazione), nella partita finita 2-2; in occasione del secondo gol, dopo le critiche dell'allenatore dell'Everton Moyes che lo aveva definito un \"tuffatore\", Suarez esulta tuffandosi sul campo davanti alla panchina della squadra avversaria. L'11 novembre contro il Chelsea allo Stamford Bridge segna il gol che consente al Liverpool di pareggiare la partita 1-1. Al momento del gol Suarez esulta da solo mentre i compagni tornano nella loro met\u00e0 del campo. Il 17 novembre realizza due gol nella sfida vinta 3-0 contro il Wigan, portandosi a quota dieci gol in Premier League. Il 30 dicembre contro il QPR realizza una doppietta permettendo al Liverpool di vincere la partita 3-0. Due giorni pi\u00f9 tardi si ripete con due gol nella sfida contro il Sunderland vinta 3-0. Alla prima partita dell'anno, il 2 gennaio, realizza nuovamente una doppietta nella sfida casalinga contro il Sunderland vinta 3-0. Il 30 gennaio, nella sfida dell'Emirates Stadium contro l'Arsenal, segna la rete del momentaneo 1-0; la partita si conclude con rimonta dell'Arsenal da 2-0 a 2-2. Nella gara contro lo Zenit San-Pietroburgo, valida per il ritorno dei sedicesimi di finale di UEFA Europa League, segna due gol, entrambi su punizione; la partita viene vinta 3-1 dai \"Reds\" ma non basta per rimontare lo 0-2 dell'andata. Il 21 aprile 2013 durante la partita Liverpool-Chelsea, terminata 2-2, morde il braccio del suo avversario Ivanovi\u0107, ricevendo cos\u00ec ben 10 giornate di squalifica: \u00e8 il secondo morso accertato e sanzionato di Su\u00e1rez, dopo quello a Bakkal.\nLa nuova stagione lo vede tornare, dopo aver scontato la squalifica, il 29 settembre 2013 alla sesta giornata di Premier League: nella partita giocata contro il Sunderland e vinta 3-1, realizza una doppietta. Il 5 ottobre segna il suo terzo gol nella gara contro il Crystal Palace. Il 26 ottobre nella gara casalinga di Anfield contro il WBA \u00e8 protagonista di una bellissima prestazione: segna tre gol e il Liverpool vince 4-1. Il 9 novembre va ancora a segno contro il Fulham, realizzando due gol che lo portano al primo posto della classifica dei cannonieri. Alla quattordicesima giornata di Premier League il 4 dicembre, segna un \"poker\" di reti ai danni del Norwich City, compreso un gol dalla distanza di 40 metri. Tre giorni pi\u00f9 tardi arriva a quota 15 gol con la doppietta realizzata contro il West Ham United. Si ripete con altre due doppiette contro Tottenham il 15 dicembre e Cardiff City il 21 dicembre. Il 22 marzo 2014 segna tre gol nella vittoria 6-3 contro il Cardiff, arrivando a quota 28 reti in campionato. Conclude la stagione con 31 gol in Premier League, eguagliando il record di Shearer e di Cristiano Ronaldo in un campionato di 38 giornate, e vince la Scarpa d'oro. Il Liverpool conclude il campionato al secondo posto alle spalle del Manchester City.\nBarcellona.\n2014-2017.\nL'11 luglio 2014 il Barcellona comunica di aver raggiunto un accordo con il Liverpool per il trasferimento del giocatore, per una cifra intorno ai 75 milioni di sterline, rendendo cos\u00ec Su\u00e1rez \u2013 all'epoca \u2013 il terzo giocatore pi\u00f9 costoso nella storia del calciomercato. L'uruguaiano firma coi \"blaugrana\" un contratto quinquennale, scegliendo la maglia numero 9.\nA causa della sanzione comminata dalla FIFA dopo il Mondiale brasiliano per il morso a Chiellini, Su\u00e1rez salta la prima parte della stagione, debuttando ufficialmente coi catalani solo il 25 ottobre 2014, in occasione del \"Cl\u00e1sico\" perso 1-3 contro il Real Madrid. Dopo essere gi\u00e0 andato in rete in Champions League, Su\u00e1rez mette a segno la sua prima rete nella Liga il 20 dicembre 2014, nella vittoria casalinga 5-0 sul C\u00f3rdoba. Il 24 febbraio 2015 mette a segno una doppietta nella sfida in trasferta di Champions League contro il Manchester City, terminata 2-1 per i \"blaugrana\". Il 22 marzo 2015 segna la rete del definitivo 2-1 nel Cl\u00e1sico contro il Real Madrid, e il 15 aprile mette a segno una doppietta nella sfida in trasferta di Champions League contro il Paris Saint-Germain, conclusasi con una vittoria per 3-1 dei blaugrana. Il 2 maggio Su\u00e1rez mette a segno la sua prima tripletta in maglia \"blaugrana\", nella vittoria esterna per 8-0 sul C\u00f3rdoba.\nIl 17 maggio 2015, grazie alla vittoria esterna contro l'Atl\u00e9tico Madrid, conquista con i colori blaugrana il suo primo campionato spagnolo. Il 30 maggio vince la sua prima Coppa del Re, grazie al 3-1 contro l'Athletic Bilbao. Il 6 giugno 2015 conquista la sua prima Champions League, segnando il gol del 2-1 nella vittoria per 3-1 del Barcellona sulla Juventus in finale.\nInizia la sua seconda stagione al Barcellona vincendo la Supercoppa UEFA contro il Siviglia ma perdendo la Supercoppa di Spagna con l'Athletic Bilbao. A dicembre vince la Coppa del mondo per club, laureandosi capocannoniere con 5 gol e miglior giocatore. A fine stagione vince la Primera Divisi\u00f3n, segnando 40 gol in 35 presenze, che gli consentono di conquistare la seconda Scarpa d'oro e il titolo di \"Pichichi\". Qualche settimana dopo vince anche la Coppa del Re. In Europa, per\u00f2, il Barcellona si ferma ai quarti di finale di Champions League. Chiude la stagione 2015-2016 con 59 gol in 53 presenze in maglia \"blaugrana\".\nLa terza stagione inizia con la vittoria della Supercoppa di Spagna contro il Siviglia. In Primera Divisi\u00f3n il Barcellona arriva secondo dietro al Real Madrid ma si rif\u00e0 con la vittoria della Coppa del Re contro l'Alav\u00e9s (3-1). In UEFA Champions League la corsa dei \"blaugrana\" si ferma ai quarti di finale contro la Juventus. Su\u00e1rez chiude la stagione con 37 gol in 51 presenze tra tutte le competizioni, di cui 29 in 35 presenze in campionato.\n2017-2020.\nNella quarta stagione Su\u00e1rez conquista il \"double\" in virt\u00f9 della vittoria della Primera Divisi\u00f3n e della Coppa del Re: nella finale della Coppa nazionale contro il Siviglia, vinta per 5-0, l'uruguaiano segna una doppietta. In UEFA Champions League il Barcellona viene eliminato ancora una volta ai quarti di finale, questa volta contro la Roma. Termina la stagione con 31 gol in 51 presenze complessive.\nLa quinta stagione inizia con la vittoria della Supercoppa di Spagna contro il Siviglia (2-1). In Primera Divisi\u00f3n i \"blaugrana\" si confermano anche grazie alle 21 reti in 33 presenze di Su\u00e1rez (25 in 49 complessive). In UEFA Champions League il Barcellona non riesce ancora una volta ad arrivare in finale, venendo eliminato dal Liverpool in semifinale, mentre in Coppa del Re perde in finale.\nNella sesta stagione, l'ultima di Su\u00e1rez a Barcellona, i \"blaugrana\" arrivano secondi in campionato e vengono eliminati ai quarti di finale di Coppa del Re. In UEFA Champions League arriva una pesante eliminazione con il Bayern Monaco per 2-8 nella gara secca valevole per i quarti di finale, in cui segna l'unico gol della sua squadra (l'altro \u00e8 un autogol di David Alaba). Su\u00e1rez chiude con 21 reti in 36 presenze tra tutte le competizioni, in entrambi i casi il minimo della sua esperienza a Barcellona. In totale, nella sua esperienza catalana ha collezionato 283 presenze e 198 gol in tutte le competizioni.\nAtl\u00e9tico Madrid.\nFinito ai margini del Barcellona dopo 6 anni, il 23 settembre 2020 si trasferisce a titolo definitivo all' per 6 milioni di euro in variabili. Debutta con i \"Colchoneros\" quattro giorni dopo, subentrando a Diego Costa al 70' della gara vinta per 6-1 contro il , realizzando un assist e due reti. Il 21 marzo segna il gol numero 500 in carriera (escludendo i 5 messi a referto tra Under-20 e Nazionale olimpica), in occasione della partita di campionato vinta per 1-0 contro l'. Il 22 maggio 2021, grazie ad una sua rete nella gara esterna contro il Real Valladolid, che sigilla il risultato sul 2-1, vince La Liga per la quinta volta in carriera (la prima con l'Atl\u00e9tico Madrid).\nNazionale.\nNazionale giovanile.\nMondiale U-20 2007.\nNel 2007 viene convocato per disputare il Mondiale Under-20 in Canada. Esordisce il 1\u00ba luglio 2007, a Burnaby, contro la Spagna, realizzando il gol del momentaneo 2-0 al 56' (dopo l'1-0 segnato da Cavani), ma la Spagna pareggia grazie alle reti di L\u00f3pez \u00c1lvarez e Capel, e la partita finisce 2-2. Il 4 luglio, grazie alla rete di Cavani, l'Uruguay vince la partita per 1-0 contro la Giordania. La \"Celeste\" perde la terza partita del girone contro lo Zambia per 0-2. L'Uruguay si classifica terza nel girone, ma si qualifica agli ottavi di finale per ripescaggio. L'11 luglio, a Toronto, segna un gol contro gli Stati Uniti, ma gli americani vincono 2-1 grazie all'autogol di Cardacio e la rete di Bradley al 107' dei tempi supplementari.\nNazionale maggiore e olimpica.\nSu\u00e1rez fa il proprio debutto nella nazionale uruguaiana nell'amichevole contro la disputata il 7 febbraio 2007 e finita 3-1 per la sua squadra, giocando 84 minuti prima di venire espulso per doppia ammonizione. Gioca anche le prime quattro partite di qualificazione per il Mondiale del 2010, nelle quali realizza due gol, rispettivamente contro e .\nMondiale 2010.\nNel giugno 2010 Tab\u00e1rez include Su\u00e1rez nella lista dei 23 convocati per la Coppa del Mondo. L'Uruguay inizia il torneo con un pareggio per 0-0 contro la Francia. Nella seconda partita del girone l'Uruguay vince per 3-0 contro i padroni di casa del Sudafrica e Su\u00e1rez si rende poi protagonista segnando la rete della vittoria contro il Messico, che sancisce il primo posto nel girone A per gli uruguaiani, e due gol nell'ottavo di finale contro la Corea del Sud.\nNella partita dei quarti di finale contro il Su\u00e1rez viene espulso per aver fermato con il braccio una palla diretta in porta al secondo minuto di recupero del secondo tempo supplementare. Il conseguente rigore, che poteva rivelarsi decisivo, essendo assegnato a tempo ormai scaduto, viene fallito dal ghanese Gyan; la partita si risolve quindi ai tiri di rigore e l'Uruguay vince per 4-2 ottenendo l'accesso alla semifinale per la prima volta dal Mondiale del 1970. Dopo la partita Su\u00e1rez, che rischiava un allontanamento dal campo di pi\u00f9 giornate per comportamento antisportivo, rivendica il gesto facendo riferimento al gol di Maradona contro l'Inghilterra nel 1986:\nIn virt\u00f9 della squalifica rimediata nei quarti, Su\u00e1rez salta la semifinale contro i , partita persa dai suoi per 2-3. Rientra in campo nella finale per il terzo posto, contro la , dove anche stavolta la sua nazionale viene sconfitta nuovamente con il punteggio di 2-3, finendo quindi il Mondiale al quarto posto.\nL'8 ottobre 2010 realizza una tripletta nella partita amichevole contro l', giocata a Giacarta e finita 7-1.\nCopa Am\u00e9rica 2011.\nPartecipa con la \"Celeste\" anche alla Copa Am\u00e9rica 2011, andando a segno nella prima partita del gruppo C contro il (1-1 il punteggio finale). Il 19 luglio 2011 segna due gol nella semifinale, ancora contro il Per\u00f9 (risultato finale 2-0), trascinando l'Uruguay alla finale di Buenos Aires. In finale, il 24 luglio, al Monumental di Buenos Aires, l'Uruguay affronta il . All'11' Su\u00e1rez segna il primo gol; l'Uruguay raddoppia a pochi minuti dalla fine del primo tempo con Forl\u00e1n. All'89' serve l'assist a Forl\u00e1n per la rete che fissa il punteggio finale sul 3-0 per la \"Celeste\". L'Uruguay vince per la quindicesima volta la Coppa America, a distanza di 16 anni dall'ultima affermazione, e torna ad essere la squadra sudamericana con il maggior numero di titoli continentali in assoluto, staccando l'. A fine manifestazione viene scelto come miglior giocatore del torneo.\nIl successo con la Nazionale gli consente anche di entrare per la prima volta nella classifica del Pallone d'oro FIFA, dove si classifica al 6\u00ba posto.\nL'11 novembre segna un \"poker\" di reti nella partita vinta per 4-0 sul e valida per le qualificazioni al Mondiale 2014.\nGiochi olimpici 2012 e Confederations Cup 2013.\nIl 9 luglio 2012 viene convocato per disputare il torneo olimpico dei Giochi di Londra. L'11 luglio nell'amichevole contro il Cile realizza una tripletta. La partita si conclude in favore dell'Uruguay per 6-4 con i gol di Hern\u00e1ndez e la doppietta di Cavani. Esordisce il 26 luglio nella prima partita dell'Uruguay vinta in rimonta 2-1 contro gli Emirati Arabi.\nNell'estate 2013 viene convocato nella rosa uruguaiana partecipante alla Confederations Cup. Su\u00e1rez va subito in gol all'esordio, il 16 giugno, realizzando un calcio di punizione nella sconfitta della \"Celeste\" per 1-2 contro la Spagna; nonostante il risultato negativo, la rete gli permette di appaiare per la prima volta Forl\u00e1n in testa alla classifica dei maggiori marcatori in Nazionale.\nMondiale 2014.\nDopo aver concluso le qualificazioni alla Coppa del Mondo FIFA come capocannoniere del girone sudamericano con 11 gol, il 22 maggio, Su\u00e1rez subisce un intervento chirurgico d'urgenza al ginocchio sinistro. Dopo alcune voci che lo vedevano fuori dalla Coppa del Mondo, viene comunque convocato dal ct Tab\u00e1rez. Dopo essere stato in panchina durante la partita persa per 1-3 contro la Costa Rica, Su\u00e1rez esordisce dal 1' segnando entrambi i gol della squadra nella vittoria per 2-1 contro l'Inghilterra.\nIl 24 giugno, durante l'ultima partita del girone di qualificazione contro l'Italia, intorno al 79' sul punteggio di 0-0, Su\u00e1rez morde alla spalla Chiellini. Nonostante le proteste dei giocatori italiani, l'arbitro messicano Rodr\u00edguez decide di non sanzione l'uruguaiano. La partita termina 1-0 in favore dell'Uruguay che passa dunque alla fase a eliminazione diretta. Due giorni dopo, il 26 giugno, viene sanzionato dalla FIFA con 4 mesi di sospensione totali (incluse le gare di club) e 9 giornate di squalifica con la maglia della sua Nazionale.\nCopa Am\u00e9rica Centenario.\nConvocato per la Coppa America Centenario del 2016 negli Stati Uniti, \u00e8 costretto a saltare il torneo per l'infortunio rimediato nella finale di Coppa del Re del 22 maggio 2016. Rimane in panchina in tutte e tre le partite dell'Uruguay, che chiude con l'eliminazione al primo turno.\nMondiale 2018.\nConvocato dal CT Tab\u00e1rez per il campionato del mondo del 2018 in Russia, il 20 giugno, alla sua 100\u00aa apparizione con la maglia della \"Celeste\", realizza la rete numero 50 in nazionale, che permette ai sudamericani di battere l' nella seconda partita dei suoi, disputata a Rostov e valida per la fase a gironi del torneo, e qualificarsi agli ottavi di finale. Il 25 giugno realizza, con un pregevole calcio di punizione, il primo gol della sfida contro i padroni di casa della , vinta per 3-0. Agli ottavi, nella partita vinta per 2-1 contro il , sigla l'assist per il primo gol di Cavani.\nCopa Am\u00e9rica 2019.\nNella Coppa America 2019 si distingue il 16 giugno nella sfida contro l' (4-0), mettendo in rete il pallone del parziale 3-0 e fornendo un assist a Lodeiro. Nella gara dei quarti di finale risoltasi ai tiri di rigore contro il , compie l'unico errore dal dischetto, che condanna la \"Celeste\" all'eliminazione.\nStatistiche.\nTra club, nazionale maggiore, nazionale olimpica e nazionali giovanili, Su\u00e1rez ha giocato globalmente 858 partite segnando 522 reti, alla media di 0,62 gol a partita.\nPresenze e reti nei club.\n\"Statistiche aggiornate al 26 febbraio 2022.\"\nCronologia presenze e reti in nazionale.\n "}
{"id": "1513224", "revid": "767487", "url": "https://it.wikipedia.org/wiki?curid=1513224", "title": "Luciano Fineschi", "text": "Biografia.\nFiglio d'arte (la madre era un'artista nel circo rumeno e il padre Enrico fu un pioniere dell'avanspettacolo al fianco di Wanda Osiris) era nipote dell'attore Carlo Campanini e fu avvicinato alla musica dallo zio quando questi gli regal\u00f2 un pianoforte acquistato per il figlio, in realt\u00e0 poco interessato alla musica.\nAppassionato della musica nera di matrice afroamericana (il blues di St. Louis e quello suonato nell'intero delta del Mississippi), \u00e8 stato il fondatore della Roman New Orleans Jazz Band (la cui attivit\u00e0 \u00e8 stata raccontata nel film di Valerio Zurlini del 1951 \"Il blues della domenica sera\") e ha suonato al fianco di artisti di notoriet\u00e0 internazionale, fra cui Louis Armstrong (che \u00e8 stato padrino di sua figlia chiamata Bessie in onore della cantante blues Bessie Smith) e Duke Ellington.\nMusicista polistrumentista e arrangiatore autodidatta (suonava il pianoforte, il trombone - il primo lo acquist\u00f2 nel 1949 in occasione del suo primo incontro con Armstrong - e il vibrafono), \u00e8 stato dagli anni cinquanta agli ottanta alla guida di diversi gruppi jazz e di big band, fra cui l'Orchestra Time, oltre che direttore dell'Orchestra della RAI.\nHa partecipato a diverse trasmissioni televisive, con Pippo Baudo in \"Settevoci\" (per la quale compose la musica del brano \"Donna Rosa\" cantato da Nino Ferrer) e con il mago Silvan in ambedue le edizioni (1973 e 1974) del variet\u00e0 \"Sim Salabim\" in onda dagli studi RAI di Torino.\nSposato con Carla Cavicchini, da cui ha avuto le figlie Nancy e Bessie e il figlio Enrico.\nNegli anni ottanta ha portato in teatro un proprio spettacolo intitolato \"Ma cos'\u00e8 questo Jazz\".\nFineschi \u00e8 stato anche autore di musiche per il cinema, firmando diverse colonne sonore, fra cui \"Le sette vipere (Il marito latino)\" (del 1964, regia di Renato Polselli), \"W le donne\" (1970, di Aldo Grimaldi) e \"Venga a fare il soldato da noi\" (1971, diretto da Ettore Maria Fizzarotti).\nRitiratosi dalle scene, ha trascorso gli ultimi sette anni di vita nel piccolo centro campano di Contursi Terme, dove \u00e8 morto nel gennaio del 2006.\nContinuano oggi l'eredit\u00e0 artistica di famiglia il figlio Enrico Fineschi (n. 1959), noto trombettista jazz, e i nipoti Simone Saccoccio (n. 1975), clarinettista, e Antonio Saccoccio (n. 1974), compositore di musica elettronica, studioso delle avanguardie e fondatore del Net.Futurismo.\nMusiche e partecipazioni nel cinema.\nNella sua carriera Fineschi ha scritto diverse composizioni per il cinema, apparendo anche in alcuni film:"}
{"id": "1513225", "revid": "287204", "url": "https://it.wikipedia.org/wiki?curid=1513225", "title": "Wahshi ibn Harb", "text": ""}
{"id": "1513226", "revid": "6923", "url": "https://it.wikipedia.org/wiki?curid=1513226", "title": "Carlo Tassara", "text": "La Carlo Tassara \u00e8 stata una societ\u00e0 siderurgica con sede a Breno, nella provincia di Brescia. In seguito, durante gli anni, si \u00e8 trasformata in una holding finanziaria; dopo la crisi economica mondiale del 2008 \u00e8 entrata in una difficile situazione finanziaria che l'ha obbligata a una ristrutturazione molto profonda che pare essersi conclusa positivamente nel 2019.\nStoria.\nGli esordi a Voltri.\nNel 1854 Filippo Tassara inizi\u00f2 a produrre ferro e chiodi a Fiorino, frazione di Voltri situata in una vallata appenninica. L'industria si avvaleva di forni alimentati a carbone di legna per affinare la ghisa e di magli per lavorare i chiodi. I chiodi prodotti erano destinati ai costruttori navali della Riviera ligure.\nNel 1865 trasfer\u00ec la produzione a Voltri, dove sorse una ferriera che chiam\u00f2 \"Ricompensa\". Nel 1871 le ferriere erano diventate due, e nel 1874 gli operai erano 162. Nel 1875 fond\u00f2 un'altra ferriera denominata \"Stella d'Italia\", dotata di due grossi treni. In queste ferriere furono chiamati a lavorare numerosi operai specializzati provenienti dal bresciano e dal bergamasco. Nel 1882 venne fondata anche una bulloneria e nel 1883 la prima fabbrica italiana di molle in acciaio per vagoni e locomotive.\nAlla morte del padre i sette figli (Giuseppe, Giovanni, Federico, Vittorio, Costantino, Filippo Jr. e Carlo) proseguirono l'attivit\u00e0 della \"Filippo Tassara &amp; Figli\" che nel 1899 divenne Societ\u00e0 Anonima \"Ferriere di Voltri\" con un capitale di 6 milioni di lire. Nel 1878 Filippo mor\u00ec e la direzione del gruppo fu assunta dal primogenito Giuseppe, anch'egli per\u00f2 scomparve presto lasciando la guida al fratello Giovanni. Nel 1918 i Tassara cedettero la maggioranza del pacchetto azionario della \"Ferriere di Voltri\" ad Attilio Odero, presidente della Terni. Nel 1930 la \"Ferriere di Voltri\" venne assorbita dalla Ilva, il cui presidente era Filippo J. Tassara.\nNel 1899 nacque a Sestri Ponente la \"Ing. Filippo e Carlo Tassara\" snc, specializzata nella produzione di dolomite. La societ\u00e0 rimase propriet\u00e0 della famiglia Tassara sino all'inizio degli anni '90, quando ha ceduto il controllo della societ\u00e0, diventata nel frattempo \"Refrattari italiana Spa\", all'impresa austriaca \"Veitsch-Radex Heraklit AG\".\nIl trasferimento a Breno.\nNel 1903 il pi\u00f9 giovane dei sette fratelli, Carlo, si trasfer\u00ec a Darfo, in Val Camonica, dove assunse la direzione di uno stabilimento della \"Ferriere di Voltri\". Nei primi anni Venti lascia l'azienda di famiglia per mettersi in proprio a Breno, nel bresciano, dove fonda uno stabilimento di leghe metalliche.\nNegli anni '30 vennero realizzate due centrali idroelettriche per alimentare gli stabilimenti fondati da Carlo che mor\u00ec all'improvviso nel 1946, pochi anni dopo aver fondato la Carlo Tassara Stabilimenti Elettrosiderurgici. Le attivit\u00e0 di Carlo Tassara continuarono grazie a suo figlio Filippo che nel frattempo aveva fondato per proprio conto la Italghisa, specializza nella produzione di ghisa al manganese. La Carlo Tassara, dopo la morte di Filippo nel 1953, venne guidata dai nipoti di Carlo, Giuseppe Tassara e Giacomo Piccardo.\nHolding industriale e finanziaria.\nNel 1960 la Carlo Tassara assorb\u00ec la Metallurgica Valle Camonica, fondata a Malegno nel 1907; societ\u00e0 che nel 1986 continu\u00f2 la propria attivit\u00e0, pur sempre all'interno del gruppo Tassara, come Metalcam SpA. Nel 1996 la Metalcam si distinse per l'acquisizione della Breda Fucine di Sesto San Giovanni.\nVerso la fine degli anni Settanta le sorti della Carlo Tassara iniziarono a legarsi a quelle dell'uomo d'affari franco-polacco Romain Zaleski.\nZaleski nel 1979, come consulente per la societ\u00e0 \"Comilog\", entr\u00f2 in contatto con la Carlo Tassara. Dopo aver contribuito al risanamento dell'azienda, Zaleski nel 1984 ne prese il controllo diventandone manager director. Egli ne fece una holding specializzata nel settore dell'esplorazione e della trasformazione dei metalli.\nNegli anni Novanta la Carlo Tassara inizi\u00f2 a investire nel settore energetico acquisendo il 38,7% di Falck-Sondel che rivendette anni dopo con una plusvalenza di 300 milioni di euro. Nel 2001 tramite Italenergia, societ\u00e0 partecipata dalla Carlo Tassara insieme a \u00c9lectricit\u00e9 de France, Fiat, Banca di Roma, Banca Intesa e Sanpaolo IMI lanci\u00f2 un'OPA su Montedison ottenendone il controllo. L'anno successivo dalla fusione di Montedison con la controllata Edison, con Sondel e FiatEnergia nacque la nuova Edison.\nSuccessivamente, tramite la sua controllata lussemburghese \"Carlo Tassara International SA\", acquist\u00f2 un pacchetto azionario del 7,4% di Arcelor, gruppo siderurgico europeo con sede in Lussemburgo. Quando nel 2006 la Mittal Steel Company, la societ\u00e0 olandese della famiglia indiana Mittal, e il gruppo siderurgico russo Severstal' lanciarono due distinte OPA ostili, Romain Zaleski fu decisivo nel dare la preferenza al miliardario indiano Lakshmi Mittal. Dalla fusione \u00e8 nato il primo gruppo mondiale della siderurgia: Arcelor Mittal.\nAlla data dell'ottobre 2007 la Carlo Tassara aveva partecipazioni in Mittel spa, holding che si occupa di private equity e di investimenti immobiliari, in Mediobanca, Assicurazioni Generali, Intesa Sanpaolo, ASM Brescia, UBI Banca, Monte dei Paschi di Siena, Telecom Italia e VINCI.\nDal 2008 Tassara \u00e8 entrata in una crisi finanziaria profonda che l'ha portata a dismettere tutte le sue partecipazioni, restando solo proprietaria della sua prima acquisizione, la Metalcam."}
{"id": "1513230", "revid": "767487", "url": "https://it.wikipedia.org/wiki?curid=1513230", "title": "L'ultima preda (film 1950)", "text": "L'ultima preda (\"Union Station\") \u00e8 un film noir statunitense del 1950 girato dallo specialista di questo genere cinematografico degli anni cinquanta, Rudolph Mat\u00e9.\nLa pellicola inizialmente era stata intitolata \"Nightmare in Manhattan\" ricalcando il successo editoriale dell'omonimo libro di Thomas Walsh, per il quale vinse l'Edgar Award per il miglior romanzo. Tuttavia, poich\u00e9 la sceneggiatura originale venne modificata e l'ambientazione venne spostata da New York a Chicago e la vittima non era pi\u00f9 un bambino ma una ragazza, il titolo del film venne cambiato.\nTrama.\nJoyce Willecombe \u00e8 la segretaria di un ricco uomo d'affari, Henry Murchison. Di ritorno dal suo lavoro di segretaria, in treno, nota due uomini arrivati in tutta fretta in macchina in una stazione intermedia, li vede salire nella sua carrozza e accomodarsi in due posti diversi e nota anche che uno dei due porta una pistola. Preoccupata che possano essere due malintenzionati, una volta arrivati alla stazione che d\u00e0 nome al titolo originale in inglese della pellicola, la Union Station di Chicago, decide di segnalare il tutto al tenente William Calhoun, in servizio alla polizia ferroviaria; l'investigazione conseguente la segnalazione, porter\u00e0 alla scoperta del rapimento di Lorna, la figlia di Henry Murchison.\nDurante le ricerche, il tenente Calhoun scopre che la stazione \u00e8 stata prescelta come luogo di scambio per la consegna del riscatto e lotter\u00e0 contro il tempo affinch\u00e9 prima del momento convenuto per l'appuntamento venga scoperta l'identit\u00e0 dei criminali."}
{"id": "1513231", "revid": "6923", "url": "https://it.wikipedia.org/wiki?curid=1513231", "title": "Firefly Studios", "text": "Firefly Studios \u00e8 una casa sviluppatrice di videogiochi. Fu fondata nel 1999 da Simon Bradbury ed Eric Ouellette, ed \u00e8 focalizzata su giochi di strategia, di cui il pi\u00f9 famoso \u00e8 Stronghold, da cui sono stati tratti vari sequel e spin-off; la sua base si trova a Londra, in Inghilterra.\nNel febbraio del 2004, la Firefly ha aperto uno studio a Canton, nel Connecticut. L'anno dopo, verso novembre, ha aperto un altro studio a Aberdeen in Scozia."}
{"id": "1513234", "revid": "767487", "url": "https://it.wikipedia.org/wiki?curid=1513234", "title": "Zombi - La creazione", "text": "Zombi - La creazione \u00e8 un film diretto da Bruno Mattei nel 2007 con il suo abituale pseudonimo di Vincent Dawn. \u00c8 una pellicola dell'orrore prodotta per il mercato direct-to-video, seguito del film \"L'isola dei morti viventi\". \u00c8 l'ultima opera del regista, spentosi pochi mesi dopo la fine delle riprese.\nIl film \u00e8 stato presentato in anteprima mondiale nel corso del Festival Intercomunale del Cinema Amatoriale di Brescia al Salone La Serra di Collebeato nel 2008.\nTrama.\nSharon, l'unica sopravvissuta al massacro sull'isola pullulante di zombie, ritorna a casa, ma - quando cerca di raccontare la tragedia che ha vissuto - nessuno le crede. Solo un emissario di una potente multinazionale le concede una seconda chance per ritrovare l'isola dove i morti viventi hanno ucciso i suoi amici; cos\u00ec i due partono e arrivano sull'isola dove trovano delle bare con degli strani esseri mutanti al loro interno. Apparentemente queste creature sembrano morte, ma in men che non si dica, una dopo l'altra, cominceranno a risvegliarsi, attratte dall'odore di carne viva. La spirale di orrore ha nuovamente inizio.\nProduzione.\nIl film \u00e8 stato girato in lingua inglese nelle isole Filippine, con attori americani, come il precedente.\nIl produttore (Gianni Paolucci e le case di produzione \"Diamonds International Film\" e \"La perla nera\"), la troupe il regista e l'art director Claudio Cosentino erano italiani ma il film \u00e8 stato ugualmente girato in un paese estero per ammortizzare i costi, come succedeva con le pellicole di genere negli anni settanta.\nIl film \u00e8 il seguito di un altro film di Mattei, \"L'isola dei morti viventi\" del 2006, ma l'unico membro del cast in comune \u00e8 l'attrice Yvette Yzon, che ha partecipato a molti dei film direct-to-video del regista.\nDistribuzione.\nNel novembre del 2007 il film \u00e8 stato presentato in prima mondiale all'American Film Market (AFM) di Los Angeles.\nA partire dall'autunno 2008, sono uscite le edizioni in DVD di questo film per il mercato tedesco e ceco (quest'ultima con il titolo di \"Zombie: Za\u010d\u00e1tek\"). Si \u00e8 trattato delle prime volte che questo film veniva distribuito su larga scala.\nA 10 anni di distanza dalle riprese, il film, montato da Daniele Campelli, \u00e8 stato distribuito sul mercato italiano il 26 gennaio 2017 dall'etichetta 30 Holding.\nSequel.\n Tali progetti sono rimasti irrealizzati."}
{"id": "1513235", "revid": "117078073", "url": "https://it.wikipedia.org/wiki?curid=1513235", "title": "Giuseppe Di Bernardo", "text": "Biografia.\nDopo il diploma al liceo artistico, frequenta la Scuola Internazionale di Comics e inizia la carriera professionale illustrando giochi di ruolo e lavorando per la pubblicit\u00e0 televisiva, sue alcune illustrazioni per la prima serie delle carte dei Gormiti.\nNel 1994 si classifica terzo al concorso di fumetti Pierlambicchi di Prato ed esordisce nel settore fumettistico disegnando un paio di storie sulla riviste \"Demon story\" e \"Satanico\". Nello stesso anno crea il personaggio \"Desdy Metus-L'insonne\". La serie dura solamente tre numeri, ma Di Bernardo attira l'attenzione della critica specializzata. Sempre nel 1994 disegna il volume \"Altri Romei altre Giuliette\", scritto da Ade Capone e pubblicato dalla Star Comics.\nA partire dal 1995 collabora con la rivista \"Selen\" di Stefano Trentini, disegnando diversi racconti erotici. Successivamente pubblica una storia sul \"Giornale dei misteri\" e scritta da Moreno Burattini: il titolo \u00e8 \"Missione UFO\" e le chine sono di Jacopo Brandi, con cui firmer\u00e0 gran parte dei suoi lavori futuri. La firma di Bernardo appare anche sul numero 60 di Lazarus Ledd, dove realizza le matite dell'episodio \"L'armatura nera\", sempre inchiostrato da Brandi. Nel 1996 compie un'incursione alla Sergio Bonelli Editore, disegnando la matite di \"Un giorno da cani\", numero 253 di Mister No inchiostrato da Marco Bianchini, e disegna il numero 4 di Samuel Sand, intitolato \"La follia di Monsieur Giraud\" e pubblicato dalla Star Comics.\nNel 1998 interrompe la collaborazione con \"Selen\" e da questo momento al 2000 disegna sei albetti promozionali di \"Eva e Chris\". Si dedica inoltre ai fumetti multimediali: \"Nebula\" \u00e8 infatti il primo e-comics italiano e dietro la sua nascita c'\u00e8 proprio Di Bernardo. Per la Tisifone si occupa anche della serie multimediale \"Progetto tetha\", creando i personaggi delle Errini. Entrambi i lavori nascono dalla collaborazione con Brandi. Nel novembre del 1999 esce per Comics &amp; Dintorni l'albo monografico \"Yndi@, la nuova genesi\".\nNel 1998 \u00c9va Henger \u00e8 la protagonista de \"Le avventure ermetiche di Eva Henger\", fumetto voluto da Riccardo Schicchi, disegnato da Giuseppe Di Bernardo con Jacopo Brandi su un'idea di Marco Bianchini; veniva pubblicato a puntate sulle riviste della Diva Futura.\nNel 2000 disegna con Brandi \"Presenze, il fumetto ufologico-Chirurgia parallela\", episodio scritto da Andrea J. Polidori (altro suo collaboratore storico) e apparso come allegato alla rivista \"UFO notiziario\". L'anno successivo torna sul personaggio di Desdy Metus realizzando con Brandi e Polidori gli albi \"L'onda anomala\" e \"Il re linchetto\", volumi pubblicati dalla Titivillus.\nNel 2002 appare il suo primo episodio di \"Diabolik\", serie per cui lavora ancora attualmente: nel mese di luglio esce infatti \"Relazioni pericolose\", con le chine di Franco Paludetti e Beniamino Delvecchio. Successivamente realizza gli episodi: \"La guardia del corpo\", \"Doppia trappola\", \"Amnesia\", \"Vite incrociate\", \"Il fuoco della vendetta\", \"Incubo atomico\", \"Troppi prigionieri\", \"Il prezzo dell'inganno\", \"La morte sa aspettare\", \"La vendetta di Ginko,\" \"Fermate la ghigliottina\", \"Una maschera per Ginko\", \"La congiura dei traditori\", \"La catena di ghiaccio\", \"Colpo su colpo\", \"L'ultimo colpo\", \"Il regalo\", \"Il bracciale perduto\", \"Angoscia dal passato\", \"In mano al nemico\", \"Due piani infallibili, Diabolik entra in gioco\", \"Il primo amore\", \"Sempre pi\u00f9 a rischio\", \"Obiettivo in nero, Vite al limite\" e gli albi fuori serie \"Colpo a Rimini\", \"Il sangue di Giove\" e su \"Il grande Diabolik\" gli episodi: \"La vera storia dell'isola di King,\" \"La maschera e il volto e Tutte la vite di un gatto.\" \nDue anni dopo approda anche al mercato francese, disegnando tre volumi per Les Humano\u00efdes Associ\u00e9s dal titolo: \"L'anc\u00eatre programm\u00e9 - Tome 4 - Le temps du savoir\", \"L'anc\u00eatre programm\u00e9 - Tome 5 - La r\u00e9v\u00e9lation\" e \"Le silence de la terre - Tome 2 - Funny war\".\nPer Di Bernardo \u00e8 un grande momento e il 2005 segna la consacrazione definitiva della sua Desdemona Metus: ad aprile esce infatti in edicola per la Free Books il primo numero della serie \"L'insonne\", dal titolo \"Crimini dimenticati\". \"L'insonne\" \u00e8 anche una delle prime serie a fumetti italiane a sbarcare su piattaforma iPad e iPhone.\nCon lo scrittore Carlo Lucarelli e Mauro Smocovich, per l'Editore Star Comics, nel 2008 crea il personaggio a fumetti \"Cornelio - Delitti d'autore\" di cui scrive le prime tre sceneggiature dal titolo \"Il club della paura\", \"La reliquia del vampiro\" e \"Technozombie\". Sempre su soggetto di Carlo Lucarelli, sceneggia una storia breve de \"Il Brigadiere Leonardi\", dal titolo \"Il falegname\", edita dalle Edizioni BD.\nNel 2011 crea una nuova miniserie a fumetti che tratta il folklore della teoria del complotto e del rapimento alieno. La collana, dal titolo \"The Secret\" e composta di otto episodi mensili, ha visto la luce nel marzo per la casa editrice Star Comics ed \u00e8 stata ristampata e ampliata tre anni dopo dalle Edizioni Inkiostro. Nel 2012 torna a scrivere di UFO con il fumetto pubblicato in edicola per i tipi della Light &amp; Darkness di Terni. Il fumetto, dal titolo \"Breve storia degli UFO a fumetti\", \u00e8 illustrato da Rosario Raho ed \u00e8 scritto con la collaborazione di Roberto Pinotti, che appare nella storia come personaggio.\nNel 2019 pubblica per le Edizioni Inkiostro, la graphic novel \"Il Mostro di Firenze - Enigma Senza Fine\", con i disegni di Vittorio Santi, dove racconta una storia di fantasia liberamente ispirata alla vicenda del serial killer delle coppiette. Nella storia compare anche la sua eroina Desdemona Metus, inserendo il volume nella linea narrativa della serie L'Insonne.\nNel 2009 riceve il prestigioso premio fumettistico Scure d'Oro, mentre nel 2017 gli viene assegnato l'Italian Crepax Awards. Precedentemente, grazie alle sue pubblicazioni, gli era stato assegnato il Comicus Prize durante il Napoli Comicon del 2006 e il Premio Ayaaaak al Cartoomics di Milano nel 2007.\nPer l'Editore Marco Del Bucchia ha pubblicato il romanzo \"La lunga notte de L'insonne\", dedicato alla sua eroina L'insonne e precedentemente, per lo stesso editore, ha partecipato a due antologie intitolate \"Pistoia gialla e noir\" e \"Delitti per sport\".\nNella raccolta \"Onda dall'abisso\" per l'Editore L'orecchio di Van Gogh, ha pubblicato il racconto: \"Occhi dall'abisso\", gi\u00e0 contenuto ne \"La lunga notte de L'Insonne\". \nNel 2013, per le Edizioni Atelier di Pistoia, scrive il racconto \"Il morbo della memoria\" contenuto nella antologia dedicata alla Shoah dal titolo \"Il treno della memoria\". Nel racconto compare ancora una volta il suo personaggio storico Desdemona Metus alias \"L'Insonne\" e Di Bernardo \u00e8 anche autore del disegno in copertina.\nDal 2012 al 2014, \u00e8 stato editor Star Comics per il settore del fumetto italiano. Dopo aver insegnato fumetto per dieci anni alla Scuola Internazionale di Comics di Firenze attualmente \u00e8 docente presso TheSign - Comics &amp; Arts Academy."}
{"id": "1513241", "revid": "89436", "url": "https://it.wikipedia.org/wiki?curid=1513241", "title": "Call centre", "text": ""}
{"id": "1513242", "revid": "599013", "url": "https://it.wikipedia.org/wiki?curid=1513242", "title": "Suore cistercensi della carit\u00e0", "text": "Le Suore Cistercensi della Carit\u00e0 sono un istituto religioso femminile di diritto pontificio: i membri di questa congregazione pospongono al loro nome la sigla S.C.C.\nStoria.\nLa terziaria domenicana Claudia De Angelis (1675-1715), in religione suor Claudia della Croce, constatando la situazione di abbandono in cui viveva la giovent\u00f9 femminile, volle provvedere alla sua educazione. A questo scopo il 25 maggio 1709 apr\u00ec ad Anagni la \"Scuola pia della carit\u00e0\" e riun\u00ec una comunit\u00e0 di ragazze per occuparsene; dapprima in locali di fortuna, la sede venne poi collocata nel complesso di case adiacenti alla chiesa dei Santi Cosma e Damiano: ottenuta anche la stessa chiesa in enfiteusi perpetua, tutto il complesso venne riedificato a partire dalle nuove esigenze e, in un secondo momento, venne acquistato anche il pregevole edificio passato alla storia col nome di Palazzo di Bonifacio VIII.\nGli originali statuti, redatti dall'abate Giovanni Marangoni, prevedevano che le \"maestre pie\" vivessero in comunit\u00e0 pur non essendo tenute a una stretta clausura e che osservassero i consigli evangelici di povert\u00e0, obbedienza e castit\u00e0 ma senza voti.\nIl 23 giugno 1728 la comunit\u00e0 anagnina fu aggregata alla congregazione di San Bernardo dell'ordine cistercense: le maestre pie assunsero il nome di \"Oblate cistercensi\", adottarono il rituale e l'abito bianco e nero di quell'ordine e, nel 1731, iniziarono ad emettere i voti semplici.\nL'istituto - per secoli costituito dalla sola casa madre di Anagni - fu eretto in congregazione religiosa di diritto diocesano da Giovanni Battista Piasentini, vescovo di Anagni, il 18 settembre 1949. Da quest'anno inizi\u00f2 la sua diffusione, aprendo case soprattutto nell'Italia del nord, nel Lazio e in Puglia. Nel 1986 la S. Sede riconobbe all'istituto lo \"status\" di congregazione di diritto pontificio. A partire poi dal 1991 la congregazione si estese nell'America del sud e nell'Africa.\nAttivit\u00e0 e diffusione.\nLe Suore Cistercensi della Carit\u00e0 gestiscono soprattutto scuole dell'infanzia e si dedicano alla pastorale giovanile e parrocchiale.\nOltre che in Italia, la congregazione opera in Brasile e Uganda; la sede generalizia \u00e8 ad Anagni.\nAlla fine del 2008 l'istituto contava 45 religiose in 7 case."}
{"id": "1513245", "revid": "729019", "url": "https://it.wikipedia.org/wiki?curid=1513245", "title": "Eliporto di Monaco", "text": "L'eliporto di Monaco (IATA: MCM, ICAO: LNMC), ubicato nel quartiere di Fontvielle, \u00e8 l'unico eliporto del piccolo Principato.\nCinquanta voli giornalieri (363 giorni l'anno) collegano l'eliporto all'aeroporto di Nizza Costa Azzurra, mentre con voli privati \u00e8 possibile raggiungere note localit\u00e0 in Corsica, in Costa Azzurra o in Italia.\nDue sono le compagnie aeree monegasche, con base all'eliporto: Heli Air Monaco e Monacair."}
{"id": "1513251", "revid": "125776488", "url": "https://it.wikipedia.org/wiki?curid=1513251", "title": "Gary Cole", "text": "Biografia.\nNato nell'Illinois negli anni si \u00e8 costruito una solida carriera come attore caratterista. Dopo aver studiato alla Rolling Meadows High School e alla Illinois State University, inizia a calcare i palcoscenici teatrali tra Chicago e New York. Dopo una serie di film per la televisione, il suo debutto cinematografico risale al 1985, con un piccolo ruolo nel film di William Friedkin \"Vivere e morire a Los Angeles\".\nConosce la popolarit\u00e0 grazie alla serie televisiva \"Voci nella notte\", dove interpreta un ex poliziotto che conduce un programma radiofonico notturno, ma anche grazie alle serie \"American Gothic\" e \"Crusade\". \u00c8 apparso anche in moltissimi film, tra i quali \"Soldi sporchi\" (1998), \"Impiegati... male!\" (1999), \"The Gift - Il dono\" (2000), \"One Hour Photo\" (2002), \"Le spie\" (2002), \"Palle al balzo - Dodgeball\" (2004), \"\" (2005), \"Ricky Bobby - La storia di un uomo che sapeva contare fino a uno\" (2006), \"Breach - L'infiltrato\" (2007) e molti altri.\nHa prestato la sua voce per le serie animate \"I Griffin\" e \"Kim Possible\", mentre negli ultimi anni \u00e8 divenuto noto per il ruolo del Vice Presidente Bob Russell nella serie TV \"West Wing - Tutti gli uomini del Presidente\".\nNel 2008 interpreta il violento Wayne Davis nella 4\u00aa stagione di \"Desperate Housewives\" e il padre di Sarah Walker nella serie televisiva \"Chuck\". Nel 2011 \u00e8 guest star della quarta stagione di \"True Blood\", dove interpreta il ruolo di Earl Stackhouse, nonno di Sookie Stackhouse. Sempre nello stesso anno inizia a prendere parte a diversi episodi della serie \"Suits\", nel ruolo del procuratore distrettuale Cameron Dennis. Nel 2012 prende parte alla prima stagione di \"Hart of Dixie\" nel ruolo del Dr. Ethan Hart, padre della protagonista Zoe Hart.\nDoppiatori italiani.\nCome doppiatore \u00e8 sostituito da:"}
{"id": "1513254", "revid": "108107", "url": "https://it.wikipedia.org/wiki?curid=1513254", "title": "Chimica macromolecolare", "text": ""}
{"id": "1513258", "revid": "1305772", "url": "https://it.wikipedia.org/wiki?curid=1513258", "title": "Monster Bash", "text": "Monster Bash (titolo di lavorazione: \"Graveyard\") \u00e8 un videogioco a piattaforme a due dimensioni sviluppato dalla Apogee Software per sistemi MS-DOS. Uscito nel 1993, supporta una grafica in formato EGA a 16 colori, e musica in formato Adlib.\nTrama.\nLa storia comincia quando il malvagio \"Count Chuck\" rapisce il cane del giovane protagonista \"Johnny Dash\". Un mostro gli confida che Chuck ha rapito migliaia di altri cuccioli, tenuti prigionieri nel mondo del sottosuolo, con l'intento di tramutarli in esseri maligni. Johnny, armato solamente della sua fionda, varca un passaggio segreto dentro il suo armadio e va alla ricerca del suo cane.\nModalit\u00e0 di gioco.\nIl giocatore deve accompagnare Johnny attraverso 28 livelli a tema horror: per completarli, occorre liberare degli animali intrappolati dentro delle gabbie, colpendo il lucchetto che le chiude con la fionda; quest'ultima pu\u00f2 essere potenziata raccogliendo gli opportuni power-up. I mostri che popolano i livelli sono quelli della tipica tradizione horror, come zombi, streghe, scheletri, demoni, ecc. Se Johnny \u00e8 colpito, perde un punto vitale; questi variano a seconda della difficolt\u00e0 di gioco (9 in \"Easy\", 6 in \"Medium\" e 3 in \"Hard\"), e quando arrivano a zero, si perde una vita. Una volta morti, si ritorna all'inizio del livello, a meno che non si siano attivati dei checkpoint.\nMonster Bash VGA.\nIl gioco doveva uscire anche in modalit\u00e0 VGA, con grafica ridisegnata a 256 colori, e secondo una dichiarazione di Joe Siegler di 3D Realms erano stati realizzati anche 20 livelli aggiuntivi; il progetto fu in seguito abbandonato, e i livelli mai pubblicati."}
{"id": "1513266", "revid": "320578", "url": "https://it.wikipedia.org/wiki?curid=1513266", "title": "Scudo Stargate", "text": ""}
{"id": "1513268", "revid": "1318658", "url": "https://it.wikipedia.org/wiki?curid=1513268", "title": "Stazione di Monaco-Monte Carlo", "text": "La stazione di Monaco-Monte Carlo (in francese \"gare de Monaco-Monte-Carlo\") \u00e8 l'unica stazione ferroviaria del Principato di Monaco, situata sulla linea Marsiglia\u2013Ventimiglia. La nuova stazione \u00e8 stata inaugurata il 7 dicembre 1999 nell'anno dei lavori nel Principato di Monaco per i 50 anni del regno di Ranieri III, in sostituzione della vecchia posta sulla costa e chiusa in tale anno. Una parte della stazione si trova in territorio francese nel comune di Beausoleil.\nIl Principato di Monaco non ha una compagnia ferroviaria propria e i treni che transitano per la rete monegasca, lunga complessivamente 1,7\u00a0km, sono gestiti dalla SNCF, societ\u00e0 nazionale delle ferrovie francesi.\nServizi.\nLa stazione dispone di:"}
{"id": "1513269", "revid": "615138", "url": "https://it.wikipedia.org/wiki?curid=1513269", "title": "Marcello Spatafora", "text": "Biografia.\nSi \u00e8 laureato in giurisprudenza presso l'Universit\u00e0 di Pisa nel 1962 e diplomato presso il Collegio medico-giuridico (attuale Scuola Superiore Sant'Anna).\nIl suo primo incarico diplomatico all'estero \u00e8 stato di Vice Console a Parigi dal 1968 al 1970, successivamente Primo Segretario a Belgrado dal 1970 al 1973 e Consigliere a Beirut dal 1973 al 1977.\n\u00c9 stato ambasciatore italiano in Malaysia dal 1980 al 1986 (come Incaricato d'affari), a Malta dal 1986 al 1989, in Australia dal 1993 al 1997 e in Albania dal 1997 al 1999. \nDal 2000 al 2003 \u00e8 stato direttore generale per gli affari economici al Ministero degli affari esteri.\nL'ultimo incarico della sua carriera \u00e8 stato quello di Rappresentante Permanente d'Italia presso le Nazioni Unite a New York dal 2003 al 2008. In questa veste, nel mese di dicembre 2007 \u00e8 stato Presidente del Consiglio di sicurezza delle Nazioni Unite.\nHa cessato di far parte della carriera diplomatica per raggiunti limiti di et\u00e0 il 1 agosto 2008."}
{"id": "1513271", "revid": "287204", "url": "https://it.wikipedia.org/wiki?curid=1513271", "title": "Gaio Trebazio Testa", "text": "Biografia.\nFu in stretti rapporti di amicizia e confidenza con Cesare, Augusto, Orazio, Mecenate oltre che con Cicerone, col quale intrattenne un fitto epistolario e che gli dedic\u00f2 i \"Topica\", un resoconto dell'omonima opera di Aristotele.\nIn qualit\u00e0 di giureconsulto, segu\u00ec Cesare nelle sue campagne galliche, ricoprendo, anche se solo formalmente, la carica di tribuno militare. Fu inoltre ascoltato consigliere di Augusto ed ebbe notevole fama quale maestro di Marco Antistio Labeone, che, nella fase evolutiva che dalla \"Res publica\" al Principato, sar\u00e0 l'artefice di quel movimento innovatore del diritto romano che sarebbe stato detto dei Proculiani.\nDelle sue numerose opere nulla si \u00e8 conservato, se non le frequenti menzioni che di lui si trovano nelle Pandette e nelle \"Institutiones\" del Corpus iuris civilis giustinianeo.\nFormazione.\nDa Cicerone e Pomponio apprendiamo che fu allievo a Roma di Cornelio Massimo. Secondo Pomponio la sua perizia giuridica fu maggiore dell'eloquenza, arte in cui fu superato da qualcuno, come Cascellio, giuridicamente meno dotato di lui.\nPotrebbe essersi avvicinato all'epicureismo tramite Pansa, una scuola dalla quale si sarebbe poi allontanato su sollecitazione di Cicerone che la considerava poco consona alle virt\u00f9 civili e allo studio e alla pratica del diritto. \nLa questione ritorna poco dopo, quando Cicerone parla dei rischi del disimpegno civico di Trebazio, in relazione al suo ruolo di patrono di Ulubrae, i cui cittadini, in nome dell'amicizia tra i due, saputa della presenza dell'oratore di Arpino, si erano mobilitati nel dare un'entusiastica accoglienza.\nNelle stesse righe, Cicerone gi\u00e0 si mostrava perplesso alla notizia di un suo precedente avvicinamento, sulla scia di Selius, alla Nuova accademia dello scettico Carneade, una tradizione filosofica un tempo seguita e apprezzata da Cicerone, ma dalla quale, come si evince indirettamente anche dalla lettera, egli aveva preso le distanze in favore di una sua particolare interpretazione dello stoicismo.\nEbbe poi una notevole reputazione come maestro di Marco Antistio Labeone, che avrebbe ricoperto un ruolo importante nella cruciale fase di svolta che port\u00f2 dalla repubblica romana al principato: nelle accanite dispute dottrinarie che divisero in fazioni i giureconsulti dell'epoca, Labeone sar\u00e0 l'iniziatore di quella corrente innovatrice che sarebbe stata detta dei Proculiani.\nL'amicizia con Cicerone.\nLa familiarit\u00e0 con Cicerone \u00e8 testimoniata dall'intensa corrispondenza - diciassette lettere - nelle quali aleggia sempre un tono umoristico e confidenziale e da cui \u00e8 possibile attingere molte delle notizie sulla sua vita. Ecco come Cicerone, probabilmente ospite di Trebazio (o forse dell'amico Thalna) ad Elea nel gi\u00e0 citato viaggio verso la Grecia, si rivolge all'amico assente: \nDa Cicerone proviene anche qualche annotazione critica sul carattere di Trebazio, secondo lui troppo incline, a volte, ad atteggiamenti presuntuosi e giudizi \"tranchant\": come quando Cicerone, in mezzo ai brindisi, viene messo alla berlina dall'amico sulla questione dell'esistenza o meno di una particolare tradizione dottrinaria. L'esistenza della tradizione, a cui peraltro nessuno dei due aderiva, veniva negata da Trebazio; Cicerone allora, pur rientrato tardi a casa, e tra i fumi dell'alcool, trova il tempo di puntigliose ricerche in biblioteca per dimostrare la fondatezza delle sue ragioni e rinfacciarle all'amico. Tratti caratteriali che Cicerone considerava evidentemente difetti e che non manca di rimproverare all'amico, in maniera anche piuttosto aspra.\nConsigliere di Cesare.\nNel 54 a.C., Cicerone lo aveva raccomandato come giureconsulto a Giulio Cesare, allora proconsole della Gallia, definendolo probo, modesto e dotato di profonda conoscenza e dottrina dello \"ius civile\". Trebazio si un\u00ec a Cesare nella campagna di Gallia venendo investito della carica di tribuno militare; mostrandosi poco attratto dalle faccende militari, sembra che Cesare, pur confermandogli la carica e la paga, lo avesse esentato dagli oneri connessi. \nLa stessa cautela in materie militari lo dissuase dal seguire Cesare in Britannia, facendogli meritare ancora le frecciate di Cicerone che ironicamente si chiede come mai un accanito nuotatore come lui non abbia voluto bagnarsi nell'oceano.\nPot\u00e9 quindi godere dei favori di Cesare con il quale entr\u00f2 in grande confidenza e al cui fianco rest\u00f2 fedele nel corso della guerra civile. A proposito di tale confidenza \u00e8 significativo un aneddoto, riportato da Svetonio, in cui Cesare avrebbe dato prova di superbia e scarso rispetto verso il Senato romano ricevendo, senza neppure alzarsi, una delegazione senatoria venuta a rendergli onori presso il \"Tempio di Venere genitrice\"; in quell'occasione Cesare avrebbe letteralmente fulminato Trebazio con lo sguardo, per il solo fatto di aver letto nei suoi occhi una poco gradita esortazione ad alzarsi.\nEbbe anche da Cesare il delicato incarico di mediare con Cicerone e con il tentennante Servio Sulpicio, nel tentativo, risultato poi vano, di condurre i due dalla sua parte.\nNella cerchia di Augusto.\nDopo l'assassinio di Cesare alle idi di marzo, si un\u00ec alla cerchia di Augusto e Mecenate, divenendo consigliere giuridico dell'imperatore. Da Pomponio apprendiamo che Trebazio acquist\u00f2 l'ufficio di \"quaestor\" ma che il suo \"cursus honorum\" si ferm\u00f2 a quel gradino per scelta deliberata: Trebazio infatti, non volendo profittare della posizione privilegiata, rifiut\u00f2 il consolato offertogli da Augusto.\nConsulente di Augusto.\nSi sa ad esempio che Augusto, dopo aver dato personale attuazione a un \"fidecomesso\" formalizzato da un certo Lucio Lentulo attraverso codicilli, incaric\u00f2 una commissione di saggi, fra cui Trebazio, dall'indiscussa autorit\u00e0, di pronunciarsi sulla legittimit\u00e0 dei codicilli stessi. Dalla stessa fonte apprendiamo che la favorevole risposta di Trebazio fu improntata a un'argomentazione molto pragmatica: i codicilli, pi\u00f9 informali di un vero e proprio testamento, permettevano di dare efficacia anche alle disposizioni \"mortis causa\" di quei cittadini romani che, impegnati in lunghi viaggi, non potevano conformare le loro volont\u00e0 nelle solenni formalit\u00e0 richieste al testamento. Ogni sorta di scrupolo sulla legittimit\u00e0 dei codicilli sarebbe svanita quando perfino il prestigioso Labeone, allievo di Trebazio, ne avrebbe fatto personalmente uso.\nQuesta innovazione giuridica infranse la regola secondo cui le disposizioni testamentarie dovessero essere integrate in un unico atto unitario, che disponesse simultaneamente di tutti i beni; da allora in poi fu possibile frammentare le proprie disposizioni testamentarie in una serie di singoli atti scollegati.\nConsulente satirico di Orazio.\nAlla cerchia di Mecenate apparteneva Orazio che recalcitra, con tono leggero e confidente, ai pareri legali dell'amico sui rischi insiti nella mestiere di poeta satirico:\nLa consulenza si sposta allora su un altro terreno:\nIl poeta insiste ancora: non che gli manchi la voglia ma i suoi mezzi poetici non li sente all'altezza del compito. Trebazio sembra inchiodarlo alla durezza della norma che non tollera ignoranza, ma poi si arrende agli argomenti del poeta e conclude con un'interpretazione pragmatica:\nOpere.\nGli scritti di Trebazio annoverano un \"De religionibus\", in almeno dieci libri e un \"De iure civili\". Delle sue opere, che si conservavano ancora al tempo di Pomponio, non ci \u00e8 pervenuto direttamente alcun frammento. Sappiamo tuttavia che fu frequentemente citato dai giuristi successivi come desumibile dalle occorrenze nelle Pandette e nelle \"Institutiones\" del Corpus iuris civilis giustinianeo."}
{"id": "1513274", "revid": "200568", "url": "https://it.wikipedia.org/wiki?curid=1513274", "title": "Giuseppe di Bernardo", "text": ""}
{"id": "1513275", "revid": "1543377", "url": "https://it.wikipedia.org/wiki?curid=1513275", "title": "World Series of Poker 1988", "text": "Le World Series of Poker 1988 furono la diciannovesima edizione della manifestazione. Si tennero dal 5 al 21 maggio presso il casin\u00f2 Binion's Horseshoe di Las Vegas.\nIl vincitore del Main Event fu, per il secondo anno consecutivo, Johnny Chan.\nMain Event.\nI partecipanti al Main Event furono 167. Ciascuno di essi pag\u00f2 un buy-in di 10.000 dollari.\nJohnny Chan, campione in carica, si riconferm\u00f2 vincendo l'\"heads-up\" contro Erik Seidel. La mano finale entr\u00f2 poi nella storia del poker, venendo proposta anche nel film \"Il giocatore - Rounders\". Chan vinse chiamando l'\"all-in\" di Seidel al river, con contro dell'avversario; sul \"board\": .\nJohnny Chan \u00e8 l'ultimo giocatore ad aver vinto due volte di seguito il Main Event delle WSOP. Nel 1989 sfiorer\u00e0 il terzo successo consecutivo, arrivando secondo. Anche Stu Ungar vinse due volte consecutivamente: nel 1980 e nel 1981."}
{"id": "1513283", "revid": "110157", "url": "https://it.wikipedia.org/wiki?curid=1513283", "title": "La Condamine (Monaco)", "text": "La Condamine (in monegasco \"A Cundamina\", in italiano \"La Condamina\") \u00e8 il secondo pi\u00f9 antico quartiere del Principato di Monaco dopo Monaco Vecchia e uno dei suoi quattro quartieri tradizionali.\nIl nome si origin\u00f2 nel Medioevo e significa \"terra coltivabile ai piedi del castello\". Oggi nel distretto si trova il porto (\"Port Hercule\"), la sede dello Yacht Club de Monaco e un importante centro finanziario. La Condamine \u00e8 inoltre percorsa da una parte del Gran Premio di Monaco di Formula 1."}
{"id": "1513284", "revid": "1305772", "url": "https://it.wikipedia.org/wiki?curid=1513284", "title": "Campionato mondiale di pallamano maschile 2007", "text": "Il 20\u00ba Campionato mondiale di pallamano maschile ha avuto luogo dal 19 gennaio al 4 febbraio 2007 in Germania.\nIl torneo ha visto la partecipazione di 24 squadre nazionali ed \u00e8 stato vinto dalla Germania.\nStadi.\nGli incontri si sono disputati in 12 diverse citt\u00e0. La finale si \u00e8 svolta alla \"K\u00f6lnarena\" di Colonia.\nStruttura del torneo.\nTurno preliminare.\nLe 24 squadre partecipanti sono divise in sei gironi da quattro squadre ciascuno, con partite che si sono svolte fra il 20 e il 22 gennaio. I primi due di ogni gruppo passano il turno, mentre terza e quarta si giocano la Presidents-Cup. Spielplan - Handball-WM 2007 .\nI gruppi sono stati sorteggiati il 14 luglio 2006 Handball-WM: Gruppenauslosung wird zur Farce - Brand zur deutschen Gl\u00fccksfee .\nPresidents-Cup.\nLe squadre terze e quarte nei gruppi preliminari sono cos\u00ec divise in quattro gironi da tre:\nLe partite si sono giocate fra il 24 gennaio ed il 26 gennaio. Il 28 gennaio, i vincitori del Gruppo I e II hanno quindi giocato per il 13\u00ba posto, i secondi per il 15\u00ba posto, i terzi per il 17\u00ba posto. Le squadre del Gruppo III e IV hanno invece disputato allo stesso modo le finali per il 19\u00ba posto.\nTabellone principale.\nIl round principale ha avuto luogo fra il 24 gennaio ed il 28 gennaio, con squadre in due gruppi da sei, portandosi dietro i risultati del gruppo precedente. The teams carry forward match results from matches against the other team from their Gruppo to qualify for the main round. Si qualificano ai quarti quattro squadre per girone e non ci sono finali 9\u00ba-12\u00ba posto.\nEliminazione diretta.\nNell'ultima settimana del torneo, a partire dal 30 gennaio e fino al 4 febbraio, i turni diventano ad eliminazione diretta. Nei quarti la prima di ogni girone incontra la quarta dell'altro, la seconda affronta la terza. Semifinali e partite di consolazione sono state il 1\u00ba febbraio; due giorni dopo playoff 5\u00ba posto il 3 febbraio, finali il giorno dopo.\nTabellone principale.\nGruppo M I (Dortmund/Halle).\nSquadre in grassetto qualificate ai quarti di finale.\nGruppo M II (Mannheim).\nSquadre in \u2018\u2018\u2018grassetto\u2019\u2019' qualificate ai quarti di finale.."}
{"id": "1513285", "revid": "13109237", "url": "https://it.wikipedia.org/wiki?curid=1513285", "title": "Vibonese", "text": ""}
{"id": "1513288", "revid": "486946", "url": "https://it.wikipedia.org/wiki?curid=1513288", "title": "Dogana delle pecore", "text": ""}
{"id": "1513290", "revid": "22475", "url": "https://it.wikipedia.org/wiki?curid=1513290", "title": "Dragologia. Il libro completo dei draghi", "text": "Dragologia. Il libro completo dei draghi (\"Dragonology: The Complete Book of Dragons\") \u00e8 un libro fantasy/bestiario sui draghi del 2003 scritto da Dugald Steer sotto lo pseudonimo \"Ernest Drake\", esperto dragologo del XIX secolo. Ne sono state vendute oltre 6 milioni di copie in tutto il mondo. Il libro contiene illustrazioni di Helen Ward, Wayne Anderson, Nghiem Ta, Chris Forsey, A. J. Wood e Douglas Carrel."}
{"id": "1513291", "revid": "486946", "url": "https://it.wikipedia.org/wiki?curid=1513291", "title": "Fl\u00f3ri\u00e1n Albert stadion", "text": ""}
{"id": "1513293", "revid": "1553381", "url": "https://it.wikipedia.org/wiki?curid=1513293", "title": "Monaco Vecchia", "text": "Monaco Vecchia (in francese \"Monaco-Ville\", in monegasco \"Mu\u030dnegu\"), talvolta informalmente nota come \"Le Rocher\" (in italiano \"La Rocca\"), \u00e8 uno dei quattro quartieri tradizionali del comune di Monaco.\nSorge sull'originario nucleo fortificato ed \u00e8 perci\u00f2 il centro storico del piccolo stato, di cui ospita pure i principali edifici pubblici: il Palazzo del Principe, il Municipio, il Palazzo del Governo, il Consiglio Nazionale (parlamento di Monaco), il Palazzo di Giustizia coi tribunali e una prigione, nonch\u00e9 la Cattedrale ed il Museo Oceanografico.\nSecondo il censimento del 2008 a Monaco Vecchia risiedono 975 persone."}
{"id": "1513296", "revid": "486946", "url": "https://it.wikipedia.org/wiki?curid=1513296", "title": "Dogana della mena delle pecore in Puglia", "text": ""}
{"id": "1513297", "revid": "838137", "url": "https://it.wikipedia.org/wiki?curid=1513297", "title": "Shout (The Isley Brothers)", "text": "Shout \u00e8 una canzone registrata originariamente da The Isley Brothers. Pubblicata nel 1959, come singolo estratto dall'album \"Shout!\", \u00e8 stata scritta dai due fratelli come risposta alla canzone di Jackie Wilson \"Lonely Teardrops\" (canzone che in realt\u00e0 avevano cantato loro in una serata al club).\nAnche se la canzone non ha raggiunto posizioni elevate in classifica, ha vinto sul lungo periodo: \u00e8 stata rifatta da tantissimi artisti americani ed \u00e8 stata inclusa nei Grammy Hall of Fame nel 1999, diventando un pezzo di storia musicale statunitense.\nLa canzone si \u00e8 piazzata al 118\u00ba posto della classifica delle \"500 canzoni migliori della storia\" del giornale musicale \"Rolling Stone\".\nCover.\nLa \"cover\" dei Beatles.\n\"Shout\" venne registrata dai Fab Four per lo speciale televisivo britannico \"Around the Beatles\"; \u00e8 tra i rarissimi pezzi della \"band\" ad avere tutti e quattro i membri che cantano la linea vocale principale. L'esecuzione venne registrata, assieme a quella di altre sei canzoni, agli IBC Studios di Londra il 19 aprile 1964; filmata il 28 dello stesso mese, il 6 maggio la loro \"cover\" venne messa in onda. Il pezzo compare anche sull'\"Anthology 1\", pubblicata nel 1995 ma in una versione ridotta, con circa mezzo minuto in meno; l'originale appare su vari \"bootlegs\" e su video pirata dello speciale televisivo."}
{"id": "1513303", "revid": "110157", "url": "https://it.wikipedia.org/wiki?curid=1513303", "title": "La Rousse/Saint-Roman", "text": "Saint Roman (o, per intero, La Rousse / Saint Roman) \u00e8 un piccolo quartiere del Comune di Monaco, situato nella parte pi\u00f9 settentrionale. Anticamente era compreso nel quartiere tradizionale di \"Monte-Carlo\". Confina a sud con il quartiere monegasco di \"Larvotto\", a sud-ovest con il quartiere centrale \"Monte-Carlo\" e a nord con la Francia, costituendo un unico agglomerato urbano con il comune francese di Beausoleil.\nDal 2009 il quartiere \u00e8 stato interessato dal cantiere della \"Tour Od\u00e9on (inaugurato nel 2014)\", ovvero quello che \u00e8 diventato il grattacielo pi\u00f9 alto del principato.\nDal 2018 \u00e8 sede di un posto di polizia in prossimit\u00e0 della frontiera con la Francia."}
{"id": "1513307", "revid": "30445", "url": "https://it.wikipedia.org/wiki?curid=1513307", "title": "Larvotto", "text": "Larvotto (o, per intero, Larvotto / Bas Moulins, in monegasco \"Larvotu\") \u00e8 un quartiere del Comune di Monaco (gi\u00e0 compreso nel quartiere tradizionale di Monte-Carlo) e con i suoi oltre 5.400 abitanti \u00e8 il quartiere pi\u00f9 popoloso del principato. \nOspita l'unica spiaggia pubblica del principato.\nConfina a nord-est con la Francia, costituendo un unico agglomerato urbano con il comune francese di Roquebrune-Cap Martin.\nRiserva sottomarina.\nLa \"R\u00e9serve sous-marine du Larvotto et zona c\u00f4ti\u00e8re du Portier\" \u00e8 una zona Ramsar di 0,23 km\u00b2 circa costituita da una zona costiera con fondo roccioso profondo circa 10 metri nella parte occidentale. Nella parte orientale della riserva vi sono spiagge ed opere di protezione rocciose artificiali con importanti praterie di Posidonia oceanica. La zona costituisce un rifugio ideale per le diverse specie ittiche della zona. Pur esistendo progetti di sviluppo nei pressi della parte occidentale, le spiagge protette vengono utilizzate solo per attivit\u00e0 ricreative. Le acque costiere della riserva sono precluse al turismo e servono come luogo di educazione ambientale limitata e come base per numerosi studi scientifici.\nSviluppo urbano.\nSul lato sud del Larvotto, fra il Porto d'Ercole e il Grimaldi Forum \u00e8 in corso di realizzazione una estensione territoriale di circa 6 ettari, realizzata interamente sopra il mare che prende il nome di \"Anse du Portier\" . Il progetto iniziale, avviato nel 2007, fu interrotto nel 2009 per la sua eccessiva onerosit\u00e0 in relazione alle finanze del Principato. Nel 2013 venne emesso un nuovo bando di gara e il contratto per la realizzazione fu siglato nel 2015 e ad oggi prevede il completamento entro il 2025. Il progetto \u00e8 stato disegnato dagli architetti Renzo Piano, Alexandre Giraldi, Denis Valode e dal paesaggista Michel Desvigne, mentre l'impresa realizzatice \u00e8 la Bouygues Construction.\nIl progetto prevede la realizzaziione di un quartire residenziale di circa 60.000 m\u00b2, costituito principalmente da palazzi e ville, un parco pubblico di circa 1 ettaro, l'ampliamento del Grimaldi Forum per circa 9.000 m\u00b2, aree pedonabili con giardini e fontane e una passeggiata costiera, circa 3.000 m\u00b2 di negozi, un porto turistico da circa 30 posti barca, varie strutture pubbliche fra cui un parcheggio."}
{"id": "1513310", "revid": "110157", "url": "https://it.wikipedia.org/wiki?curid=1513310", "title": "La Colle (Monaco)", "text": "La Colle \u00e8 un quartiere del Comune di Monaco situato nella sua parte estrema ad ovest, in precedenza facente parte del quartiere tradizionale di La Condamine.\nDal 1902 ospita il \"Centre H\u00f4spitalier Princesse Grace\", l'unico ospedale del principato e intitolato alla celebre principessa nel 1958."}
{"id": "1513318", "revid": "767487", "url": "https://it.wikipedia.org/wiki?curid=1513318", "title": "L'isola dei morti viventi", "text": "L'isola dei morti viventi \u00e8 un film diretto da Bruno Mattei nel 2006 con il suo abituale pseudonimo di Vincent Dawn. \u00c8 una pellicola dell'orrore prodotta per il mercato direct-to-video.\nIl film ha avuto un sequel l'anno successivo, \"Zombi - La creazione\".\nTrama.\nIl film racconta la spedizione di alcuni scienziati su un'isola deserta, sulla quale durante il XV secolo dei soldati spagnoli avevano sepolto alcuni cadaveri. Gi\u00e0 a quei tempi i soldati erano stati divorati da alcuni esseri mostruosi resuscitati per errore. Ora sono gli scienziati che si trovano sull'isola ad essere in pericolo. Infatti tutti i cadaveri sepolti 400 anni prima sono inesplicabilmente tornati in vita.\nProduzione.\nIl lungometraggio \u00e8 stato girato in lingua inglese nelle Filippine.\nIl produttore (la casa \"La perla nera\" di Gianni Paolucci), la troupe e il regista erano di nazionalit\u00e0 italiana, tuttavia per contenere i costi si \u00e8 scelta una location estera, come succedeva con le pellicole di genere negli anni settanta.\nDistribuzione.\nIl 1\u00ba maggio 2007, il film \u00e8 stato proiettato in anteprima alla rassegna dedicata all'horror italiano \"Joe d'Amato horror festival\".\nA partire dall'autunno 2008, sono uscite le edizioni in DVD di questo film per il mercato tedesco (con il titolo \"Island of the living dead 2006\") e ceco (con il titolo \"Zombie: Ostrov smrti)\".\nDopo essere rimasto per lungo tempo inedito in Italia, il DVD in lingua italiana \u00e8 uscito il 15 dicembre 2016 edito dalla 30 Holding."}
{"id": "1513319", "revid": "767487", "url": "https://it.wikipedia.org/wiki?curid=1513319", "title": "Saniwa", "text": "Il saniwa (gen. Saniwa) \u00e8 un rettile fossile, vissuto principalmente durante l'Eocene (tra 50 e 40 milioni di anni fa). Esemplari di saniwa, per\u00f2, sono noti anche nel Paleocene e nell'Oligocene. Si pensa sia strettamente imparentato con i varani.\nUn antico varano.\nDi taglia modesta (non superava i sessanta centimetri di lunghezza) il saniwa era molto simile a un varano attuale, ma varie caratteristiche primitive hanno spinto alcuni paleontologi a classificarlo in una famiglia a parte (Saniwidae). In generale, per\u00f2, il saniwa \u00e8 considerato un primitivo rappresentante dei varanidi. Con ogni probabilit\u00e0 il saniwa predava piccoli animali, come insetti e altri invertebrati. Tra le specie pi\u00f9 note, da ricordare la nordamericana \"Saniwa ensidens\" e \"Saniwa feisti\", rinvenuta in Europa, negli scisti di Messel. Altri animali simili al saniwa sono noti a partire dal Cretaceo: \"Saniwides\" e \"Telmasaurus\", della Mongolia.\nMigrazioni verso l'Europa.\nLo stesso \"Telmasaurus\" sembrerebbe essere il pi\u00f9 stretto parente di \"Saniwa\", e potrebbe essere stato l'antenato di forme che attraversarono il \"ponte\" di Bering, migrando cos\u00ec in Nordamerica. \"Saniwa\" potrebbe essersi originato in Nordamerica ed essersi diffuso in questo continente, continuando la sua migrazione verso est: vertebre isolate appartenenti a varanidi simili a \"Saniwa\" sono state rinvenute nell'isola di Ellesmere. In un periodo di clima tropicale, \"Saniwa\" si diffuse in Europa. Nonostante vi siano poche prove basate sui fossili, si suppone che il genere \"Varanus\" si separ\u00f2 dal gruppo di \"Saniwa\" ancora nel periodo Cretaceo, e migr\u00f2 attraverso l'Asia fino a raggiungere Africa ed Europa durante il Terziario inferiore."}
{"id": "1513320", "revid": "767487", "url": "https://it.wikipedia.org/wiki?curid=1513320", "title": "Les R\u00e9voires", "text": "Les R\u00e9voires \u00e8 un quartiere del Comune di Monaco situato nella sua parte meridionale, in precedenza facente parte del quartiere tradizionale di La Condamine.\nUn punto sulla passeggiata detta \"Chemin des R\u00e9voires\" \u00e8, a 163 metri s.l.m., il punto pi\u00f9 alto del Principato.\n\u00c8 il quartiere con l'altitudine media pi\u00f9 elevata e il pi\u00f9 piccolo del Principato.\nNel quartiere si trova il giardino esotico di Monaco, fondato da Luigi II.\nConfina a nord-ovest con la Francia."}
{"id": "1513322", "revid": "1745361", "url": "https://it.wikipedia.org/wiki?curid=1513322", "title": "N.A.M.B.", "text": "I N.A.M.B. sono un gruppo musicale italiano formatosi nel 2004 a Torino.\nBiografia.\nDopo molteplici esperienze musicali, collaborazioni e remix con artisti quali 99 Posse e Morgan e live da supporto a 99 Posse, Tiromancino e Fant\u00f4mas, nel 2004 iniziano a lavorare all'album di esordio, prodotto interamente dal gruppo stesso, al Superbudda Studio di Torino, e mixato da Madaski al Dub The Demon.\nIl disco eponimo viene pubblicato il 28 gennaio 2005 su etichetta Mescal, con distribuzione Sony Music.\nI N.A.M.B., dopo la pubblicazione dell'album, realizzano i singoli \"Fermo\", \"Un istante un limite\" e \"Black Hole Sun\", rivisitazione dell'omonimo pezzo dei Soundgarden, accompagnato da un video realizzato da Lorenzo Vignolo e trasmesso da MTV, All Music e tutte le maggiori emittenti televisive.\nIl pezzo \"Sogni\" viene inserito, in versione strumentale, nel film \"A/R Andata + Ritorno\" del Marco Ponti, con Vanessa Incontrada e Libero de Rienzo.\nIl disco porta i N.A.M.B. sui principali palchi italiani, in qualit\u00e0 di supporters ad artisti quali gli Chikinki e gli italiani Afterhours, con Madaski sul palco alle tastiere.\nDavide in studio produce con Madaski il disco \u201cUlteriormente\u201d di Francesco-C e mixa il disco \u201cVolume 3\u201d dei The Art Of Zapping.\nDel 2006 anche la partecipazione al progetto umanitario \"Rezophonic\" di Mario Riso, con un remix del brano \"Can You Hear Me\" inserito nel disco omonimo e realizzato a quattro mani con Madaski.\nA un video con Luca Pastore e lo scrittore Younis Tawfik rivisitando \"La cura\" di Franco Battiato per \"Torino Capitale del Libro 2006\".\nA giugno esce il singolo \"Snake Love\", prima traccia del disco, accompagnato dall'Hitchcockiano video del regista Riccardo Struchil, con conseguenti passaggi sulle principali emittenti televisive nazionali (MTV e ALL MUSIC).\nDavide produce il disco della band denominata Post.\nA settembre \u00e8 il momento del terzo video, questa volta realizzato con l'amico regista Francesco Calabrese. Il pezzo in questione \u00e8 \"Solo un'idea\", e per l'occasione viene realizzato il video della versione inglese \"Crashing Apart\".\nIl video viene trasmesso fino a dicembre 2006 da Qoob TV, MTV Brand New ed All Music, venendo inoltre candidato al premio per la migliore fotografia del MEI.\nAd ottobre i N.A.M.B. partecipano alla compilation \"ConGarbo\", tributo a Garbo, con una versione rivisitata di \"Dans une nuit ainsi\" realizzata insieme ai maggiori artisti italiani.\nA novembre Davide si trasferisce per pi\u00f9 di due mesi vicino a Cannes, per gettare le basi del secondo disco del gruppo, che si chiamer\u00e0 \"bMAN\", ed alla cui pre-produzione \u00e8 dedicato tutto il 2007.\nA maggio 2007 Davide mixa tre brani del gruppo Drink to Me, contenuti nel disco di esordio \"Don't Panic, Go Organic!\".\nAd ottobre Davide crea il progetto Niagara insieme a Diego Perrone de I Medusa e Gabriele Ottino dei torinesi Milena Lovesick.\nNello stesso periodo Gabriele Ottino entra a far parte della formazione dei N.A.M.B. seguito successivamente da Davide Compagnoni alla batteria (Stearica, Lnripley)\nNel 2008 Davide produce il quarto disco de I Medusa \"I musicisti hanno facce tristi\" e nell'estate 2009 il secondo disco dei Drink to Me intitolato \"Brazil\".\nNell'inverno 2009 i N.A.M.B. sono nuovamente chiusi nel Superbudda Studio di Torino per ultimare le registrazioni di \"BMAN\".\nIl disco, concept sulle avventure del protagonista BMAN (un robottino sveglio e curioso) \u00e8 accompagnato da un booklet di 100 pagine di disegni realizzati da maq4ka ad illustrare le avventure del protagonista.\n\"BMAN\", mixato in autonomia dai N.A.M.B. al Superbudda Studio, e uscito il 12 ottobre 2009 con l'etichetta londinese Monotreme e distribuzione europea Cargo.\n\"BMAN\" \u00e8 uscito negli Stati Uniti il 23 febbraio 2010!\n\"L.O.N.\", brano tratto da BMAN, \u00e8 stato scelto come colonna sonora del trailer ufficiale del 13th Brooklyn International Film Festival."}
{"id": "1513323", "revid": "767487", "url": "https://it.wikipedia.org/wiki?curid=1513323", "title": "Moara Vl\u0103siei", "text": "Moara Vl\u0103siei \u00e8 un comune della Romania di 5.717 abitanti, ubicato nel distretto di Ilfov, nella regione storica della Muntenia. \nIl comune \u00e8 formato dall'unione di 2 villaggi: C\u0103ciula\u021bi e Moara Vl\u0103siei."}
{"id": "1513325", "revid": "167080", "url": "https://it.wikipedia.org/wiki?curid=1513325", "title": "Gaio Testa Trebazio", "text": ""}
{"id": "1513326", "revid": "287204", "url": "https://it.wikipedia.org/wiki?curid=1513326", "title": "Moara Vlasiei", "text": ""}
{"id": "1513327", "revid": "117556372", "url": "https://it.wikipedia.org/wiki?curid=1513327", "title": "Futabasha", "text": " \u00e8 una casa editrice giapponese che ha sede a Shinjuku, un quartiere di Tokyo."}
{"id": "1513328", "revid": "123359451", "url": "https://it.wikipedia.org/wiki?curid=1513328", "title": "Moneghetti", "text": "Moneghetti (o, per intero, Moneghetti / Bd. de Belgique) \u00e8 un quartiere del Comune di Monaco, in precedenza facente parte del quartiere tradizionale di La Condamine.\nSi trova al confine settentrionale del Principato e confina con l'omonimo quartiere del comune francese di Beausoleil e con il quartiere monegasco di Fontvieille, costituendo un unico agglomerato urbano."}
{"id": "1513329", "revid": "167080", "url": "https://it.wikipedia.org/wiki?curid=1513329", "title": "Trebazio", "text": ""}
{"id": "1513331", "revid": "30445", "url": "https://it.wikipedia.org/wiki?curid=1513331", "title": "Saint Michel (Monaco)", "text": "Saint Michel \u00e8 il pi\u00f9 piccolo quartiere del Comune di Monaco, situato nella sua parte centrale. In precedenza era compreso nel quartiere tradizionale di Monte Carlo, di cui costituiva la principale area residenziale."}
{"id": "1513334", "revid": "112243722", "url": "https://it.wikipedia.org/wiki?curid=1513334", "title": "Sacra Famiglia (Catenanuova)", "text": "La Sacra Famiglia rappresenta una delle opere pi\u00f9 celebri del patrimonio artistico-culturale della Parrocchia San Giuseppe di Catenanuova (Enna), ed \u00e8 un capolavoro di epoca tardo barocca.\nStoria.\nAvendo fatto erigere nel feudo di Melinventre dopo il terremoto del 1693 l'odierna chiesa madre, il principe Antonino Giuseppe Riggio e consorte, la baronessa Anna Maria Statella, commissionarono questo splendido dipinto per adornare l'altare maggiore, infatti dedicarono il tempio alla Sacra Famiglia.\n\u00c8 stato realizzato su tela con la tecnica dei colori a olio, misura 3 per 2 metri, il suo autore, molto probabilmente di scuola palermitana, \u00e8 sconosciuto. La data di realizzazione s'inquadra tra il 1700 e il 1720, qualche decennio prima dall'istituzione della parrocchia, avvenuta il 18 marzo del 1738.\nNegli anni '80 il dipinto si presentava con particolari danneggiamenti dovuti all'usura del tempo, per cui nel 1988 a spesa del comune di Catenanuova, \u00e8 stato sottoposto ad interventi di restauro conservativo per essere riportato al suo originario splendore. Si tratt\u00f2 del primo ed unico restauro finora effettuatogli.\nDescrizione e stile.\nIn primo piano si vede la Vergine Maria avvolta in un manto blu, simbolo della sua divinit\u00e0, e da una veste candida, metafora della sua purezza. La vergine Maria regge il Figlio sulle sue ginocchia ed accanto a lei vengono raffigurati San Giuseppe alla sua sinistra e San Giovanni Battista alla sua destra, che si prostrano al Bambino Ges\u00f9. Nella parte centrale, in alto, vi \u00e8 raffigurato Dio Padre onnipotente che con la mano destra benedice e sulla mano sinistra tiene lo scettro del potere, che ombreggia sul globo terrestre oscurato dal male. L'artista vuole indicare che il potere viene solo ed unicamente da Dio, che pur essendo invisibile, \u00e8 divenuto presente nel mondo attraverso suo Figlio nonostante le tenebre del peccato. Accanto a Dio Padre viene inoltre raffigurata una colomba, che simboleggia lo Spirito Santo e gli angeli che annunciano il Salvatore. Inoltre nella parte destra e sinistra del dipinto, poco illuminati, si intravedono le figure di Santa Elisabetta e San Zaccaria, genitori del Battista.\nIl significato teologico di questa pittura \u00e8 profondo e dietro questa descrizione si evidenziano alcuni messaggi fulcro della Sacra Scrittura: Dio parla ai profeti attraverso il suo Spirito e annunzia la venuta del suo Figlio. Il pittore ha voluto rappresentare i profeti tramite la figura di San Zaccaria, sacerdote, raffigurato in piedi con abiti sacerdotali in atteggiamento da pedagogo con il braccio destro spiegato e il libro sacro nella mano sinistra, la sua figura posta tra Dio Padre e Ges\u00f9 bambino, vuole rappresentare l'unione dell'Antico e Nuovo Testamento. La scelta del pittore di collocare San Zaccaria dietro San Giuseppe, che \u00e8 rappresentato con la verga, dal quale sboccia il germoglio di Iesse simbolo iconografico di predilezione per l'unione con la Vergine, ha un significato particolare nella figura di Zaccaria, che, in quanto studioso delle sacre scritture, rivela a Giuseppe la sorte del Figlio.\nL'espressione di Giuseppe \u00e8 turbata e lui stesso consegna una melagrana al Figlio simbolo della sua passione e morte. Questa sua ansia, viene alleviata dal Bambino che lo rassicura porgendogli la mano e donandogli un sorriso, ma allo stesso tempo gli indica la Croce per annunciargli quale morte dovr\u00e0 patire. Ges\u00f9 conscio della presenza di Dio, non ha paura n\u00e9 teme alcun male. Anche Maria, pervasa da serenit\u00e0, regge la Croce quasi ad abbracciarla presagio che parteciper\u00e0 al supplizio del Venerd\u00ec Santo sul Golgota.\nLa luminosit\u00e0 con cui \u00e8 stato dipinto Ges\u00f9 sta ad indicare che \u00e8 portatore della vera luce nel mondo e il completamento della Trinit\u00e0 assieme a Dio Padre e allo Spirito Santo rappresentato dalla colomba. La sua nudit\u00e0 raffigura l'intera rivelazione di Dio fatto uomo, in cui tutti i misteri del Padre vengono svelati e resi percepibili anche alla fragilit\u00e0 della natura umana, riluttante, che preferir\u00e0 rimanere nelle tenebre dimostrate dall'oscurit\u00e0 che impera nello sfondo del dipinto. Uno spiraglio di luce, sovrasta anche Maria portatrice della Grazia e strumento di Dio per farsi carne. \u00c8 bello notare nel Bambino la simbologia del Dio-Uomo, infatti, da un lato notiamo la sua umanit\u00e0 nel fatto che Maria lo regge con la sua mano, e dall'altro lato la sua divinit\u00e0 a motivo del suo braccio destro quasi benedicente ed indicante la croce.\nAi piedi della Vergine, San Giovanni Battista stringe la Croce e s'inchina al Figlio di Dio poggiando le labbra sul suo piede, segno che ha riconosciuto in Ges\u00f9 il vero Messia. Egli sar\u00e0 il precursore, cio\u00e8 colui che annunzier\u00e0 il Cristo. Nell'iconografia generica, il Battista \u00e8 raffigurato mentre regge la Croce sovrastata da una lista con la scritta: Ecce Agnus Dei. Anche la figura di Santa Elisabetta, cugina di Maria, viene rappresentata in posizione contemplativa e con volto sereno, testimonianza della fiducia in Dio.\nInfine in basso a destra, il blasone dei Principi Riggio, uno scudo incoronato con fondo blu e tre stelle intervallate dalla fascia d'oro; esso trova posto nel dipinto in quanto sono stati loro a donare la tela alla parrocchia, essendo molto devoti alla Sacra Famiglia."}
{"id": "1513337", "revid": "76963", "url": "https://it.wikipedia.org/wiki?curid=1513337", "title": "Valeria Morosini", "text": "Attrice di teatro, cinema e televisione, \u00e8 diventata nota al grande pubblico per l'interpretazione del ruolo di \"Emma Contini\" nella soap opera di Rai 3, \"Un posto al sole\"."}
{"id": "1513340", "revid": "287204", "url": "https://it.wikipedia.org/wiki?curid=1513340", "title": "Les Revoires", "text": ""}
{"id": "1513342", "revid": "827882", "url": "https://it.wikipedia.org/wiki?curid=1513342", "title": "Isopsefia", "text": "Con isopsefia si intende la qualit\u00e0, che pu\u00f2 caratterizzare due o pi\u00f9 parole scritte in greco, di essere associate allo stesso numero secondo una corrispondenza di tipo numerologico basata sul sistema di numerazione greco.\nLa parola deriva dal greco \" \"(isops\u0113ph\u00eda)\"\", composta da \" \"(\u00edsos)\"\" che significa \"uguale\" e \" \"(ps\u00eaphos)\"\" che significa \"sassolino\" ma anche \"conteggio\", dato che gli antichi utilizzavano dei sassolini per eseguire i calcoli aritmetici.\nQuando due o pi\u00f9 parole sono associate allo stesso numero si dicono isopsefiche.\nIl numero associato ad una parola \u00e8 talvolta chiamato psefia.\nRicerca dell'isopsefia.\nLa tecnica utilizzata per calcolare il numero di una parola si basa sulla corrispondenza tra le lettere dell'alfabeto greco e il valore numerico che ogni lettera ha secondo il sistema di numerazione utilizzato normalmente nell'antichit\u00e0, quando ancora non era stato introdotto il sistema di numerazione arabo:\nLa parola va scritta senza i segni diacritici, che furono introdotti solo in epoca bizantina per facilitare la lettura dei testi classici; i valori corrispondenti ad ogni lettera vanno sommati e si ottiene cos\u00ec il numero associato alla parola.\nAd esempio, alla parola \" \"(ag\u00e1p\u0113)\"\" (amore) corrisponde il valore 93.\nLo studio dell'isopsefia sta nel ricercare parole che siano associate allo stesso numero.\nAd esempio, anche alla parola \" \"(th\u00e9l\u0113ma)\" (volont\u00e0) corrisponde il valore 93 e dunque le parole \" e \"\" sono in relazione di isopsefia, sono cio\u00e8 isopsefiche.\nStoria dell'isopsefia.\nL'isopsefia venne usata sicuramente da Pitagora sia a scopi crittografici sia a scopi divinatori.\n\u00c8 una delle discipline alla base dell'onomanzia greca, in quanto si riteneva che le parole isopsefiche avessero tra loro un legame soprannaturale.\nTrattandosi di una tecnica molto antica, potrebbe essere antecedente all'analoga gematria ebraica, che \u00e8 la disciplina numerologica della Qabbalah.\nDall'isopsefia e dalla gematria si \u00e8 sviluppata l'aritmomanzia, la disciplina di analisi numerologica di una parola basata sull'alfabeto latino.\nIsopsefia nel Cristianesimo.\nLo studio dell'isopsefia nei testi del Nuovo Testamento da parte dei cabalisti di tradizione cristiana \u00e8 stata usata in particolare per tentare la decrittazione del numero della bestia citato nell'Apocalisse di Giovanni.\nNel libro I degli Oracoli sibillini (testi apocrifi dell'Antico Testamento scritti in greco), ai versetti 326-330, il nome di Ges\u00f9 \u00e8 sostituito dal numero 888, che secondo l'isopsefia \u00e8 il valore corrispondente alla trascrizione del nome in lingua greca: \" \"(I\u0113s\u00f4us)\"\".\nL'utilizzo dell'isopsefia si riscontra come forma di abbreviazione in alcune iscrizioni cristiane ritrovate nelle catacombe."}
{"id": "1513351", "revid": "92723", "url": "https://it.wikipedia.org/wiki?curid=1513351", "title": "Antonio Cesti", "text": "\u00c8 generalmente riconosciuto come il maggiore e pi\u00f9 celebrato compositore italiano della sua epoca.\nBiografia.\nIl suo nome di battesimo era Pietro; egli affianc\u00f2 il nome Antonio successivamente, quando entr\u00f2 nell'Ordine francescano. Invece il nome \"Marc'Antonio\", frequentemente usato per identificare Cesti, risulta essere errato.\nLe notizie che ci giungono sulla formazione musicale di Cesti sono assai scarne e non sicure. Nonostante egli sia stato associato a Venezia, citt\u00e0 dove con le sue opere ottenne grandi successi, probabilmente all'et\u00e0 di dieci anni cantava gi\u00e0 all'interno del Duomo agli ordini del maestro di cappella don Bartolomeo Ruscelli; nel 1635 cant\u00f2 in Santa Maria della Pieve sotto la guida di don Cristoforo Santini e due anni dopo vest\u00ec l'abito dei conventuali.\nSuccessivamente studi\u00f2 musica sotto l'insegnamento di Antonio Maria Abbatini, noto compositore d'opere e organista, dapprima a Citt\u00e0 di Castello dal 1637 al 1640 e successivamente a Roma dal 1640 al 1645, dove Abbatini fu nominato maestro di cappella a Santa Maria Maggiore; non \u00e8 da escludere l'ipotesi che sia stato, in questo periodo, anche allievo di Giacomo Carissimi.\nNel frattempo, dopo aver lasciato il coro di voci bianche dove cant\u00f2 per diversi anni, entr\u00f2 nel 1637 nell'Ordine francescano e il 10 settembre del 1643 divenne organista della Cattedrale di Volterra. \nDopo aver servito sempre nella medesima posizione la Basilica di Santa Croce a Firenze per quasi un anno, torn\u00f2 a Volterra, dove il 27 febbraio 1645 fu confermato \"magister musices\" del seminario francescano locale e fu nominato direttore della cappella della cattedrale, posizione che tenne per diversi anni.\nDurante questo periodo entr\u00f2 sotto la protezione della famiglia Medici. Nel 1647 compare per la prima volta nel palcoscenico come cantante in un'opera data per inaugurare il teatro a Siena del principe Mattia de Medici. L'anno successivo aiut\u00f2 il fratello Antonio a diventare organista, nonch\u00e9 maestro di cappella (per\u00f2 senza successo), presso la cattedrale di Pisa. In questo periodo, tra il 1645 e il 1648, divent\u00f2 membro del circolo letterario fiorentino l'\"Accademia dei Percossi\", grazie al quale, attraverso un altro membro, un tale Giulio Maffei, ebbe occasione di conoscere Giovanni Filippo Apolloni e Giacinto Andrea Cicognini, due librettisti che in futuro gli fornirono diversi testi da mettere in musica. Sempre nell'ambito dell\"'accademia\" strinse una profonda amicizia con lo scrittore e pittore Salvator Rosa, il quale anch'egli gli diede del materiale per almeno tre cantate che Cesti compose in quegli anni a Volterra.\nIl 5 gennaio 1649 \u00e8 Egeo nella prima assoluta de Il Giasone di Cavalli al Teatro San Cassiano di Venezia.\nNormalmente si data il debutto operistico di Antonio Cesti nel 1649 al Teatro dei Santi Apostoli di Venezia con il dramma \"Orontea\" . Tuttavia questa notizia risulta errata, in quanto quest'opera risulta essere stata messa in scena per la prima volta ad Innsbruck il 19 febbraio 1656. Il suo primo lavoro teatrale certo fu dunque \"Alessandro vincitor di se stesso\", rappresentato nella citt\u00e0 lagunare durante il carnevale del 1651, immediatamente seguito da un altro dramma, \"Il Cesare amante\". Fu in questa citt\u00e0 che Cesti \"divent\u00f2 immortale e il pi\u00f9 stimato compositore dell'epoca\". L'anno successivo entr\u00f2 regolarmente al servizio dell'arciduca Ferdinando Carlo a Innsbruck, dove rimarr\u00e0 per circa cinque anni. Durante questo periodo mise in scena le sue opere pi\u00f9 celebri come \"L'Argia\", rappresentata per celebrare la visita della regina abdicata Cristina di Svezia, e la gi\u00e0 citata \"Orontea\".\nNel 1659 soggiorn\u00f2 a Roma dove entr\u00f2 come \"soprannumerario\" nella cappella pontificia.\nNel 1661 \u00e8 il protagonista nella prima assoluta di \"Ercole in Tebe\" di Jacopo Melani con Giovanni Francesco Grossi nel Teatro della Pergola di Firenze in occasione del matrimonio del principe Cosimo III con Margherita Luisa d'Orl\u00e9ans.\nNel 1665 si rec\u00f2 presso la corte di Leopoldo I d'Asburgo, dove secondo il Riemann svolse l'incarico di maestro di cappella a corte e due anni dopo, nei teatri viennesi, furono rappresentate le sue opere pi\u00f9 celebri, quali \"Il pomo d'oro\". Rientrato a Firenze, grazie alla protezione dei Medici, mor\u00ec nel 1669, a causa, secondo l'opinione di alcuni biografi, di un avvelenamento.\nConsiderazioni sull'artista.\nCesti \u00e8 principalmente conosciuto come compositore d'opere. I suoi lavori teatrali pi\u00f9 celebri furono \"La Dori\" (Innsbruck, 1657), \"Il Pomo d'oro\" (Vienna, 1668) e \"Orontea\" (1656). \"Il Pomo d'oro\" venne messo in scena per celebrare il matrimonio dell'imperatore Leopoldo I; fu un dramma assai pi\u00f9 elaborato delle opere veneziane contemporanee, il quale includeva una grande orchestra, numerosi cori e diversi congegni meccanici, usati per rappresentare situazioni come gli dei che discendevano dal paradiso (deus ex machina), battaglie navali e tempeste. \"Orontea\" con le sue 17 riprese nei successivi trent'anni fu una delle opere pi\u00f9 allestite nella met\u00e0 del Seicento. Anche lo scrittore e politico inglese Samuel Pepys possedeva una copia della partitura di questo lavoro.\n\"La Dori\" ebbe la prima nel 1671 nel rifacimento di Aurelio Aureli al Teatro Tordinona di Roma e nel 1675 nel Palazzo Reale di Napoli."}
{"id": "1513352", "revid": "124063331", "url": "https://it.wikipedia.org/wiki?curid=1513352", "title": "Trasporti nel Principato di Monaco", "text": "Sebbene sia uno degli stati pi\u00f9 piccoli del mondo, il Principato di Monaco ha un'efficiente rete stradale, una stazione ferroviaria, due porti ed un eliporto.\nSistema ferroviario.\nLa linea Marsiglia-Mentone-Ventimiglia attraversa il Principato di Monaco per 1,7 km.\nAll'interno del Principato \u00e8 presente anche un'unica stazione ferroviaria, quella di Monte Carlo, inaugurata nel 1999.\nIl Principato di Monaco non ha una compagnia ferroviaria propria e i treni che transitano per la rete monegasca, sono gestiti dalla SNCF, la societ\u00e0 nazionale delle ferrovie francesi.\nSistema stradale.\nSecondo le stime del 1996, la rete si sviluppa per un totale di 50 km, tutti completamente asfaltati.\nTrasporto pubblico.\nNel Principato ci sono 5 linee di autobus per il trasporto pubblico urbano con 143 fermate, gestito da Compagnie des Autobus de Monaco.\nPorti.\nA Monaco vi sono due porti: l'originario Porto d'Ercole e quello pi\u00f9 recente, realizzato a Fontvieille.\nAeroporti.\nDate le dimensioni del Principato, non \u00e8 presente alcun aeroporto, tuttavia esiste un piccolo eliporto.\nL'aeroporto pi\u00f9 vicino \u00e8 quello di Nizza.\nAltri progetti.\n "}
{"id": "1513354", "revid": "61146", "url": "https://it.wikipedia.org/wiki?curid=1513354", "title": "Trasporti a Monaco", "text": ""}
{"id": "1513355", "revid": "1948203", "url": "https://it.wikipedia.org/wiki?curid=1513355", "title": "Blew", "text": "Blew \u00e8 una canzone e di un EP del gruppo grunge Nirvana.\nLa canzone e l'EP.\nLa canzone fu scritta nel 1988 dal frontman della band Kurt Cobain. \"Blew\" \u00e8 la prima traccia dell'album d'esordio \"Bleach\" uscito nel giugno 1989.\nNel dicembre del 1989 venne pubblicato un EP contenente, oltre alla traccia \"Blew\" omonima, la traccia \"Love Buzz\" (gi\u00e0 presente anch'essa in \"Bleach\" e pubblicata come singolo nel 1988) e due inediti, \"Been a Son\", che sar\u00e0 inclusa nella Greatest Hits omonima del 2002 e nella compilation del 1992 Incesticide ma in una nuova versione, e \"Stain\", che verr\u00e0 inclusa anch'essa in Incesticide sempre in una nuova versione.\nL'EP usc\u00ec solo nel Regno Unito e furono prodotte appena 3.000 copie del vinile, per questo si diffusero molte copie contraffatte che per\u00f2 si differenziarono dall'originale per il colore della copertina non nero come quest'ultimo.\nAltre versioni del brano.\nLe prime esecuzioni dal vivo della canzone \"Blew\" avevano spesso un testo differente dall'originale e ci\u00f2 \u00e8 documentabile in vari \"bootleg\" tra cui l'esibizione del 25 novembre 1991 nei Paesi Bassi presente nell'album dal vivo \"From the Muddy Banks of the Wishkah\" e nel DVD \"Live! Tonight! Sold Out!!\"."}
{"id": "1513360", "revid": "181541", "url": "https://it.wikipedia.org/wiki?curid=1513360", "title": "L'Ultima Casa Accogliente", "text": ""}
{"id": "1513366", "revid": "1632387", "url": "https://it.wikipedia.org/wiki?curid=1513366", "title": "Teagene di Reggio", "text": "Fu, inoltre, il primo critico ed esegeta di Omero di cui pubblic\u00f2 l'Iliade.\nA Teagene, di cui non si hanno ulteriori notizie certe, si deve l'opera critica \"Della poesia, della stirpe e dell'epoca in cui Omero fior\u00ec\".\nTeagene recitava l'Iliade spiegandone allegoricamente il contenuto mitico nel tentativo di conciliarlo con la realt\u00e0 del suo mondo."}
{"id": "1513367", "revid": "1573940", "url": "https://it.wikipedia.org/wiki?curid=1513367", "title": "Pseudocheilinus ocellatus", "text": "Pseudocheilinus ocellatus \u00e8 un pesce d'acqua salata appartenente alla famiglia Labridae.\nDistribuzione e habitat.\nVive ad una profondit\u00e0 di 20-58 m ed \u00e8 strettamente associato alle barriere coralline. Proviene dall'ovest dell'oceano Pacifico.\nDescrizione.\nPresenta un corpo allungato, leggermente compresso lateralmente e con la testa dal profilo appuntito. La lunghezza massima registrata \u00e8 di 10,3 cm. Sul peduncolo caudale \u00e8 presente una macchia nera con il bordo. La testa \u00e8 gialla, mentre il corpo \u00e8 rosa, talvolta con delle sottili strisce bianche verticali.\nBiologia.\nNon \u00e8 facile da osservare a causa del suo comportamento schivo e riservato.\nAcquariofilia.\nNon \u00e8 particolarmente comune negli acquari."}
{"id": "1513368", "revid": "767487", "url": "https://it.wikipedia.org/wiki?curid=1513368", "title": "Mogo\u0219oaia", "text": "Mogo\u0219oaia \u00e8 un comune della Romania di 5.483 abitanti, ubicato nel distretto di Ilfov, nella regione storica della Muntenia.\nIl Castello di Mogo\u0219oaia.\nIl Castello di Mogo\u0219oaia \u00e8 il pi\u00f9 importante monumento del comune, fatto costruire tra il 1698 ed il 1702 da Constantin Br\u00e2ncoveanu in uno stile particolare che combina elementi veneziani e bizantini, chiamato stile rinascimentale romeno o addirittura \"Stile Br\u00e2ncoveanu\" (\"Stil Br\u00e2ncovenesc\").\nIl complesso venne ampiamente ristrutturato negli anni venti per opera della scrittrice Marthe Bibesco, che lo aveva avuto in dono dal marito, l'aviatore George Valentin Bibescu; ella spese molto del suo tempo nell'opera di restauro e nella scrittura dei libri che la descrivono.\nDurante la Seconda guerra mondiale, il Principe Antoine Bibesco, cugino di George, e sua moglie Elizabeth, scrittrice di origine inglese, si rifugiarono nel castello, rifiutandosi di lasciare il paese nonostante le loro dichiarate idee antifasciste. Alla sua morte, avvenuta il 7 aprile 1945, Elizabeth Bibesco venne sepolta nella tomba di famiglia annessa al palazzo; la sua tomba riporta un'epigrafe in inglese che recita: \"My soul has gained the freedom of the night\".\nOggli il Castello di Mogo\u0219oaia \u00e8 una frequentata meta turistica: il grande parco e le corti sono in ottimo stato di conservazione, ma l'interno palazzo \u00e8 tuttora oggetto di un lungo restauro. Il palazzo occupa comunque, nella parte praticabile, un museo ed una galleria d'arte dedicati allo Stile Br\u00e2ncoveanu (\"Muzeul de Art\u0103 Br\u00e2ncoveneasc\u0103\")."}
{"id": "1513370", "revid": "287204", "url": "https://it.wikipedia.org/wiki?curid=1513370", "title": "Mogosoaia", "text": ""}
{"id": "1513371", "revid": "22356", "url": "https://it.wikipedia.org/wiki?curid=1513371", "title": "Syodon", "text": "Il siodonte (gen. Syodon) \u00e8 un rettile\u00a0\u2013 mammifero, vissuto nel Permiano superiore (circa 265 milioni di anni fa). I suoi resti fossili sono stati rinvenuti in Russia. \nDescrizione.\nQuesto animale \u00e8 noto principalmente per due crani ben conservati e per alcuni resti postcranici frammentari. Il cranio pi\u00f9 grande era lungo circa 22 centimetri e fa supporre che l'animale non raggiungesse il metro e mezzo di lunghezza. Era quindi piuttosto piccolo se raffrontato ad altri animali simili, come \"Titanophoneus\". Il cranio di \"Syodon \"era moderatamente alto, dotato di un muso allungato e di una regione postorbitale piuttosto corta. Il foro pineale era ampio, e le orbite erano molto grandi. Le ossa postorbitali erano grandi e spesse, e fornivano un'area esterna per l'origine di parte del muscolo adduttore. Le ossa palatine e pterigoidee erano provviste di denti, mentre nella parte anteriore delle fauci erano presenti lunghi canini dalla sezione tonda e ricurvi; i denti postcanini erano piccoli e compressi trasversalmente. I femori di \"Syodon \"erano snelli e dotati di creste e condili debolmente sviluppati, con una leggera curvatura.\nClassificazione.\nLa prima descrizione scientifica di \"Syodon \"avvenne nel 1838, da parte di Stepan Sem\u00ebnovi\u010d Kutorga, professore dell'Universit\u00e0 di San Pietroburgo. Kutorga studi\u00f2 i fossili frammentari rinvenuti nelle arenarie rosse della provincia di Perm' e stabil\u00ec nuovi taxa, tra cui \"Brithopus \"e \"Syodon\". Quest'ultimo era basato solo su una zanna, e venne attribuito (erroneamente) ai mammiferi pachidermi. Kutorga, in ogni caso, fu il primo scienziato a notare una somiglianza tra i terapsidi estinti e i mammiferi.\nLa specie tipo di \"Syodon \"\u00e8 S. biarmicum, nota anche per un cranio in buono stato di conservazione.\nNel 1940 Orlov descrisse un altro cranio proveniente dalla valle di Kamenny, nei pressi di Isheevo, come una nuova forma di terapside, Cliorhizodon efremovi. Lo stesso studioso, nel 1958, attribu\u00ec questa specie al genere \"Syodon\". Attualmente questa specie \u00e8 considerata un probabile sinonimo di \"Syodon biarmicum\".\n\"Syodon \"\u00e8 considerato un rappresentante degli anteosauridi, un gruppo di terapsidi primitivi appartenenti ai dinocefali, solitamente di grandi dimensioni. \"Syodon \"e i suoi stretti parenti (ad esempio \"Notosyodon \"e \"Australosyodon\") rappresentano invece una linea di anteosauridi di piccole dimensioni e dalle forme snelle, tanto da essere a volte considerati una famiglia a s\u00e9 stante (Syodontidae).\nPaleoecologia.\nL'aspetto di questo animale doveva essere simile a quello di un varano: il siodonte era un predatore di taglia media, che cacciava probabilmente piccoli erbivori come i venjukoviamorfi. Contrariamente a molti terapsidi evoluti, il siodonte aveva le zampe posizionate ai lati del corpo, e questo non gli permetteva di essere particolarmente veloce."}
{"id": "1513374", "revid": "933835", "url": "https://it.wikipedia.org/wiki?curid=1513374", "title": "Gaius Silvius Torpetius", "text": ""}
{"id": "1513380", "revid": "6923", "url": "https://it.wikipedia.org/wiki?curid=1513380", "title": "European Train Control System", "text": ""}
{"id": "1513381", "revid": "106456", "url": "https://it.wikipedia.org/wiki?curid=1513381", "title": "Torpezio", "text": ""}
{"id": "1513383", "revid": "1543377", "url": "https://it.wikipedia.org/wiki?curid=1513383", "title": "Bolla Locale", "text": "La Bolla Locale \u00e8 una \"cavit\u00e0\" del mezzo interstellare presente nel Braccio di Orione, uno dei bracci galattici della Via Lattea. Si estende per circa 300 anni luce ed ha una densit\u00e0 di idrogeno neutro variabile tra circa 0,05 e 0,07 atomi per centimetro cubo, mentre il mezzo interstellare galattico ha una densit\u00e0 circa dieci volte superiore. L'alta temperatura del gas (circa 6000 K) \u00e8 all'origine di una discreta emissione di raggi X da parte della nube.\nCaratteristiche.\nIl Sistema solare \u00e8 entrato nella Bolla Locale circa 3 milioni di anni fa; attualmente si trova nella Nube Interstellare Locale, una regione di materiale pi\u00f9 densa rispetto al resto della Bolla; questa regione si forma laddove la Bolla Locale incontra la Bolla Loop I, una regione adiacente con densit\u00e0 maggiore, di circa 0,1 atomi per centimetro cubo.\nLa forma della Bolla Locale non \u00e8 esattamente sferica, ma sembra essere un ellissoide ristretta in corrispondenza del piano galattico, mentre al di sopra e al di sotto del piano si dilata assumendo la forma quasi di una clessidra.\nMolti astronomi credono che questo sistema di \"bolle\" si sia formato tra alcune centinaia di migliaia e pochi milioni di anni fa, a causa dell'esplosione di una supernova (il cui resto \u00e8 probabilmente identificabile nella pulsar Geminga, nella costellazione dei Gemelli) che riscald\u00f2 la materia circostante, rendendola pi\u00f9 rarefatta.\nLa \"Bolla Loop I\" si sarebbe invece formata dal vento stellare di una supernova probabilmente esplosa nell'Associazione Scorpius-Centaurus, l'associazione OB pi\u00f9 vicina al Sole, a 500 anni-luce di distanza. Altre bolle adiacenti sono la \"Bolla Loop II\" e la \"Bolla Loop III\"; nella Bolla Loop I \u00e8 contenuta la stella Antares."}
{"id": "1513384", "revid": "1305772", "url": "https://it.wikipedia.org/wiki?curid=1513384", "title": "Nuci", "text": "Nuci \u00e8 un comune della Romania di 2.836 abitanti, ubicato nel distretto di Ilfov, nella regione storica della Muntenia. \nIl comune \u00e8 formato dall'unione di 5 villaggi: Balta Neagr\u0103, Merii Petchii, Mic\u0219une\u0219tii Mari, Mic\u0219une\u0219tii-Moar\u0103, Nuci."}
{"id": "1513385", "revid": "106456", "url": "https://it.wikipedia.org/wiki?curid=1513385", "title": "Tropezio", "text": ""}
{"id": "1513391", "revid": "785863", "url": "https://it.wikipedia.org/wiki?curid=1513391", "title": "Le nuove avventure di Lupin III", "text": " \u00e8 la seconda serie TV anime di Lupin III, quella in cui il protagonista indossa la giacca rossa, trasmessa per la prima volta in Giappone dal 3 ottobre 1977 al 6 ottobre 1980 su Nippon Television e Yomiuri TV, a cadenza settimanale. In Italia la serie \u00e8 stata trasmessa pi\u00f9 volte nel corso degli anni '80, '90, 2000 e '10, in prima visione dal 1982 su Euro TV e poi su altri canali quali Italia 1, Canale 5 e Italia 7, e per questo pi\u00f9 ricordata dagli appassionati, anche per merito dell'elevato numero degli episodi (155) e delle sue variegate avventure in ogni puntata, ambientate un po' in tutto il mondo (Venezia, Pisa, Montecarlo, Egitto, Scozia, Lisbona, Rio de Janeiro, ecc.). L'ultima puntata, dal titolo \"I ladri amano la pace\", \u00e8 ambientata a Tokyo nel 1981.\nDal 1987 veniva trasmessa con il titolo Lupin, l'incorreggibile Lupin, mentre dal 2004 \u00e8 stato ripristinato il primo titolo italiano.\nDal 17 maggio 2021 \u00e8 trasmessa in versione integrale e rimasterizzata su Italia 2.\nEpisodi.\nLa serie \u00e8 costituita da 155 episodi, tra cui alcuni con il design dello Studio Telecom e di Hayao Miyazaki.\nNell'episodio 27, \"Il Francobollo di Cenerentola\", ci sono svariati riferimenti ai lungometraggi d'animazione Disney, tra cui \"Dumbo\", i soldati carte da gioco di \"Alice nel paese delle meraviglie\", e la scena della carrozza a forma di zucca del film \"Cenerentola\". La protagonista dell'episodio, nell'edizione italiana, si chiama \"Alice\", come la protagonista del film d'animazione Disney \"Alice nel paese delle meraviglie\". Inoltre alcune musiche, quelle della scena del sogno della piccola Alice, sono state poi riprese da Barboni e Lupo, nei film \"Nati con la camicia\" e \"Uno sceriffo extraterrestre... poco extra e molto terrestre\".\nGli episodi 145 (\"Albatros, le ali della morte\") e 155 (\"I ladri amano la pace\") sono stati diretti da Hayao Miyazaki, che gi\u00e0 aveva diretto, insieme ad Isao Takahata, la maggior parte degli episodi della prima serie. Il regista era reduce dal successo de \"Il castello di Cagliostro\", e la produzione gli chiese di dirigere alcuni episodi; Miyazaki inser\u00ec nelle due puntate alcuni dei temi a lui pi\u00f9 congeniali: l'antimilitarismo e l'ecologia.\nDoppiaggio.\nL'edizione italiana \u00e8 stata realizzata da Cinitalia Edizioni nel 1981, sotto la direzione di Marcello Prando. Durante la trasmissione sulle TV locali, il doppiaggio era quasi integrale.\nQuando Fininvest acquist\u00f2 la serie, cominci\u00f2 a censurarla, anche se non sempre in via del tutto definitiva, in quanto nelle ultime repliche alla fine degli anni 2000 sono stati reintegrati alcuni episodi, ad esempio \"L'epidemia dei suicidi\", che erano stati saltati, nei vari anni di repliche, per censura, e qualche taglio \u00e8 scomparso.\nNell'edizione italiana, gli unici doppiatori presenti dalla prima serie sono Roberto Del Giudice (Lupin III) e Piera Vidale (Fujiko Mine). Sandro Pellegrini, torna a doppiare Jigen, dopo il film \"Lupin III - La pietra della saggezza\", mentre Massimo Rossi e Marcello Prando sostituiscono Enzo Consoli su Goemon Ishikawa XIII e Koichi Zenigata. La maggior parte degli antagonisti principali \u00e8 stata doppiata da Valerio Ruggeri; mentre tra le voci dei personaggi secondari femminili sono presenti quelle di Serena Spaziani (in vari episodi) e di Anna Marchesini nel ruolo di Lady Oscar, nell'episodio \"Folle amore a Versailles\".\nRispetto alla serie precedente nel doppiaggio italiano sono presenti alcuni cambiamenti di nomi. Infatti il nome di Arsenio Lupin venne storpiato in \"Arsenico, detto Lupin\" (facendo intendere che il suo vero nome sia Arsenico, e che Lupin sia un soprannome, cosa in realt\u00e0 errata dato che si tratta del cognome) e Fujiko viene chiamata \"Margot\". Come nella serie precedente, anche in questa il cognome della suddetta, ovvero \"Mine\", viene pronunciato all'inglese \"Main\", mentre nella versione originale veniva pronunciato cos\u00ec come si scrive. Tuttavia gli altri personaggi hanno mantenuto i loro nomi originali, anche se per un errore alla fine dell'episodio 56 Jigen si presenta come \"Daisuku Jigen\" (invece di \"Daisuke\"). Questa serie risulta essere uno dei pochi casi in cui il suo nome viene pronunciato all'italiana (nome e cognome), mentre solitamente viene stranamente pronunciato come nella versione giapponese (cognome e nome). Di contro il nome di Goemon viene sempre pronunciato all'occidentale, ma raramente viene aggiunto il numero XIII (anche nei cartoni successivi verr\u00e0 solitamente usato solo se si fa riferimento ai suoi antenati).\nSigle.\nGiapponesi.\nSigle di apertura.\nIn apertura vengono usati quattro arrangiamenti del classico Rupan Sansei no Theme composto da Y\u016bji \u014cno, che si \u00e8 firmato come You &amp; Explosion Band:\nSigle di chiusura.\nAnche le sigle di chiusura sono composte e arrangiate da Y\u016bji \u014cno:\nItaliane.\nLa sigla della seconda serie televisiva \u00e8 intitolata semplicemente \"Lupin\", ma \u00e8 nota anche come \"Lupin - fisarmonica\", per la presenza di una fisarmonica nell'introduzione strumentale e nell'accompagnamento. Il testo \u00e8 di Franco Migliacci e la musica \u00e8 di Franco Micalizzi. \u00c8 cantata da Irene Vioni, con l'accompagnamento dell'Orchestra Castellina-Pasi. Lo stile musicale (variante del liscio romagnolo chiamata valzer parigino o semplicemente parigino) presenta alcune influenze della musica tradizionale francese, ed in effetti nella sigla si vedono alcune scene di una festa all'aperto che ad esso ben si adattano, ricordando inoltre che il Lupin originale \u00e8 un personaggio tipicamente parigino.\nAl momento della scelta della sigla, vi era, oltre al \"Valzer di Lupin\", \"Il fantomatico Lupin - Lupin, ladro gentiluomo\", del gruppo I Cavalieri del Re, ma alla fine, fu scelta la prima. Preferire il valzer di un'orchestra di liscio romagnola al brano di un gruppo pi\u00f9 moderno e specializzato in sigle di cartoni fu una scelta ritenuta coraggiosa, ma premiata dal successo che \"Il valzer di Lupin\" riscuote ancora oggi tra gli appassionati di anime.\nNel 1987 viene sostituita da \"Lupin, l'incorreggibile Lupin\", cantata dagli Amici di Lupin (Enzo Draghi e Simone D'Andrea).\nNel 2004, in occasione del ripristino del titolo italiano storico viene sostituita con \"Hallo Lupin\" di Giorgio Vanni per la sigla di apertura sulle immagini utilizzate per \"Le avventure di Lupin III\", mentre per la sigla di chiusura viene riutilizzata \"Lupin fisarmonica\".\nNel 2021, in occasione della trasmissione televisiva della serie in versione rimasterizzata e integrale su Italia 2, viene recuperata \"Lupin Fisarmonica\" sul video giapponese sia in apertura e sia in chiusura.\nEdizioni home video.\nVHS.\nDall'agosto 1999, in Italia i primi 106 episodi sono stati distribuiti su VHS in edicola con De Agostini col titolo \"Lupin, l'incorreggibile Lupin\". Pubblicati al ritmo di due puntate per ogni videocassetta, viene presentata l'edizione televisiva censurata della serie.\nNegli Stati Uniti d'America, la Streamline Pictures ha pubblicato i due episodi diretti da Hayao Miyazaki (\"Albatros, le ali della morte\" e \"I ladri amano la pace\") in un'unica videocassetta dal titolo \"Lupin III's Greatest Capers\".\nIn Francia, \"Edgar, le detective cambrioleur\" (questo il titolo della serie in francese) \u00e8 stata pubblicata in 26 videocassette coi primi 52 episodi.\nDVD.\nLa serie \u00e8 stata trasposta in DVD da Yamato Video e Dolmen Home Video in 6 box col titolo \"Lupin III - La seconda serie\". Le scene irrecuperabili perch\u00e9 censurate o rovinate sono state sottotitolate e lasciate in lingua originale. La stessa versione \u00e8 stata distribuita in edicola da De Agostini su pi\u00f9 DVD a partire dall'estate 2008 senza le scene sottotitolate. A partire dall'11 maggio 2012 la serie torna nuovamente in edicola, col suo titolo originale televisivo \"Le nuove avventure di Lupin III\", edita da \"La Gazzetta dello Sport\" su 30 DVD. I 6 box e quest'ultima edizione presentano la sigla italiana di Castellina - Pasi a differenza della prima versione da edicola, che usava le sigle originali. Nel 2013 la serie \u00e8 edita nuovamente da Yamato Video in un'edizione deluxe limitata e numerata, composta da 30 DVD contenenti i 155 episodi della serie e tra gli extra le sigle televisive, la sigla \"Lupin-fisarmonica\", i bozzetti degli episodi ed un booklet con la guida agli episodi.\nBlu-ray Disc.\nIn Giappone la serie \u00e8 stata restaurata in alta definizione e venduta in 6 box Blu-ray Disc nel corso del 2009. Stesso destino per l'Italia, nel 2020 \u00e8 uscita grazie a Yamato Video tutta la serie in Blu-ray. In quest'ultima edizione tuttavia le scene precedentemente proposte in versione sottotitolata nella versione DVD sono state doppiate per l'occasione."}
{"id": "1513392", "revid": "767487", "url": "https://it.wikipedia.org/wiki?curid=1513392", "title": "Jonkeria", "text": "La jonkeria (gen. Jonkeria) \u00e8 un grande rettile \u2013 mammifero, vissuto nel Permiano medio (circa 255 milioni di anni fa). I suoi resti sono stati rinvenuti in Sudafrica.\nUn onnivoro gigante.\nQuesto enorme animale dalla corporatura tozza \u00e8 uno dei terapsidi pi\u00f9 grandi mai esistiti, lungo oltre quattro metri. Appartiene al grande gruppo dei dinocefali, che comprendeva forme carnivore, erbivore e onnivore. La jonkeria appartiene a quest'ultimo gruppo: ci\u00f2 \u00e8 confermato principalmente dalla dentatura, con lunghi canini e forti incisivi aguzzi ma anche denti posteriori molariformi e di forma pi\u00f9 piccola e arrotondata. Il cranio allungato e basso \u00e8 in strano contrasto con il corpo, grande e tozzo, sorretto da potenti arti, mentre la coda \u00e8 corta. La specie pi\u00f9 nota di jonkeria \u00e8 Jonkeria truculenta, lunga in media 4,3 metri. La jonkeria \u00e8 una stretta parente del \"Titanosuchus\", di poco pi\u00f9 piccolo e dal corpo pi\u00f9 basso e allungato, vissuto negli stessi luoghi pressoch\u00e9 nello stesso periodo."}
{"id": "1513393", "revid": "287204", "url": "https://it.wikipedia.org/wiki?curid=1513393", "title": "La situazione di mia sorella non \u00e8 buona", "text": ""}
{"id": "1513395", "revid": "56818", "url": "https://it.wikipedia.org/wiki?curid=1513395", "title": "Saint Tropez", "text": ""}
{"id": "1513397", "revid": "13110625", "url": "https://it.wikipedia.org/wiki?curid=1513397", "title": "Servizio pubblico radiotelevisivo", "text": ""}
{"id": "1513399", "revid": "729019", "url": "https://it.wikipedia.org/wiki?curid=1513399", "title": "Gran Premio motociclistico del Portogallo 2007", "text": "Il Gran Premio motociclistico del Portogallo 2007 corso il 16 settembre, \u00e8 stato il quattordicesimo Gran Premio della stagione 2007 e ha visto vincere: la Yamaha di Valentino Rossi nella classe MotoGP, \u00c1lvaro Bautista nella classe 250 e H\u00e9ctor Faubel nella classe 125."}
{"id": "1513400", "revid": "1305772", "url": "https://it.wikipedia.org/wiki?curid=1513400", "title": "Saint Tropez (disambigua)", "text": ""}
{"id": "1513401", "revid": "767487", "url": "https://it.wikipedia.org/wiki?curid=1513401", "title": "Francesco D'Agostino", "text": "Consegue la laurea in giurisprudenza nel 1968. Ha insegnato nelle Universit\u00e0 di Lecce, Urbino e Catania. Ordinario dal 1980, dal 1990 \u00e8 professore di Filosofia del diritto e di Teoria generale del diritto presso l'Universit\u00e0 degli studi di Roma Tor Vergata, in cui ha diretto il Dipartimento di \"Storia e Teoria del Diritto\". Insegna altres\u00ec alla LUMSA e alla Pontificia Universit\u00e0 Lateranense ed \u00e8 professore visitatore in diverse universit\u00e0 straniere.\nAttivit\u00e0 e ambiti di ricerca.\nTra i maestri che hanno influenzato il suo pensiero figurano Sergio Cotta e Vittorio Mathieu. Particolare attenzione \u00e8 dedicata nella sua produzione scientifica alla teoria della giustizia, alle tematiche della bioetica, e quindi alle problematiche della tutela del diritto alla vita, alla teoria della famiglia.\nNel suo scritto \"La sanzione nell'esperienza giuridica\", del 1989, sostiene e riattualizza la teoria retributiva della pena.\nGi\u00e0 membro del Consiglio Scientifico dell'Istituto dell'Enciclopedia Italiana, attualmente \u00e8 Presidente onorario del Comitato nazionale per la bioetica, di cui \u00e8 membro fondatore e di cui \u00e8 stato presidente negli anni 1995-1998 e 2001-2006. Ricopre inoltre la carica di Presidente dell'Unione Giuristi Cattolici Italiani (UGCI). \u00c8 membro della Pontificia Accademia per la Vita.\n\u00c8 stato direttore di Iustitia e Nuovi Studi Politici; attualmente \u00e8 condirettore della Rivista Internazionale di Filosofia del Diritto.\nDirige per l'editore Giappichelli la collana Recta Ratio. Testi e studi di Filosofia del diritto, nella quale sono apparsi pi\u00f9 di cento volumi.\n\u00c8 inoltre editorialista del quotidiano \"Avvenire\".\nGrazie a queste cariche e alle sue pubblicazioni, oggi D'Agostino \u00e8 considerato uno degli intellettuali di riferimento del movimento teocon italiano.\nHa coordinato la sessione \"I cattolici, la politica e le istituzioni\" nell'ambito dei lavori del X Forum del Progetto culturale della Conferenza Episcopale Italiana sui 150 anni dell'Unit\u00e0 d'Italia.\nPolemiche sul tema dell'omosessualit\u00e0.\nHa suscitato polemiche la constatazione di D'Agostino per cui le unioni omosessuali sono \u00abcostitutivamente sterili\u00bb: la constatazione fu ripresa dal ministro Mara Carfagna nel 2007 che affermava che \u00abnon c'\u00e8 nessuna ragione per la quale lo Stato debba riconoscere le coppie omosessuali, visto che costituzionalmente sono sterili\u00bb e che \u00abper volersi bene il requisito fondamentale \u00e8 poter procreare\u00bb."}
{"id": "1513402", "revid": "1354930", "url": "https://it.wikipedia.org/wiki?curid=1513402", "title": "Mario Cipriani (ciclista)", "text": "Carriera.\nNel 1928 vinse il Giro del Casentino e la Coppa Zucchi, corsa che rivinse nel 1930 da individuale. Nel 1931 si impose nel Giro del Piemonte, in una tappa del Giro di Campania, nel Giro delle Due Provincie di Messina e nel Giro delle Due Provincie di Prato, oltre a laurearsi campione italiano nella categoria indipendenti. Nelle stagioni seguenti corse quindi per la Ganna, la Frejus e la Bianchi, distinguendosi come passista e scalatore. \nNel 1932 vinse la Milano-Modena, mentre nell'annata successiva vinse il Giro delle Due Provincie di Prato, una tappa alla Predappio-Roma e la tappa Grosseto-Roma del Giro d'Italia, in cui ottenne anche il nono posto assoluto. Nel 1934 vinse ancora il Giro delle Due Provincie di Prato, la storica classica Milano-Torino, il Giro di Toscana (in cui si ripet\u00e9 l'anno successivo, e in cui fu secondo nel 1936) e il Giro delle Alpi Apuane. L'ultimo successo fu la Coppa Zucchi nel 1937. Tra i piazzamenti di rilievo vi sono anche il secondo posto al Giro di Lombardia 1934, dietro Learco Guerra, il secondo posto nella classifica del campionato italiano 1934, alle spalle di Guerra, e il terzo posto alla Milano-Sanremo 1935, dietro Giuseppe Olmo e Learco Guerra.\nMor\u00ec a Ferrara nel giugno 1944, durante la seconda guerra mondiale, nel corso di un bombardamento aereo."}
{"id": "1513403", "revid": "767487", "url": "https://it.wikipedia.org/wiki?curid=1513403", "title": "Peri\u0219", "text": "Peri\u0219 \u00e8 un comune della Romania di 6.923 abitanti, ubicato nel distretto di Ilfov, nella regione storica della Muntenia. \nIl comune \u00e8 formato dall'unione di 3 villaggi: B\u0103lteni, Buria\u0219, Peri\u0219."}
{"id": "1513405", "revid": "106908", "url": "https://it.wikipedia.org/wiki?curid=1513405", "title": "Peris", "text": ""}
{"id": "1513406", "revid": "106456", "url": "https://it.wikipedia.org/wiki?curid=1513406", "title": "San Torpete", "text": ""}
{"id": "1513407", "revid": "106456", "url": "https://it.wikipedia.org/wiki?curid=1513407", "title": "San Torpezio", "text": ""}
{"id": "1513408", "revid": "287204", "url": "https://it.wikipedia.org/wiki?curid=1513408", "title": "Mario Cipriani", "text": ""}
{"id": "1513409", "revid": "106456", "url": "https://it.wikipedia.org/wiki?curid=1513409", "title": "San Torpetius", "text": ""}
{"id": "1513413", "revid": "484362", "url": "https://it.wikipedia.org/wiki?curid=1513413", "title": "Subregioni dell'Ungheria", "text": "Le subregioni dell'Ungheria (in ungherese: \"kist\u00e9rs\u00e9gek\", sing. \"kist\u00e9rs\u00e9g\") costituivano la suddivisione territoriale di secondo livello del Paese, dopo le province; nel 2013 sono state abolite e sostituite dai distretti.\nLe subregioni rappresentavano altres\u00ec le unit\u00e0 amministrative locali (LAU) di tipo , secondo la nomenclatura delle unit\u00e0 territoriali statistiche; ammontavano a 174 e avevano il compito di promuovere accordi di cooperazione tra comuni al fine della gestione ottimale dei servizi pubblici.\nTali suddivisioni, ripartite per provincia, erano le seguenti."}
{"id": "1513425", "revid": "767487", "url": "https://it.wikipedia.org/wiki?curid=1513425", "title": "Petr\u0103chioaia", "text": "Petr\u0103chioaia \u00e8 un comune della Romania di 2.552 abitanti, ubicato nel distretto di Ilfov, nella regione storica della Muntenia. \nIl comune \u00e8 formato dall'unione di 4 villaggi: M\u0103ineasca, Surlari, Petr\u0103chioaia, V\u00e2n\u0103tori."}
{"id": "1513426", "revid": "287204", "url": "https://it.wikipedia.org/wiki?curid=1513426", "title": "Petrachioaia", "text": ""}
{"id": "1513428", "revid": "287204", "url": "https://it.wikipedia.org/wiki?curid=1513428", "title": "J.League 1998", "text": "La stagione 1998 \u00e8 stata la sesta edizione della J.League, massimo livello del campionato giapponese di calcio.\nClassifiche.\nSuntory Series.\nLegenda:\n\u00a0\u00a0\u00a0\u00a0\u00a0 Qualificata in Suntory Championship\n\u00a0\u00a0\u00a0\u00a0\u00a0 Qualificata ai playoff promozione/salvezza\nNote:\nNICOS Series.\nLegenda:\n\u00a0\u00a0\u00a0\u00a0\u00a0 Qualificata in Suntory Championship\n\u00a0\u00a0\u00a0\u00a0\u00a0 Qualificata ai playoff promozione/salvezza\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone, ammessa al Campionato d'Asia per club 1999-2000\n\u00a0\u00a0\u00a0\u00a0\u00a0 Retrocessa in J.League Division 2 1999\n\u00a0\u00a0\u00a0\u00a0\u00a0 Scioglimento\nNote:"}
{"id": "1513437", "revid": "1718925", "url": "https://it.wikipedia.org/wiki?curid=1513437", "title": "Bayahibe", "text": "Bayahibe \u00e8 un piccolo villaggio di pescatori, situato nella provincia di La Altagracia a dall'aeroporto internazionale de La Romana, nella Repubblica Dominicana. \nUn paesino caraibico che vive di pesca e turismo, dove le poche e piccole strutture ricettive si integrano in modo armonioso con la naturale cultura locale.\nDista circa due ore di pullman dalla capitale, Santo Domingo, e mezz'ora dall'Altos de Chav\u00f2n, zona nella quale sono stati girati film di successo come \"Apocalypse Now\", \"Rambo II\" e \"King Kong\".\nQuesto piccolo paesino di mare, con tutte le sue strade asfaltate dal 2014, \u00e8 situato nel cuore del Parque National del Este e viene utilizzato come punto logistico per raggiungere Isla Saona e Isla Catalina, due delle pi\u00f9 belle isole di tutto il Mar dei Caraibi.\nStoria.\nBayahibe \u00e8 rimasta popolata sin dalla preistoria, il che non sorprende per la posizione privilegiata. Sorgenti di acqua dolce e fresca, una baia eccellente da utilizzare come ancoraggio, abbondanza di barriere coralline popolate da pesci, molluschi e crostacei, il territorio con mangrovie e aree coltivabili.\nLa prima volta che gli europei visitarono l'area di Bayahibe fu tra il 14 e il 15 settembre 1494. Cristoforo Colombo, che era venuto ad esplorare le isole di Cuba e Giamaica, nel corso del suo secondo viaggio in America, decise di riconoscere la costa meridionale del Hispaniola.\nIl 14 settembre \u00e8 arrivata all'isola Labanea, dandole il nome di Catalina in onore della figlia dei re cattolici. Il giorno successivo ci sono prove che sia arrivata all'isola di Adamanay, che il suo compagno di viaggio, Miguel de Cunneo ha chiamato Bella Savonese, ha dato origine al nome di Saona, come \u00e8 noto oggi.\nSpiagge.\nNel villaggio di Bayahibe ci sono due spiagge: la principale spiaggia pubblica, Playa Bayahibe e Playa Magallianes. \nLa spiaggia pubblica di Bayahibe \u00e8 a circa 10 minuti a piedi della residenza Altea. Camminando per raggiungere questa spiaggia, vedrete praticamente tutto il paese, compresi i tanti e vari ristoranti dove si possono trovare cibo locale e internazionale, negozi e compagnie di escursioni. Su questa spiaggia troverete lettini, amache e ombrelloni disponibili per l'affitto, oltre a diversi ristoranti che servono piatti tipici dominicani, molto comodi per consumare bevande e cibo durante la giornata in spiaggia.\nLa spiaggia di Magallianes\u00e8 probabilmente la spiaggia preferita dalla maggior parte degli stranieri che risiedono a Bayahibe. La spiaggia \u00e8 piccola e con alcune rocce intorno. \u00c8 nascosto in una piccola baia e offre una splendida vista sul Mar dei Caraibi. L'acqua \u00e8 sempre cristallina, le onde si formano quando c'\u00e8 molto vento. Ci\u00f2 che rende famosa questa spiaggia \u00e8 la possibilit\u00e0 di fare snorkeling.\nSiti di interesse.\nL'isola di Saona \u00e8 sicuramente uno dei luoghi pi\u00f9 spettacolari della Repubblica Dominicana e allo stesso tempo \u00e8 il principale sito di interesse per tutti i turisti e viaggiatori che arrivano nel paese. Bayahibe Village \u00e8 il punto di partenza per raggiungere questa incantevole isola.\nPurtroppo, come spesso accade, per la sua bellezza e notoriet\u00e0 \u00e8 sempre pi\u00f9 oggetto di turismo commerciale e di massa. Se 5-10 anni fa veniva raggiunta con piccole marce di pescatori, oggi rappresenta una delle attivit\u00e0 pi\u00f9 redditizie a discapito della natura. Le barche sono aumentate a dismisura e oltre alla quantit\u00e0 ci sono molte barche pi\u00f9 grandi, dedicate al trasporto di massa dei turisti. \u00c8 comunque possibile visitare l'isola con una piccola imbarcazione con 6-8 persone e terminata l`ora di punta, Bayahibe torna a conservare il proprio carattere unico.\nLa Cueva del Chicho \u00e8 una delle pi\u00f9 famose e suggestive grotte sotterranee nell\u2019area del Parco nazionale di Cotubanam\u00e1. Ad attirare i visitatori sono anzitutto le sue acque fresche e scintillanti, color acquamarina, ma anche le incisioni rupestri dei Taino, che un tempo abitavano l\u2019area. Durante l\u2019escursione \u00e8 possibile concedersi un tuffo nelle acque azzurre e rinfrescanti, che sembrano quelle di un lago, mentre gli speleosub con brevetto potranno esplorare la grotta insieme alle guide autorizzate, disponibili a Bayah\u00edbe o La Romana.\nCatalinita, la pi\u00f9 piccola delle isole al largo di Bayah\u00edbe, si trova all\u2019interno del Canale Catuano ed \u00e8 famosa per le acque cristalline che la circondano, e per l\u2019abbondanza di fauna marina e di barriere coralline. Mante, squali e tartarughe sono solo alcune delle specie animai che popolano le sue acque poco profonde. L\u2019isola fa parte del Parco nazionale di Cotubanam\u00e1, ed \u00e8 possibile organizzare visite combinate sull\u2019isola di Saona, con immersioni subacquee e snorkeling.\nL'Isola di Catalina si estende 15 chilometri quadrati che si trova nel Mar dei Caraibi, a pochi chilometri al largo della costa della provincia di La Romana, Repubblica Dominicana. L'isola fu battezzata con quel nome dal navigatore Cristoforo Colombo durante i suoi viaggi nella zona nel maggio 1494. L'isola Catalina \u00e8 l'ideale per le immersioni e lo snorkeling. Le sue spiagge vergini di fine sabbia bianca e acque calme e cristalline fanno di Catalina un posto assolutamente meraviglioso. Le sue acque pullulano di coralli, tra cui un \"Museo vivente del mare\" seguito dalla scoperta dopo tre secoli del naufragio del capitano Kidd a 21 metri di profondit\u00e0, appena fuori dall'isola. Le tartarughe embricate vengono qui per nidificare tra i mesi di giugno e ottobre di ogni anno a causa delle acque calde.\nAttivit\u00e0.\nIl diving \u00e8 sicuramente una delle principali attivit\u00e0 nel piccolo villaggio di Bayahibe. \u00c8 infatti possibile ammirare il paradiso caraibico in numerosi siti di immersione vivaci, situati principalmente in profondit\u00e0 a circa 12 m / 40 piedi.\nDalla citt\u00e0, puoi esplorare molti siti di immersione (barriera corallina e relitti) in pochi minuti di barca o anche vicino alle spiagge. Nel villaggio di Bayahibe e nella zona del Dominicus \u00e8 possibile trovare un diving club affiliato al PADI (Associazione Professionale Istruttori Subacquei).\nSi dice che Bayahibe sia l'hotspot per le immersioni subacquee nella Repubblica Dominicana con oltre 20 siti di immersione ufficiali, tra cui tre relitti: Atlantic Princess, St. George e Coco. Le acque cristalline e calme dei Caraibi lo rendono un luogo eccellente per le immersioni e lo snorkeling in questa zona. Oppure unisciti a noi a Isla Catalina per immergerti nel meraviglioso Muro Catalina e nel vibrante Acquario.\nCitt\u00e0 Turistica.\nQuesto villaggio \u00e8 noto al mondo anche grazie alla sua vasta concentrazione di \"resort\" turistici, che popolano la citt\u00e0 per tutti i mesi dell'anno, tra tutti spiccano italiani, spagnoli, francesi, tedeschi e portoghesi.\nNegli ultimi anni oltre ai tanti resort, anche il piccolo villaggio di Bayahibe, \u00e8 stato oggetto di un notevole sviluppo principalmente dovuto a nuovi investimenti nel settore immobiliare. \nSono stati costruiti molti complessi residenziali e sono state avviate molte strutture ricettive come piccoli hotel, guest house e B&amp;B che accolgono un target di turisti diverso, quello dei viaggiatori che possono usufruire anche di un nuovo centro di informazioni turistiche: Bayahibe Village.\nClima.\nGrazie alla sua posizione nei Caraibi, la Repubblica Dominicana \u00e8 una destinazione soleggiata tutto l'anno. Che sia nelle regioni di alta quota o nelle citt\u00e0, \u00e8 raro non vedere il cielo azzurro durante il giorno.\nI mesi da dicembre a inizio marzo, che coincidono con gli inverni pi\u00f9 freddi del Nord America e dell'Europa, vantano il clima pi\u00f9 piacevole. La mattina e la sera hanno brezze fresche con temperature fino a 18 \u00b0C (65 \u00b0F), mentre le temperature diurne oscillano tra un perfetto 25 \u00b0C (77 \u00b0F) e 27 \u00b0C (80 \u00b0F). Nelle parti montuose e collinari del paese, comprese Jarabacoa e Constanza, le temperature possono scendere anche in modo pi\u00f9 significativo, con giornate che iniziano a 10 \u00b0C (50 \u00b0F) e alcune notti sotto zero gradi.\nL'estate \u00e8 la stagione pi\u00f9 calda e piovosa del paese e l'umidit\u00e0 \u00e8 pi\u00f9 intensa da aprile a ottobre. Le temperature si aggirano sui 32 \u00b0C (90 \u00b0F) nel pieno della giornata, e i temporali sono pi\u00f9 frequenti ma di breve durata."}
{"id": "1513440", "revid": "767487", "url": "https://it.wikipedia.org/wiki?curid=1513440", "title": "\u0218tef\u0103ne\u0219tii de Jos", "text": "\u0218tef\u0103ne\u0219tii de Jos \u00e8 un comune della Romania di 4.277 abitanti, ubicato nel distretto di Ilfov, nella regione storica della Muntenia. \nIl comune \u00e8 formato dall'unione di tre villaggi: Cre\u021buleasca, \u0218tef\u0103ne\u0219tii de Jos, \u0218tef\u0103ne\u0219tii de Sus."}
{"id": "1513441", "revid": "287204", "url": "https://it.wikipedia.org/wiki?curid=1513441", "title": "Stefanestii de Jos", "text": ""}
{"id": "1513442", "revid": "729019", "url": "https://it.wikipedia.org/wiki?curid=1513442", "title": "Stazione di Piadena", "text": "La stazione di Piadena \u00e8 un importante nodo ferroviario, punto d'incrocio delle linee Brescia-Parma e Pavia-Cremona-Mantova.\nStrutture e impianti.\nL'impianto, gestito da Rete Ferroviaria Italiana, dispone di un fabbricato viaggiatori che ospita al suo interno la biglietteria e la sala d'attesa.\nIl piazzale binari \u00e8 dotato di cinque binari passanti per il servizio passeggeri, muniti di tre banchine e collegati tramite un sottopassaggio. La stazione dispone anche di tre binari a servizio dello scalo merci, ormai inutilizzato un tempo raccordato con un vicino opificio.\nMovimento.\nLa stazione \u00e8 servita dai treni RegioExpress in servizio tra Milano e Mantova, e dai treni regionali delle relazioni Cremona-Mantova e Brescia-Parma. Tali relazioni sono operate da Trenord nell'ambito del contratto di servizio stipulato con la Regione Lombardia.\nIl centro logistico della Trasporti Pesanti, aperto nel 2014 e raccordato con la stazione, genera un traffico merci intenso, soprattutto di materiali ferrosi e cereali, servito da relazioni gestite da diverse imprese ferroviarie quali CFI, DB Schenker Rail, Captrain e InRail.\nServizi.\nLa stazione dispone di:"}
{"id": "1513444", "revid": "464888", "url": "https://it.wikipedia.org/wiki?curid=1513444", "title": "Peter Eisenman", "text": "Biografia.\nLe frammentarie di Eisenman gli hanno valso l'inserimento nell'eclettico gruppo di architetti che sono stati, talora controvoglia, etichettati come decostruttivisti. Sebbene Eisenman eviti questa definizione, ha avuto una storia ricca di controversie che lo hanno mantenuto sempre sotto l'attenzione del pubblico (accademico). Le sue teorie sull'architettura inseguono l'emancipazione e l'autonomia della disciplina, e il suo lavoro rappresenta il tentativo costante di liberare la forma da tutti i significati. Ha sempre avuto una forte relazione culturale con gli intellettuali europei, come l'inglese Colin Rowe e lo storico italiano Manfredo Tafuri. Gli studi del filosofo Jacques Derrida sono un'influenza basilare nell'architettura di Eisenman.\nEisenman ha conseguito un bachelor in architettura alla Cornell University, un master in architettura alla Columbia University, un Master of Arts e un Ph.D. all'Universit\u00e0 di Cambridge.\nEisenman dapprima divenne noto come membro dei New York Five, cinque architetti (Eisenman, Charles Gwathmey, John Hejduk, Richard Meier, e Michael Graves) i cui lavori apparirono a un'esposizione del MoMA nel 1967. Eisenman ricevette un certo numero di borse di studio dalla Graham Foundation per il lavoro svolto in quel periodo. Le opere dei cinque, al tempo, furono considerate una reinterpretazione delle idee di Le Corbusier. In seguito le strade si divisero, ed Eisenman inizi\u00f2 ad avvicinarsi al movimento decostruttivista.\nL'idea di un'autonomia della forma dalle contingenze storiche \u00e8 la ragione per cui Eisenman \u00e8 stato a lungo legato ad Aldo Rossi, nonostante esiti progettuali del tutto diversi. L'idea di architettura di Eisenman \u00e8 imprescindibile dalla conoscenza e dallo studio di Giuseppe Terragni di cui \u00e8 l'erede morale.\nEisenman attualmente insegna architettura all'Universit\u00e0 Yale e ha intrapreso una serie di grandi progetti, tra cui il recentemente completato Memoriale per gli ebrei assassinati d'Europa (n tedesco: \"Denkmal f\u00fcr die ermordeten Juden Europas\") a Berlino e il nuovo stadio della University of Phoenix a Glendale in Arizona."}
{"id": "1513450", "revid": "767487", "url": "https://it.wikipedia.org/wiki?curid=1513450", "title": "Tunari", "text": "Tunari \u00e8 un comune della Romania di 3.746 abitanti, ubicato nel distretto di Ilfov, nella regione storica della Muntenia. \nIl comune \u00e8 formato dall'unione di 2 villaggi: Dimieni e Tunari."}
{"id": "1513451", "revid": "36426", "url": "https://it.wikipedia.org/wiki?curid=1513451", "title": "Minuscola carolingia", "text": ""}
{"id": "1513452", "revid": "136053", "url": "https://it.wikipedia.org/wiki?curid=1513452", "title": "Ladislao d'Angi\u00f2 Durazzo", "text": ""}
{"id": "1513460", "revid": "767487", "url": "https://it.wikipedia.org/wiki?curid=1513460", "title": "Tom Dawes", "text": "\u00c8 stato il frontman della band pop folk The Cyrkle. Nella band, oltre che come voce principale, si oocupava del basso, della fisarmonica e del sitar. Popolare, negli anni seguiti allo scioglimento della band, per una fortunata serie di jingle di campagne pubblicitarie che sono parte indelebile dell'immaginario popolare americano, come quello della 7 Up, dell'American Airlines e dell'Alka-Seltzer. Muore di infarto all'et\u00e0 di 63 anni."}
{"id": "1513461", "revid": "15756", "url": "https://it.wikipedia.org/wiki?curid=1513461", "title": "Agnieszka Radwa\u0144ska", "text": "Considerata una delle tenniste polacche pi\u00f9 forti della storia, ha infranto negli anni diversi record, diventando la prima polacca a vincere un titolo WTA (Nordea Nordic Light Open nel 2007), la prima polacca nell'era Open a raggiungere la finale in un torneo del Grande Slam, a Wimbledon 2012, e la prima polacca ad aggiudicarsi le WTA Finals, il torneo di fine anno, impresa centrata il 1\u00ba novembre 2015: nell'ambito dello stesso torneo \u00e8 diventata anche la prima tennista in assoluto a vincere il Masters con una sola vittoria ottenuta nel round robin, contro la testa di serie numero uno Simona Halep.\nIn attivit\u00e0 dal 2005 al 2018, si \u00e8 aggiudicata venti titoli WTA in singolare a fronte di ventisette finali disputate. Nel 2015 ha aggiunto alla propria bacheca, insieme al connazionale Jerzy Janowicz, la 27\u00aa edizione della Hopman Cup battendo in finale gli Stati Uniti di Serena Williams e John Isner. Per la Polonia si \u00e8 trattato del primo successo nella competizione australiana. Vanta come \"best ranking\" la 2\u00aa posizione, raggiunta nel luglio 2012 in seguito alla finale di Wimbledon. Il 14 novembre 2018, all'et\u00e0 di 29 anni, annuncia il ritiro dal circuito professionistico.\nIl suo tennis era fondato su un grande talento, considerato tra i pi\u00f9 grandi in assoluto tra uomini e donne negli ultimi 20 anni, e non basato sulla potenza da fondo campo o nel servizio, bens\u00ec sull'intelligenza tattica, grande capacit\u00e0 di movimento, e un ottimo gioco a rete, tanto da essere soprannominata dalle altre tenniste e dai commentatori televisivi \u00abla professoressa\u00bb. Per la sua imprevedibilit\u00e0 e per i colpi di grande fattura, anche in situazioni di gioco in recupero, era inoltre chiamata \"Aga la Maga\".\nBiografia.\nNata a Cracovia da Robert e Marta Radwa\u0144ski, Agnieszka ha iniziato a giocare a tennis all'et\u00e0 di quattro anni dopo che suo padre l'ha introdotta allo sport. La sorella minore, Urszula, \u00e8 anche lei una giocatrice di tennis. Radwanska ha nominato Pete Sampras e Martina Hingis come sue ispirazioni. Nel 2009, Radwa\u0144ska \u00e8 diventata ambasciatrice WTA per Habitat for Humanity. Ha studiato anche Scienze del Turismo presso l'universit\u00e0 di Cracovia.\nRadwa\u0144ska \u00e8 praticante cattolica, e ha preso parte alla campagna cattolica polacca \"Nie wstydz\u0119 si\u0119 Jezusa!\" (\"Io non mi vergogno di Ges\u00f9!\"). Ha pubblicato un video per la campagna in cui ha esortato i suoi fan a \"non vergognarsi di credere\" e ha personalizzato le sue palle da tennis in modo che i giocatori avrebbero letto \"Jezus\" (\"Ges\u00f9\"). Nell'estate del 2013, fu squalificata da questa campagna dopo aver posato nuda per la rivista ESPN The Body Issue.\nSecondo Forbes nel 2012 \u00e8 stata la nona tennista pi\u00f9 pagata al mondo.\nCarriera.\n2006 - 2007: Esordi e primo titolo WTA.\nAgnieszka Radwa\u0144ska fa il suo esordio nel circuito WTA prendendo parte a maggio al torneo di Varsavia. In tale circostanza riesce a raggiungere i quarti di finale della competizione arrendendosi solo alla forte russa Elena Dement'eva, dopo aver battuto al primo turno la due volte vincitrice Slam Anastasija Myskina. Riceve una wild-card per il torneo di Wimbledon e le sfrutta egregiamente, venendo sconfitta solo al quarto turno dalla numero due del mondo Kim Clijsters. Ad agosto dopo aver superato le qualificazioni riesce a partecipare all'US Open ma viene sconfitta al secondo turno dalla francese Tatiana Golovin. Nel mese di ottobre la polacca partecipa al torneo del Lussemburgo ma viene battuta in semifinale dall'italiana Francesca Schiavone dopo aver sconfitto due top-player del calibro di Venus Williams ed Elena Dement'eva. Nei successivi tornei di Hasselt e Linz per al secondo turno, dopo aver superato le qualificazioni nel primo caso ed essere stata ripescata come \"lucky loser\" nell'altro caso.\nNel mese di gennaio la Radwa\u0144ska esce al secondo turno dell'Australian Open sconfitta da Ana Ivanovi\u0107. Al torneo di Miami raggiunge il quarto turno perdendo solo dall'italiana Tathiana Garbin, dopo aver battuto nel turno precedente la fortissima svizzera Martina Hingis in tre set. A maggio la polacca vince il suo primo torneo della carriera in doppio in coppia con la sorella pi\u00f9 piccola Urszula ad Istanbul, mentre in singolare perde in tre set dalla Sharapova. Ad agosto, invece, vince il primo titolo WTA di singolare a Stoccolma battendo in finale la russa Vera Du\u0161evina. Allo US Open, la polacca perde contro Shahar Peer al quarto turno per 6\u20134, 6\u20131, dopo essere riuscita a riprendersi la rivincita sulla campionessa in carica Sharapova al terzo turno. Al torneo di Zurigo perde solamente ai quarti contro Justine Henin.\n2008 - 2009.\nLa stagione inizia bene per la polacca. Infatti, agli Australian Open riesce ad arrivare fino ai quarti di finale. In Australia la Radwa\u0144ska batte Ol'ga Sav\u010duk, Pauline Parmentier, Svetlana Kuznecova e Nadia Petrova prima di essere sconfitta da Daniela Hantuchov\u00e1. Il 10 febbraio vince il torneo di Pattaya battendo in finale Jill Craybas. In seguito, viene battuta da Marija \u0160arapova in semifinale al torneo di Doha. A marzo raggiunge i quarti di finale del torneo di Indian Wells, mentre a Miami perde all'esordio dalla wild-card portoghese Michelle Larcher de Brito. Sulla terra verde di Amelia Island e Charleston, perde in ambo i casi al terzo turno. Anche a Berlino e Roma perde negli ottavi di finale. Nel mese di maggio si aggiudica il torneo di Istanbul battendo in finale Elena Dement'eva. Al Roland Garros viene eliminata al quarto turno da Jelena Jankovi\u0107. Il 21 giugno vince il torneo di Eastbourne battendo in finale Nadia Petrova. Al Torneo di Wimbledon ha perso ai quarti di finale contro Serena Williams. Alle Olimpiadi di Pechino ha perso al secondo turno contro Francesca Schiavone. All'US Open viene eliminata al quarto turno da Venus Williams. Perde nei quarti di finale al torneo di Tokyo contro Nadia Petrova. Entrata come alternate ai WTA Championships di fine anno, batte la russa Svetlana Kuznecova. Ha chiuso l'anno al numero 10 della classifica WTA.\nAgnieszka inizia la stagione al torneo di Sydney. Dopo aver superato i primi due turni viene eliminata dalla russa Elena Dement'eva ai quarti. In seguito partecipa agli Australian Open e abbastanza clamorosamente viene eliminata gi\u00e0 al primo turno da Kateryna Bondarenko. Nel mese di febbraio prende parte al torneo di Parigi ma viene eliminata ai quarti di finale dalla padrona di casa Am\u00e9lie Mauresmo. Al torneo di Dubai viene eliminata al primo turno dalla sorella minore Urszula ma nel doppio arriva in finale insieme alla compagna Marija Kirilenko. Nel mese di marzo ad Indian Wells batte Samantha Stosur e Aleksandra Wozniak prima di essere sconfitta da Anastasija Pavlju\u010denkova. A Miami viene eliminata da Venus Williams agli ottavi di finale. Nei tornei di Roma e Stoccarda in ambo i casi nei quarti di finale. Al Roland Garros viene battuta da Svetlana Kuznecova al quarto turno. Nel doppio insieme alla sorella Urszula raggiunge i quarti di finale. A Wimbledon perde ai quarti di finale contro Venus Williams. Perde nei quarti di finale a Los Angeles contro Sorana C\u00eerstea, ed a Toronto contro la Sharapova. Al torneo di Tokyo viene superata in semifinale da Marija \u0160arapova. Disputa la prima finale della stagione al torneo di Pechino ma viene sconfitta da Svetlana Kuznecova. Chiude l'anno al n. 10 del ranking WTA.\n2010 - 2011: Ritorno in Top 10.\nAgnieszka inizia l'anno perdendo nel secondo turno a Sydeny contro Dinara Safina. La Radwa\u0144ska gioca in seguito all'Australian Open. In singolare viene battuta al terzo turno da Francesca Schiavone, in doppio insieme a Marija Kirilenko viene eliminata in semifinale dalla coppia nr. 1 Cara Black e Liezel Huber. Nel mese di febbraio raggiunge le semifinali al torneo di Dubai, ma viene sconfitta in due set dalla bielorussa Viktoryja Azaranka. Ad Indian Wells la polacca perde in semifinale contro Caroline Wozniacki. In seguito a Miami viene sconfitta ai quarti di finale da Venus Williams.\nA Stoccarda e a Madrid perde al secondo turno rispettivamente contro Peer e Schnyder, mentre a Roma dalla Safarova al terzo turno. All'Open di Francia viene battuta al secondo turno da Jaroslava \u0160vedova. Al Torneo di Wimbledon batte ai primi turni: Melinda Czink, Alberta Brianti e Sara Errani. Agli ottavi di finale esce contro la cinese Li Na. Ad agosto perde in semifinale a Stanford dalla Sharapova, e la settimana dopo la finale del torneo di San Diego contro la russa Svetlana Kuznecova. Nei tornei di Cincinnati e Montreal perde rispettivamente contro le due russe al terzo turno. Allo US Open perde in tre set al secondo turno contro Peng Shuai. Nel mese di settembre si ritira nei quarti contro Caroline Wozniacki per un infortunio alla schiena, mentre a Pechino subisce una sconfitta all'esordio contro Angelique Kerber.\nLa polacca inizia la stagione agli Australian Open in cui viene eliminata ai quarti di finale da Kim Clijsters. Nel mese di febbraio gioca il torneo di Dubai ma viene ancora una volta eliminata ai quarti da Svetlana Kuznecova. Successivamente al torneo del Qatar viene eliminata al primo turno da Lucie \u0160af\u00e1\u0159ov\u00e1. A marzo prende parte al torneo di Indian Wells dove viene battuta agli ottavi di finale da Viktoryja Azaranka. In seguito al torneo di Miami viene superata ai quarti da Vera Zvonar\u00ebva. Ad aprile a Stoccarda viene sconfitta in semifinale da Caroline Wozniacki. Ad inizio maggio, al Torneo di Madrid, la Radwa\u0144ska viene superata al secondo turno da Jarmila Gajdo\u0161ov\u00e1. La settimana successiva, a Roma, la polacca conferma il momento non positivo venendo battuta ancora una volta al secondo turno da Elena Vesnina. Al Roland Garros viene eliminata agli ottavi di finale da Marija \u0160arapova in due combattutissimi set. A Wimbledon viene superata al secondo turno da Petra Cetkovsk\u00e1 in tre set. Il 7 agosto vince il torneo di San Diego battendo in finale la russa Vera Zvonar\u00ebva con il punteggio di 6-3, 6-4. Allo US Open viene battuta al secondo turno da Angelique Kerber. Il 1\u00ba ottobre si aggiudica il torneo di Tokyo battendo in finale ancora una volta la russa Vera Zvonar\u00ebva con un perentorio 6-3, 6-2. La settimana successiva si impone a Pechino contro Andrea Petkovi\u0107, conquistando cos\u00ec anche il primo Premier Mondadory della carriera.\n2012: Prima finale Slam e numero 2.\nLa Radwa\u0144ska disputa il suo primo torneo dell'anno a Sydney. Nei primi turni batte la sorella Urszula, la tedesca Andrea Petkovi\u0107 e la n. 1 del mondo Caroline Wozniacki prima di essere sconfitta in semifinale da Viktoryja Azaranka. Agli Australian Open supera Bethanie Mattek-Sands, Paula Ormaechea, Galina Voskoboeva e Julia G\u00f6rges prima di arrendersi ai quarti di finale contro Viktoryja Azaranka. Nel mese di febbraio prende parte al torneo del Qatar. In questa occasione riceve un bye al primo turno e in seguito batte Anne Keothavong, Varvara Lepchenko, e Christina McHale. In semifinale, tuttavia, viene battuta ancora una volta da Viktoryja Azaranka. La settimana successiva disputa il torneo di Dubai e lo vince in finale contro la tedesca Julia G\u00f6rges con il punteggio di 7\u20135, 6\u20134. A fine febbraio disputa il torneo di Kuala Lumpur e dopo aver superato i primi due turni, battendo Akgul Amanmuradova e Karol\u00edna Pl\u00ed\u0161kov\u00e1, ai quarti \u00e8 costretta a non scendere in campo a causa di un problema al gomito. Torna in campo nello stesso mese a Miami e, dopo aver superato giovani di grande talento quali Madison Keys e Garbi\u00f1e Muguruza Blanco e le ben pi\u00f9 esperte Venus Williams e Marion Bartoli raggiunge la finale. Nel match decisivo supera a sorpresa la seconda testa di serie, Marija \u0160arapova, con il punteggio di 7-5, 6-4, vincendo il titolo pi\u00f9 importante della sua carriera (insieme a Pechino 2011).Da altri commentatori di tennis,per la sua imprevedibilita',veniva chiamata Aga la maga.\nPerde per la quinta volta dell'anno contro la Azaranka nelle semifinali a Stuttgart, dopo aver battuto nel turno precedente Li Na. Subisce la sesta sconfitta dell'anno sempre per mano dell'Azaranka sulla terra blu di Madrid per 6-2 6-4, dopo aver eliminato la Arruabarrena-Vecino, le italiane Sara Errani e Roberta Vinci e la qualificata americana Varvara Lepchenko. Questo risultato le consente diarrivare alla terza piazza mondiale. Subisce la prima sconfitta che non sia Viktoryja Azaranka, si tratta di Petra Cetkovsk\u00e1 che la elimina al secondo turno agli Internazionali BNL d'Italia in tre set. Vince il terzo titolo dell'anno e il decimo complessivo a Brussels battendo in finale Simona Halep per 7-5 6-0. Al Roland Garros, batte al primo turno la giovane serba Bojana Jovanovski, al secondo l'americana Venus Williams, ma viene eliminata piuttosto nettamente da Svetlana Kuznecova al terzo turno per 6-1 6-2. All'AEGON International di Eastbourne, accreditata dalla prima testa di serie, esce al primo turno per mano della Pironkova per 6-2 6-4. A Wimbledon parte come terza testa di serie e supera in sequenza Magdal\u00e9na Ryb\u00e1rikov\u00e1, Elena Vesnina, Heather Watson, Camila Giorgi, Marija Kirilenko e Angelique Kerber raggiungendo per la prima volta la finale di un torneo del Grande Slam, perdendo soltanto un set (Nei quarti contro la Kirilenko). In finale viene sconfitta da Serena Williams in tre set (6-1 5-7 6-2), riuscendo comunque a mettere in grande difficolt\u00e0 l'americana. Dopo la finale raggiunta, agguanta la seconda posizione mondiale (dietro Viktoryja Azaranka).\nAlle Olimpiadi di Londra rappresenta la Polonia in singolare, doppio e doppio misto. Nel torneo di singolare esce al primo turno contro la tedesca Julia G\u00f6rges. In doppio insieme alla sorella Urszula perde al secondo turno contro la coppia americana formata da Liezel Huber e Lisa Raymond. Nel doppio misto in coppia con Marcin Matkowski viene eliminata al primo turno dalla coppia australiana composta da Samantha Stosur e Lleyton Hewitt.\nAd inizio agosto Agnieszka partecipa alla Rogers Cup in Canada. La polacca dopo aver superato Mona Barthel e Chanelle Scheepers viene eliminata nei quarti di finale dalla cinese Li Na. La settimana successiva prende parte al torneo di Cincinnati in cui viene battuta ai quarti di finale di nuovo dalla cinese Li Na. Agli US Open la polacca esce di scena agli ottavi di finale contro Roberta Vinci. Nei turni precedenti aveva superato nell'ordine: Nina Brat\u010dikova, Carla Su\u00e1rez Navarro e Jelena Jankovi\u0107. Raggiunge per il secondo anno consecutivo la finale a Tokyo ma questa volta viene battuta dalla Petrova per 6-0 1-6 6-3. Al torneo di Pechino viene sconfitta dalla Li ai quarti. Ai WTA Tour Championships 2012 vince il primo match del round robin battendo Petra Kvitov\u00e1 6-3 6-2; nel secondo match perde contro Marija \u0160arapova per 5-7 7-5 7-5 in tre ore di gioco; nell'ultimo match del suo girone batte Sara Errani nel match pi\u00f9 lungo dell'anno per 6-7 7-5 6-4, qualificandosi cos\u00ec alle semifinali. In semifinale, visibilmente stanca, viene asfaltata da Serena Williams per 6-2 6-1, chiudendo l'anno al numero 4 e come miglior piazzamento la 2\u00aa piazza mondiale.\n2013: Top 5.\nLa polacca comincia l'anno ad Auckland, come prima del seeding. Nei primi tre turni, supera agevolmente Gr\u00e9ta Arn 6-2, 6-2, Simona Halep 6-3, 6-1, ed Elena Vesnina 6-3, 6-3. In semifinale, seppur con qualche difficolt\u00e0, regola l'americana Jamie Hampton con un doppio tie-break. In finale, affronta la belga Yanina Wickmayer e la batte con un doppio 6-4, conquistando il primo titolo dell'anno e l'11\u00ba in carriera. La settimana dopo si presenta a Sydney, e come quella precedente, lascia le briciole alle sue avversarie. Dopo aver ricevuto un bye al primo turno, batte al secondo Kimiko Date-Krumm 6-4, 6-3, e ai quarti Roberta Vinci 6-4, 7-5. In semifinale riesce a battere Li Na 6-3, 6-4, mentre in finale strapazza Dominika Cibulkov\u00e1 6-0, 6-0, conquistando il 2\u00ba titolo dell'anno e il 12\u00ba in carriera. Fino a questo momento, la polacca \u00e8 ancora imbattuta, vincendo ben nove match consecutivi e non perdendo nemmeno un set in tutte le sue partite, ed \u00e8 la prima giocatrice nella Race. All'Australian Open, affronta al primo turno la wild-card australiana Bojana Bobusic e la batte 7-5, 6-0. Nel secondo e terzo turno, domina prima la rumena Irina-Camelia Begu 6-3, 6-3, poi Heather Watson 6-3, 6-1. Negli ottavi di finale, batte Ana Ivanovi\u0107 6-2, 6-4; nei quarti perde contro Li Na per 7-5, 6-3. Questa \u00e8 la prima sconfitta dell'anno per la polacca, che fino a questo momento ha una media di 13 vittorie ed una sconfitta. In seguito gioca a Doha dove riceve un bye all'esordio. Nel secondo turno batte l'australiana Anastasija Rodionova 6-3, 6-2. Nel terzo turno batte ancora Ana Ivanovi\u0107 6-1, 7-6, e nei quarti Caroline Wozniacki 6-2, 7-5. In semifinale, viene eliminata con un doppio 6-3 da Viktoryja Azaranka. Campionessa uscente al torneo di Dubai, dopo aver passato il primo turno grazie ad un bye, sconfigge la wild-card kazaka Julija Putinceva per 7-5, 6-3. Nei quarti, Petra Kvitov\u00e1 la batte 6-2, 6-4.\nAccreditata dalla testa di serie numero 3 ad Indian Wells, passa il primo turno con il bye ed il secondo battendo Maria Sanchez 6-2, 6-1. Nel terzo turno soffre, ma alla fine riesce a battere la rumena Sorana C\u00eerstea 6-7, 6-3, 6-4. Nel primo set, la polacca non sfrutta alcuni set point sul 5-4 e lo perde al tie-break; nel secondo Aga trova il suo gioco e la vince con un facile 6-3; nel terzo, avanti 5-1, si fa recuperare fino al 5-4 ma alla fine l'esperienza della Radwa\u0144ska la porta a vincere la partita. Negli ottavi, avanti 3-1 nel terzo set contro Marija Kirilenko, si fa rimontare e finisce per perdere la partita 6-1, 4-6, 7-5. Campionessa uscente a Miami, batte nella sua strada fino alle semifinali Hsieh Su-wei in due set, Magdal\u00e9na Ryb\u00e1rikov\u00e1 in tre set, Sloane Stephens in tre set e Kirsten Flipkens ancora in tre set. In semifinale, viene travolta da Serena Williams 6-0, 6-3. Gioca in seguito per la Fed Cup contro il Belgio negli spareggi del World Group II; nel primo singolare della prima giornata batte Alison van Uytvanck] 6-2, 6-4 mentre sua sorella cede alla Flipkens; nella seconda giornata, grazie alle vittorie sia di Agnieszka sia di Urszula rispettivamente su Kirsten Flipkens e Alison van Uytvanck, la Polonia si regala la permanenza nel World Group II. Gioca in seguito a Madrid dove batte al primo turno Cvetana Pironkova per 6-2, 6-4, per poi soccombere alla giovane britannica Laura Robson con il netto punteggio di 6-3, 6-1. Non le va bene neanche a Roma dove riceve un bye all'esordio, ma deve cedere subito alla rumena Simona Halep che dopo aver perso il primo set al tie-break, domina i restanti due per 6-1, 6-2 con una Radwa\u0144ska sempre in balia del gioco della sua avversaria. Pochi giorni prima dell'inizio del Brussels Open, decide di ritirarsi per non aggravare il suo problema alla spalla. Si presenta ugualmente al Roland Garros dove annichidisce al primo turno l'israeliana Shahar Peer per 6-1, 6-1. Al secondo turno elimina la giovane statunitense Mallory Burdette per 6-3, 6-2, e al terzo turno la qualificata tedesca Dinah Pfizenmaier 6-3, 6-4. Ottenendo la vittoria sulla serba Ana Ivanovi\u0107 negli ottavi con il punteggio di 6-2, 6-4, Agnieszka raggiunge per la prima volta in carriera i quarti nello Slam parigino. In tale circostanza, si deve arrendere all'italiana Sara Errani per 6-4, 7-6, in un match pieno di emozioni con la polacca incapace di sfruttare il break di vantaggio nel secondo set. All'AEGON International di Eastbourne, accreditata dalla prima testa di serie, esce al primo turno per mano della qualificata statunitense Jamie Hampton, poi finalista del torneo, con il punteggio di 7-6, 6-2. Al Torneo di Wimbledon 2013 batte al primo turno la qualificata Yvonne Meusburger nettamente per 6-1, 6-1, al secondo turno supera facilmente anche la francese Mathilde Johansson per 6-1, 6-3, mentre al terzo turno e agli ottavi deve sudare sette camicie per avere ragione della promettente Madison Keys (battuta 7-5, 4-6, 6-3) e della specialista Cvetana Pironkova (regolata 4-6, 6-3, 6-3). Nei quarti si prevede un'ennesima battaglia per Aga, che batte dopo oltre due ore e mezza di gioco la cinese Li Na con il sofferto punteggio di 7-6, 4-6, 6-2, raggiungendo cos\u00ec la semifinale dove viene sconfitta dalla tedesca Sabine Lisicki con il punteggio di 6-4, 2-6, 9-7, dovendo cos\u00ec rinviare la potenzialmente ottenibile vittoria in un torneo dello Slam. Aggiunta alla stanchezza accumulata durante il torneo, c'era anche la pressione con cui la Radwa\u0144ska ha dovuto giocare la partita, infatti, viste le premature eliminazioni di Serena Williams, Marija \u0160arapova e Viktoryja Azaranka, Agnieszka era diventata la favorita per la vittoria finale.\nIn luglio prende parte, come testa di serie numero uno, al torneo di Stanford. Dopo aver usufruito di un \"bye\" al primo turno, la polacca batte negli ottavi di finale Francesca Schiavone e poi le americane Varvara Lepchenko e Jamie Hampton. In finale incontra Dominika Cibulkov\u00e1, sempre battuta nei quattro precedenti giocati nei quali \u00e8 stata anche capace di concludere sul 6-0 a proprio favore quattro dei nove set disputati. La Radwa\u0144ska si porta a condurre sulla slovacca 6-3, 4-6, 4-2 e 40-15 sul proprio servizio prima di crollare e cedere gli ultimi quattro game, e di conseguenza il titolo, alla rivale. La settimana seguente si presenta al Southern California Open di Carlsbad come la numero 2 del tabellone ricevendo cos\u00ec un \"bye\" all'esordio. Al secondo turno sconfigge agevolmente la slovacca Daniela Hantuchov\u00e1 con un doppio 6-3, mentre nei quarti si arrende all'australiana Samantha Stosur, poi vincitrice del torneo, con il punteggio di 7-5, 2-6, 6-3. Alla Rogers Cup di Toronto raggiunge la semifinale battendo nella sua strada Yanina Wickmayer (6-2, 6-3), Sloane Stephens (6-1, 7-6), e Sara Errani (7-6, 7-5). In semifinale \u00e8 Serena Williams a batterla per 7-6, 6-4. Al Western &amp; Southern Open di Cincinnati batte Varvara Lepchenko ed Elena Vesnina, raggiungendo i quarti di finale dove si ritira per problemi personali. Agli US Open, batte nei primi tre turni le spagnole S\u00edlvia Soler Espinosa, Mar\u00eda Teresa Torr\u00f3 Flor e la russa Anastasija Pavlju\u010denkova, per poi perdere da un'altra russa, Ekaterina Makarova al quarto turno per 6-4, 6-4. Continua, cos\u00ec, la maledizione del torneo americano, unico Slam dove la polacca non ha ancora raggiunto i quarti di finale. Agnieszka, si riscatta subito vincendo l'Hansol Korea Open di Seul, battendo in finale la Pavlju\u010denkova per 6-7, 6-3, 6-4, dopo una lotta durata quasi tre ore. Il 23 settembre, viene ufficialmente comunicato che Agnieszka si \u00e8 qualificata ai WTA Championships di fine anno. Accreditata dalla seconda testa di serie al Toray Pan Pacific Open, Agnieszka riceve un bye all'esordio. Al secondo turno, dopo aver salvato alcuni set point nel primo parziale, batte la canadese Aleksandra Wozniak per 7-6 6-0, mentre negli ottavi si prende una rivincita su Dominika Cibulkov\u00e1 sconfitta per 6-3 6-4. Nei quarti, viene eliminata dalla tedesca Angelique Kerber con un doppio 6-4, non riuscendo a contrastare il gioco potente della Kerber. Partecipa la settimana seguente, all'ultimo Premier Mandatory della stagione. Dopo aver sconfitto a fatica al primo turno la svizzera Stefanie V\u00f6gele, elimina facilmente al secondo turno Madison Keys (6-3 6-2) e la qualificata Polona Hercog (6-0 6-2). Nei quarti, si prende una rivincita su Angelique Kerber battendola questa volta per 7-6 6-4. Nella semifinale, viene travolta dalla potenza di Serena Williams che vince l'incontro con un doppio 6-2. Ai WTA Championships viene sconfitta nelle prima giornata da Petra Kvitov\u00e1 con un doppio 6-4. Il giorno seguente, perde da Serena Williams per 6-2 6-4 mettendo in dubbio la sua qualificazione alle semifinali. Perdendo anche da Angelique Kerber per 6-2 6-2, la Radwa\u0144ska viene definitivamente dal Master perdendo tutti i suoi tre match non riuscendo a vincere nemmeno un set. L'anno termina per lei al n 5 del ranking.\n2014: Uscita dalla Top 5.\nAga decide di iniziare l'anno nel torneo di esibizione della Hopman Cup rinunciando cos\u00ec a partecipare al torneo di Auckland in cui \u00e8 la campionessa uscente. A Perth avrebbe dovuto essere in coppia con il connazionale Janowicz, il quale per\u00f2 infortunato viene sostituito dal meno titolato Panfil. La Radwanska vince tutti i singolari disputati e grazie anche ai risultati di Panfil e nel doppio misto, la Polonia raggiunge la sua prima finale nel torneo australiano. Qui incontra la Francia di Tsonga e Cornet e vista la situazione di 1-1 dopo i due singolari, la finale si decide con il doppio misto, malamente perso dai polacchi per 6-2, 6-0. La settimana seguente Aga si presenta a Sydney dove anche qui deve difendere il titolo conquistato l'anno precedente, ma le sue speranze di riconfermarsi campionessa sfumano al secondo turno per mano della qualificata americana Bethanie Mattek-Sands, dalla quale viene eliminata per 7-5, 6-2. Gioca un ottimo torneo agli Australian Open spingendosi fino alle semifinali dopo aver battuto ai quarti la due volte campionessa uscente, Victoria Azarenka, con il punteggio di 6-1, 5-7, 6-0, rifilando alla potente bielorussa una lezione di tennis eseguendo numerosi colpi spettacolari. Nella sua prima semifinale a Melbourne viene sorprendentemente battuta dalla sorpresa del torneo, Dominika Cibulkov\u00e1, che, in grande forma, ha la meglio con un netto 6-1, 6-2. Successivamente la polacca partecipa al torneo di Doha dove supera in successione Sorana C\u00eerstea, Mirjana Lucic-Baroni, Yanina Wickmayer prima di arrendersi alla futura vincitrice del torneo, Simona Halep.\nAccreditata dalla testa di serie numero 2 ad Indian Wells, raggiunge la finale perdendo solo un set durante tutto il torneo (nei quarti di finale contro la Jankovic), ma viene sconfitta a sorpresa dall'italiana Flavia Pennetta con il punteggio di 6-2 6-1. La polacca ha accusato, durante la finale, un problema al ginocchio destro che non l'ha fatta giocare al meglio delle sue possibilit\u00e0. La settimana successiva Aga prende parte al torneo di Miami, dove raggiunge agevolmente i quarti di finale, in tale circostanza viene sconfitta nuovamente dalla Cibulkov\u00e1 che la batte in tre combattuti set (6-3, 65-7, 3-6).\nA Stoccarda le viene attribuita la prima testa di serie, ma ai quarti di finale viene battuta dalla futura campionessa del torneo Marija \u0160arapova. Al torneo di Madrid accede in semifinale dove incontra di nuovo la russa, che questa volta, vince ancor pi\u00f9 nettamente con il punteggio di 6-1, 6-4. Successivamente partecipa agli Internazionali BNL d'Italia dove raggiunge agevolmente i quarti di finale, dopo aver battuto Paula Ormaechea e Francesca Schiavone, ma viene battuta dalla serba Jelena Jankovi\u0107 con un doppio 6-4. Al Roland Garros dopo aver superato la cinese Zhang Shuai e la ceca Karol\u00edna Pl\u00ed\u0161kov\u00e1, viene eliminata, a sorpresa, al terzo turno dalla giovane croata Ajla Tomljanovi\u0107 in due set (4-6, 4-6). Con l'uscita di scena delle prime due teste di serie nello slam Parigino (Serena Williams al secondo turno e Na Li al primo) la polacca era diventata la favorita numero 1 per la vittoria finale. Inizia la stagione su erba partecipando all'AEGON International di Eastbourne, dove viene clamorosamente eliminata all'esordio dalla russa Anastasija Pavlju\u010denkova con il punteggio di 6-4, 3-6, 7-64. Delude anche a Wimbledon dove non riesce a difendere la semifinale raggiunta l'anno precedente, venendo battuta agli ottavi di finale da Ekaterina Makarova con l'imbarazzante punteggio di 6-3, 6-0.\nNel mese di luglio prende parte al torneo di Stanford, dove viene subito eliminata al primo turno da Varvara Lepchenko, con il punteggio di 6-3, 3-6, 6-4. Dopo la prematura sconfitta a Stanford, la polacca partecipa alla Rogers Cup di Montr\u00e9al. Riceve un bye al primo turno, e al secondo batte con un doppio 6-4 la ceca Barbora Z\u00e1hlavov\u00e1-Str\u00fdcov\u00e1. Al terzo turno riesce a prevalere in 3 set contro Sabine Lisicki, battendola con il punteggio di 6-1, 3-6, 6-3, e approda in semifinale sconfiggendo con un doppio 6-2, una dolorante Viktoryja Azaranka. In semifinale ha la meglio su Ekaterina Makarova in due Tiebreak, approdando cos\u00ec alla sua seconda finale stagionale, dopo quella di Indian Wells. In finale supera facilmente Venus Williams per 6-4, 6-2, conquistando il suo primo titolo stagionale, dopo un digiuno di 11 mesi. A Cincinnati raggiunge agevolmente i quarti di finale, dove viene sconfitta da una ritrovata Caroline Wozniacki, che batte la polacca in due set. Agli US Open viene eliminata al secondo turno da Shuai Peng, futura semifinalista del torneo, con il punteggio di 6-3 6-4. Malgrado la sconfitta prematura, rimane numero cinque del mondo. La polacca inizia la stagione asiatica a torneo di Wuhan dove \u00e8 sconfitta all'esordio dalla francese Caroline Garcia al tie-break del terzo set. Neanche a Pechino le va meglio, poich\u00e9 viene sconfitta al secondo turno da Roberta Vinci con un doppio 6-4. La polacca ad ogni modo riesce a qualificarsi per le WTA Finals di fine anno. Proprio a Singapore, Agnieszka ritorna ad esibire il suo tennis migliore, riuscendo ad accedere, per la seconda volta in carriera, alle semifinali, battuta dalla rumena Simona Halep, che verr\u00e0 sconfitta in finale da Serena Williams. Dopo l'ottimo risultato portato a casa al Master, la Radwanska chiude l'anno fuori dalle Top 5, per soli 10 punti.\n2015: Rientro in Top 5 e lo storico trionfo alle WTA Finals.\nLa Radwanska inizia l'anno vincendo la Hopman Cup, in coppia con il connazionale Jerzy Janowicz, affrontando in finale la squadra degli USA. Nel singolare femminile, Aga ha sconfitto, per la prima volta in carriera la n.1 del mondo Serena Williams col punteggio di 6-4, 63-7, 6-1, dopo ben 8 sconfitte consecutive.\nPrende parte al torneo di Sydney dove viene sconfitta al secondo turno dalla spagnola Garbi\u00f1e Muguruza in tre set col punteggio di 6-3, 6(4)-7, 2-6. All'Australian Open, affronta al primo turno la giapponese Kurumi Nara e si impone per 6-3, 6-0. Nel secondo e terzo turno domina prima, in appena 44 minuti, la svedese Johanna Larsson con un netto 6-0, 6-1; poi la statunitense Varvara Lepchenko per 6-0, 7-5; ma viene eliminata agli ottavi per mano di Venus Williams in 3 set col punteggio di 6-3, 2-6, 6-1. Partecipa, con la Polonia, al primo turno del World Group di Fed Cup 2015, insieme alla sorella Urszula contro la Russia di Marija \u0160arapova e Svetlana Kuznecova. Alla fine il risultato \u00e8 una disfatta: finisce infatti 4-0 per la Russia, con Aga che perde entrambi i suoi singolari e la Polonia costretta a disputare i play-off contro la Svizzera.\nA Dubai parte come testa di serie numero 5 e per questo ha un bye al primo turno. Al secondo batte Caroline Garcia in tre set ma al terzo turno viene sconfitta 6-4, 6-2 dalla spagnola Garbi\u00f1e Muguruza. Anche a Doha parte come testa di serie ma si arrende ancora una volta a Venus Williams, sempre in tre set come a Melbourne. Ad Indian Wells, dopo un bye al primo turno in quanto testa di serie, elimina brillantemente l'americana Alison Riske, per 6-3, 6-1 prima di perdere per\u00f2 al terzo turno dalla britannica Heather Watson con un doppio 6-4. Nell'altro Premier Mandatory di Miami arriva agli ottavi, ma viene sconfitta dalla futura finalista del torneo Carla Su\u00e1rez Navarro in tre set, con il punteggio di 7-5, 0-6, 4-6.\nPrende parte al torneo casalingo, il BNP Paribas Katowice Open, dove raggiunge la semifinale battendo in sequenza Yanina Wickmayer, An-Sophie Mestach e Kl\u00e1ra Koukalov\u00e1; perder\u00e0 poi da Camila Giorgi con il punteggio di 4-6, 2-6. Al torneo di Stoccarda viene sconfitta all'esordio da Sara Errani, in due set. A Madrid supera i primi due ostacoli, battendo Lara Arruabarrena Vecino e Casey Dellacqua, ma viene eliminata al terzo turno dall'amica Caroline Wozniacki con il netto punteggio di 3-6, 2-6. Con questa sconfitta, Aga esce dalla Top 10 per la prima volta dal 10 ottobre 2011, dopo la vittoria del torneo di Pechino. Dopo aver dato forfait agli Internazionali d'Italia di Roma, si presenta al Roland Garros come la 14\u00aa testa di serie, per la prima volta fuori dalle prime 10 del seeding in uno Slam dagli US Open 2011; il torneo dura poco per la Radwa\u0144ska, che viene sconfitta al primo turno dalla giovane teutonica Annika Beck con il punteggio di 2-6, 6-3, 1-6. Per Agnieszka \u00e8 la terza sconfitta all'esordio in un Grande Slam, la prima dagli Australian Open 2009 e la seconda proprio al Roland Garros dal debutto nel 2007. Inizia la stagione sull'erba dove Aga ottiene buoni risultati: infatti raggiunge la semifinale a Nottingham, battendo Kudryavtseva, McHale e Davis, prima di perdere da Monica Niculescu in tre set. L'altro buon risultato arriva a Eastbourne dove arriva in finale, la prima del 2015. Prima di arrivare all'atto conclusivo, Agnieszka elimina, dopo il bye, Irina Falconi (6-0 6-2), Karolina Pliskova (6-2 6-1), Cvetana Pironkova (6-2 6-2) e l'americana Sloane Stephens (6-1 63-7 6-2). In finale si arrende in tre set alla giovane promessa elvetica Belinda Bencic, con il punteggio di 4-6, 6-4, 0-6.\nA Wimbledon arriva senza troppi problemi alla seconda settimana del torneo, senza concedere set alle avversarie. Agli ottavi di finale affronta Jelena Jankovi\u0107, che ha battuto la campionessa uscente Petra Kvitov\u00e1 al turno precedente. Anche qui Aga non ha problemi ad imporsi, accedendo cos\u00ec ai quarti di finale del torneo londinese per la quinta volta in carriera. Nel match per la semifinale sfida la giovane promessa americana Madison Keys, e vince con il punteggio di 7-63, 3-6, 6-3, approdando per la terza volta in carriera nel penultimo atto del torneo londinese: qui affronta la spagnola Garbine Muguruza, che frena la Radwanska in tre set, per 2-6 6-3 3-6. Grazie alla semifinale raggiunta, la polacca rientra in top ten, issandosi fino alla settima posizione.\nNel mese di agosto prende parte al torneo di Stanford superando al secondo turno Misaki Doi ,seppur con un match rocambolesco, 1-6 6-2 6-0.\nEsce ai Quarti di Finale contro Angelique Kerber perdendo 6-4 4-6 4-6, in una delle partite pi\u00f9 belle dell'anno. La settimana successiva prende parte al Wta Premier 5 di Toronto come campionessa uscente e con la testa di serie n.6. Anche qui raggiunge i quarti di finale, ma viene sconfitta da Simona Halep, dopo che aveva vinto il primo set con il punteggio di 6-0. A Cincinnati delude le attese, poich\u00e9 viene sconfitta all'esordio da Anna Karol\u00edna Schmiedlov\u00e1. Invece a New Haven raggiunge i quarti di finale, battuta soltanto dalla futura vincitrice del torneo Petra Kvitov\u00e1.\nAllo Us Open 2015 dopo aver superato facilmente i primi due incontri contro Kate\u0159ina Siniakov\u00e1 e Magda Linette, cede di schianto alla statunitense Madison Keys per 6-3, 6-2.\nDopodich\u00e9 partecipa al Toray Pan Pacific Open di Tokyo, in cui \u00e8 accreditata della settima testa di serie. Nei primi due turni sconfigge comodamente Coco Vandeweghe (doppio 6-3) ed Elina Svitolina (6-4 6-1). Ai quarti affronta la quarta testa di serie, Karolina Pliskova, che la polacca elimina in 2 set, per 7-5 6-2. In semifinale se la vede contro Dominika Cibulkova: la polacca va subito avanti di un break ma la Cibulkova recupera lo svantaggio e, da 0-2, si porta addirittura 4-2. La Radwanska non molla e trova prima il contro-break e poi se ne procura un altro che le consente di conquistare il primo set per 6 giochi a 4. Nel secondo Aga ottiene 3 break che la portano a vincere il match per 6-4 6-1 ed accedere alla seconda finale dell'anno. Come ad Eastbourne, anche in Giappone la polacca si ritrova in finale Belinda Bencic. La finale \u00e8 subito molto equilibrata e fino al 2-2 \u00e8 una lotta serrata ma, sul 3-2 Radwanska, \u00e8 la tennista di Cracovia ad ottenere due break di fila e conquistare il primo parziale per 6-2. Nel secondo, invece, Aga vola avanti 4-0 ma Bencic non demorde e riduce lo svantaggio fino al 2-4. La polacca per\u00f2 mantiene i nervi saldi e chiude in suo favore il match, con un doplice 6-2 e ottiene il primo titolo in stagione, a distanza di un anno dall'ultimo. A Wuhan si arrende all'esordio contro Venus Williams mentre a Beijing raggiunge la semifinale, perdendo solamente da Garbine Muguruza per 4-6 6-3 6-4. La polacca partecipa in seguito al torneo di Tianjin, dove vince il torneo (il secondo in stagione) senza perdere nemmeno un set e battendo, nell'ordine: Olga Savchuk (6-1 6-0), Qiang Wang (duplice 6-1), Elizaveta Kulichkova (7-6(3) 6-2), Karol\u00edna Pl\u00ed\u0161kov\u00e1 (6-3 6-1) e Danka Kovinic (6-1 6-2).\nSi presenta alle Finals in condizioni ottimali e viene inserita nel gruppo rosso insieme a Maria Sharapova, Simona Halep e Flavia Pennetta. Perde il match d'esordio contro la rientrante Sharapova in tre set (6-4, 3-6, 4-6). Affronta poi nella terza giornata Flavia Pennetta, e anche questa volta non riesce a trionfare venendo battuta per 65-7, 3-6. Nella penultima giornata di qualificazione, si batte con la testa di serie n.1, Simona Halep. Dopo un primo set arrivato al tiebreak e vinto dalla giocatrice polacca per 7 punti a 5, quest'ultima dilaga nel secondo set, imponendosi con il punteggio finale di 7-65, 6-1. Con la vittoria in due set ottenuta contro la Halep e la sconfitta della Pennetta contro la Sharapova, permettono alla polacca di qualificarsi per la terza volta per le semifinali dei Championships. Nel penultimo atto del torneo si scontra con la testa di serie n.2, Garbi\u00f1e Muguruza, e riesce a trionfare dopo oltre 2 ore e mezza di gioco col punteggio di 65-7, 6-3, 7-5 approdando per la prima volta alla finale del torneo. In finale incontra Petra Kvitov\u00e1, vincente del match precedente contro la favorita del torneo, Maria Sharapova. Il match inizia nel migliore dei modi per la Radwanska che vince il primo set in poco pi\u00f9 di mezz'ora e anche nel secondo si porta presto avanti, ma la Kvitova ha una reazione d'orgoglio e dal 3 a 1 Radwanska infila un parziale di 5 game a 1 vincendo il secondo parziale. Nel terzo set la prima a portarsi avanti \u00e8 la ceca, che strappa il servizio subito alla polacca, salvo una controreazione della Radwanska che si riprende il break e riporta il set in parit\u00e0. Il break decisivo lo ottiene la Radwanska sul 3 pari. Alla fine si impone proprio la tennista polacca che con il punteggio di 6-2, 4-6, 6-3 vince il titolo pi\u00f9 importante della sua carriera e, grazie alla vittoria ottenuta sulla ceca, rientra in top 5 dopo oltre un anno. Chiude l'anno al numero 5 del mondo, con un bilancio di 51 vittorie e 25 sconfitte e con tre titoli vinti (Tokyo, Tianjin e le WTA Finals). Dopo un inizio di stagione tutt'altro che convincente da parte della polacca (alla fine del Roland Garros era 26\u00aa nella race), \u00e8 riuscita nella seconda parte di stagione a essere di nuovo competitiva ai massimi livelli, e proprio dal Roland Garros \u00e8 stata la seconda (dietro Serena Williams), a guadagnare pi\u00f9 punti dai tornei a cui ha partecipato, vincendo tre titoli (tra cui proprio le Finals di fine anno) e raggiungendo ben 9 quarti di finale su 11 tornei giocati.\n2016: Stabilmente nella Top-3 mondiale e vittoria di altri 3 titoli WTA.\nInizia il 2016 nel migliore dei modi: conquistando il titolo dello Shenzen Open (primo torneo a cui la tennista polacca partecipa in questa stagione). In finale, la Radwanska si impone con il punteggio di 6-3 6-2 sulla statunitense Allison Riske. Successivamente prende parte agli Australian Open, dove raggiunge per la seconda volta in carriera la semifinale, dopo essersi imposta ai quarti su Carla Su\u00e1rez Navarro, prima di essere eliminata da Serena Williams con il netto punteggio 6-0 6-4. La polacca partecipa al torneo torneo di Doha dove \u00e8 terza testa di serie. Dopo un bye al primo turno, rifila un doppio 6-4 a Kateryna Bondarenko. Al terzo turno estromette la romena Monica Niculescu in 2 set mentre ai quarti vince una partita molto equilibrata contro la testa di serie numero 9 Roberta Vinci (3-6 6-2 6-3). In semifinale, tuttavia, viene annichilita da Carla Suarez Navarro (poi futura vincitrice) per 6-2 6-0. Agnieszka prende parte in seguito al torneo di Indian Wells dove, dopo un bye al primo turno, elimina Dominika Cibulkova (7-5 al terzo) e Monica Niculescu (6-2 6-1) mentre agli ottavi si impone sulla finalista uscente Jelena Jankovic (6-3 6-3). Ai quarti sconfigge Petra Kvitova in 2 set prima di cedere in semifinale a Serena Williams per 6-4 7-6(1). Grazie alla prematura uscita di scena dal torneo di Angelique Kerber (eliminata al secondo turno da Denisa Allertova), la tennista di Cracovia scavalca la Kerber nel ranking e diviene numero 2 del mondo, eguagliando il best ranking raggiunto nel 2012 dopo la finale di Wimbledon raggiunta in quell'annata. A Miami si ferma al quarto turno, sconfitta da Timea Bacsinszky per 2-6 6-4 6-2. A Stoccarda si apre per la polacca la stagione sul rosso. La Radwanska \u00e8 prima testa di serie numero 1 e, dopo un bye al primo turno, sconfigge Andrea Petkovic e Karol\u00edna Pl\u00ed\u0161kov\u00e1 prima di venir estromessa in semifinale dalla sorpresa di casa Laura Siegemund, per 6-4 6-2. Anche a Madrid \u00e8 testa di serie numero 1 ma la sua avventura si interrompe al primo turno, sconfitta dalla futura finalista del torneo, Dominika Cibulkova, per 6-4 6(3)-7 6-3. Aga si presenta poi a Parigi da numero 2 del seeding e nei primi 2 turni si impone nettamente su Bojana Jovanovski (6-0 6-2) e su Caroline Garcia (6-2 6-4) al terzo turno ha qualche difficolt\u00e0 in pi\u00f9 poich\u00e9 vince in tre set su Barbora Strycova (6-2 6(6)-7 6-2). Al quarto turno la tennista di Cracovia affronta Cvetana Pironkova: la polacca conduce 6-2 3-0 quando il match viene interrotto per pioggia. Quando le 2 ritornano in campo il giorno dopo, il match cambia radicalmente faccia: la bulgara vince un parziale di 12 giochi a tre (10 dei quali consecutivi), portando a casa l'incontro per 2-6 6-3 6-3. Inoltre, la concomitante vittoria del torneo di Garbine Muguruza permette alla spagnola di riappropriarsi della seconda posizione del Ranking mondiale, a discapito della polacca, che scende alla terza posizione. Dopo il French Open, Radwanska si presenta a Birmingham, dove si avvia per lei la stagione sul verde: nel premier britannico soccombe in un primo turno complicato, contro l'americana Coco Vandeweghe, vincitrice del Ricoh Open 2016 e molto temibile su questa superficie. Infatti, la tennista a stelle e strisce batte l'avversaria per 7-5 5-7 6-3.\nAnche ad Eastbourne la polacca \u00e8 numero 1 del seeding e parte con un bye al primo turno. Al secondo turno approfitta al ritiro di Mirjana Lucic-Baroni, quando Aga era avanti per 6-4 2-1. Ai sedicesimi s'impone ai danni di Eugenie Bouchard, per 6-3 6-3 mentre ai quarti si trova davanti Dominika Cibulkova: la Radwanska vince il primo set 6-4 e nel secondo va avanti di un break. La partita sembra indirizzata, oramai, verso Aga ma Dominika riesce a trovare il contro-break e a riequilibrare il secondo set. Si finisce al tie-break, dove la slovacca riesce a prevalere per 7 punti a 2. Nel terzo parziale si arriva fino al 3-3, quando la Cibulkova trova 2 break che risulteranno fatali per \"Aga la maga\", che esce sconfitta per 4-6 7-6(2) 6-3. Giunge al torneo di Wimbledon, dove difendeva la semifinale raggiunta nel 2015. Dopo un esordio facile contro Kateryna Kozlova, al secondo turno si trova di fronte Ana Konjuh: dopo un primo set agevole, vinto per 6-2 da Agnieszka, nel secondo la croata cresce e la tennista di Cracovia comincia a sbagliare un po' troppo, cedendo il secondo parziale per 6-4. Nel terzo la teenager croata va avanti di un break che mantiene fino al 5-4 (in precedenza aveva sprecato un match-point sul 5-3). Nel 10\u00ba game Ana sciupa altri 2 match point, permettendo alla Radwanska di operare il contro-break. Si prosegue finch\u00e9, sul 7-6, la numero 3 del mondo ottiene il match point, che tuttavia non riesce a sfruttare. Konjuh tiene il servizio ma, sull'8-7 per la finalista dell'edizione 2012, Ana scivola su un recupero, facendosi male alla caviglia. Sul suo servizio, alla fine, perde la battuta regalando alla Radwanska l'incontro, in una maratona durata per oltre 2 ore e mezza. Nel terzo turno vince agevolmente contro Katerina Siniakova mentre al quarto turno si trova di fronte nuovamente la Cibulkova: il primo set viene deciso da un break, conseguito dalla slovacca nel 4\u00ba gioco. Nel secondo set Radwanska annulla un match-point sul 5-4 e, vincendo 3 giochi consecutivi, si aggiudica il parziale per 7-5. Nella terza partita le due si strappano 2 volte il servizio a vicenda, ma sul 6-5 Aga spreca un match point. Alla fine, Dominika si appropria di 2 break: nel primo caso c'\u00e8 il contro-break della polacca, ma il secondo break, sull'otto a sette, non verr\u00e0 recuperato da Agnieszka, che si arrende dopo 3 ore di battaglia per 6-3 5-7 9-7. Non avendo difeso il risultato dell'annata precedente, cede una posizione nel ranking e si piazza al 4\u00ba posto. Dopo Wimbledon, parte per Agnieszka lo swing sul cemento e la prima tappa \u00e8 Montreal. In virt\u00f9 della 4\u00aa testa di serie assegnatale, ottiene un bye al primo turno. Dopodich\u00e9 estromette Monica Niculescu per 6-1 7-5 mentre al terzo turno sfida Anastasija Pavlyuchenkova: la russa si aggiudica per 6-4 il primo set e nel secondo, sul 5-4 ha 2 match point, che non riesce a convertire. Alla fine si termina al tie-break, dove \u00e8 la polacca a prevalere per 7-4. Nel 3\u00ba set non c'\u00e8 storia e Anastasia vince 6-4 6(4)-7 6-1. In seguito si presenta alle Olimpiadi di Rio de Janeiro, dove, in singolare, \u00e8 5\u00ba testa di serie. Le sue ambizioni si fermano sorprendentemente subito, quando perde dalla cinese Saisai Zheng, per 6-4 7-5. Partecipa anche al torneo di doppio misto assieme a \u0141ukasz Kubot ma si fermano al primo turno. Riprende la sua stagione a Cincinnati, dove elimina Andrea Petkovic e Johanna Konta prima di essere superata ai quarti da Simona Halep per 7-5 6-1, con la tennista polacca che nel primo set ha sprecato un vantaggio di 4-0. Si presenta in seguito a New Haven, torneo nel quale \u00e8 1\u00ba testa di serie. Dopo un bye al primo turno elimina Jelena Ostapenko per 7-5 6-1 mentre ai quarti si impone su Kirsten Flipkens per 6-1 6-4. In semifinale spazza via Petra Kvitova con un duplice 6-1 e accede alla seconda finale dell'anno, dove affronta l'ucraina Elina Svitolina, 10\u00ba forza del seeding. Il primo set viene vinto dalla Radwanska per 6-1 in appena mezz'ora. Il secondo set \u00e8 pi\u00f9 lottato: dopo una serie di break e contro-break, la polacca serve per il match sul 5-4, ma non chiude. Sul 6-5, Svitolina non concretizza 2 set-point e si finisce al tie-break: l'ucraina va avanti di un mini-break, portandosi sul 2-1 e servizio. Da qui, inanella una serie di 5 errori consecutivi che portano la Radwanska ad un solo punto dalla vittoria: Elina annulla il primo match-point ma non il secondo, regalando alla tennista di Cracovia il 19\u00ba titolo WTA della carriera. La settimana successiva prende parte all'ultimo slam dell'anno, lo US Open. Da 4\u00ba testa di serie, sconfigge facilmente la qualificata Jessica Pegula (6-1 6-1) mentre al secondo turno annulla 4 set point a Naomi Broady nel primo parziale (terminato 11-9 al tie-break per Agnieszka) mentre nel secondo recupera un break di svantaggio e chiude 6-3. Al terzo turno liquida nettamente Caroline Garcia per 6-2 6-3 mentre agli ottavi riceve nuovamente Ana Konjuh, gi\u00e0 affrontata a Wimbledon: la polacca va avanti 2-0 ma viene ripresa dalla Konjuh sul 2-2. Sul 3-3 la croata trova un altro break, che riesce a mantenere e grazie al quale si aggiudica il set per 6-4. Il secondo set \u00e8 molto pi\u00f9 serrato e il primo break arriva nel 9\u00ba game ed \u00e8 appannaggio di Ana, che chiude poi l'incontro per 6-4 6-4.\nIncomincia la stagione asiatica partecipando al torneo di Tokyo come campionessa uscente. Arriva in semifinale, ma deve cedere ad una rinata Caroline Wozniacki, che la batte dopo quasi 3 ore di partita con il punteggio di 4-6, 7-5, 6-4. A Wuhan dopo aver battuto la Makarova all'esordio, affronta di nuovo la danese, e questa volta ha la meglio in due set (6-4, 6-2). Nei quarti di finale viene sconfitta da Svetlana Kuznecova, nonostante avesse avuto match point nel secondo set. Prende parte poi al torneo di Pechino come testa di serie n.3. Riesce a vincere il torneo, non perdendo neanche un set e battendo in sequenza Qiang Wang (6-2, 6-2), Ekaterina Makarova (6-3, 6-4), Caroline Wozniacki (6-3, 6-1), Jaroslava \u0160vedova (6-1, 6-2), Elina Svitolina (7-63, 6-3) e in finale Johanna Konta (6-4, 6-2). \u00c8 il ventesimo titolo in carriera per la polacca, (dodicesimo \"Premier\"), e grazie alla vittoria si issa al terzo posto della race e si qualifica per la sesta volta consecutiva per le WTA Finals.\nPartecipa dunque alla WTA Finals di Singapore, per la prima volta da campionessa in carica. Viene inserita nel gruppo bianco, assieme a Svetlana Kuznetsova, Garbi\u00f1e Muguruza e Karol\u00edna Pl\u00ed\u0161kov\u00e1. Gioca la prima partita contro la Kuznetsova: Aga va avanti di un break e si porta sul 4-1. La russa opera comunque il contro-break e alla fine si porta sul 4-4. Sul 5-5 la russa strappa nuovamente la battuta all'avversaria e al terzo set point chiude per 7-5. Il secondo set \u00e8 l'opposto del primo: se il primo parziale \u00e8 stato all'insegna dell'equilibrio il secondo non lo \u00e8 assolutamente: Radwanska ci mette 38 minuti per ottenere il set 6-1 con tanti errori di Svetlana. Nel terzo si ritorna ad avere tanta lotta: la polacca riesce ad andare avanti di un break, viene riacciuffata dall'avversaria che poi cede nuovamente il servizio, arrivando in questo modo al 4-2. Kuznetsova recupera fino al 4-4 ma poi perde di nuovo il servizio e manda la tennista di Cracovia a servire per l'incontro: Radwanska non sfrutta un match-point e poi perde la battuta. Dopodich\u00e9 Kuznetsova tiene il servizio a 15 e poi ruba la battuta a Radwanska, conquistando anche l'incontro per 7-5 1-6 7-5.\nNella seconda giornata la polacca affronta Muguruza, anch'ella perdente nel primo match contro Pl\u00ed\u0161kov\u00e1. In un match da dentro o fuori, la Radwanska riesce a vincere il primo set molto combattuto al tie-break per 7 punti a 1 mentre nel secondo set dopo un immediato break e contro-break, sul 4-3 la tennista di Cracovia strappa ancora il servizio alla spagnola, chiudendo alla fine per 7-6(1) 6-3 e decretando l'eliminazione di Garbi\u00f1e. La concomitante vittoria di Kuznetsova su Pl\u00ed\u0161kov\u00e1 porta la russa in semifinale mentre il match di 3\u00ba turno tra la polacca e al ceca sar\u00e0 un vero e proprio spareggio per decidere chi avanzer\u00e0 nel torneo.\nIl 28 di ottobre le due si affrontano per agguantare l'ultimo posto disponibile per la semifinale. Karol\u00edna va avanti di un break nel 5\u00ba game, quando strappa ai vantaggi il servizio all'avversaria. Radwanska trova il contro-break nell'ottavo gioco e si porta poi sul 5-4. La svolta del parziale arriva nel 12\u00ba game: la ceca cede la battuta a 30 e questo permette ad Aga di aggiudicarsi il primo set per 7-5. Nella seconda partita Agnieszka e Karol\u00edna si scambiano pi\u00f9 volte il servizio ma alla fine, sul 4-3 la giocatrice di Cracovia opera un allungo decisivo che la porta, al secondo match point, a conquistare incontro e qualificazione come seconda nel girone alle spalle di Svetlana Kuznetsova.\nNel penultimo atto la Radwanska affronta la prima classificata del girone rosso, nonch\u00e9 numero 1 del mondo, Angelique Kerber, ancora imbattuta qui a Singapore. La tedesca domina l'incontro, giocando un tennis superlativo, con Agnieszka poco solida al servizio ma che ha spesso lottato negli scambi con Kerber che alla distanza si \u00e8 rivelata pi\u00f9 concreta e brillante.\nGrazie al risultato ottenuto, Radwanska mantiene la terza posizione del Ranking WTA, posizione di chiusura del suo 2016.\n2017: crisi e uscita dalla top 30.\nAgnieszka apre il 2017 a Shenzhen, dove \u00e8 prima testa di serie e campionessa in carica. Al primo turno elimina Ying Ying Duan per 6-2 6(4)-7 7-5 mentre al secondo supera senza difficolt\u00e0 Sorana Cirstea 6-0 6-3. Ai quarti affronta Alison Riske, ma perde a sorpresa per 6-2 3-6 6-0. La settimana seguente prende parte al torneo di Sydney dove supera Christina McHale, Duan Yingying e Barbora Str\u00fdcov\u00e1 prima di arrendersi in finale a Johanna Konta col punteggio di 6-4, 6-2.\nPartecipa successivamente al torneo di Doha dove viene eliminata all'esordio da Caroline Wozniacki con il punteggio di 7-5 6-3. Gioca poi a Dubai dove batte in due set la belga Elise Mertens. Perde per\u00f2 al turno successivo dalla giovane promessa statunitense Catherine Bellis.\nNel mese di marzo giocher\u00e0 i due Premier Mandatory di Indian Wells e Miami. In entrambi perde al secondo turno contro Peng Shuai e Mirjana Lu\u010di\u0107-Baroni.\nRitorner\u00e0 a giocare solo ad aprile il torneo di Stoccarda dove perde con la russa Makarova. A causa di un infortunio che l'affligge da tempo, Agnieszka decide di ritirarsi dai tornei di Madrid e Roma, progettando il suo rientro al Roland Garros. Rientra, come previsto, nel torneo parigino arrivando fino al terzo turno dove viene eliminata senza problemi dalla tennista di casa Aliz\u00e9 Cornet per 2-6 1-6. A Eastbourne non riesce a difendere i quarti di finali dell'anno scorso venendo sconfitta al primo turno da Lauren Davis per 6-7 1-6. A Wimbledon arriva al quarto turno, dove viene estromessa da Kuznecova per 2-6 4-6. A Montreal arriva al terzo turno dove esce per mano della danese Caroline Wozniacki per 3-6 1-6. A Cincinnati sorprendentemente non va oltre al primo turno dove incontra Julia G\u00f6rges perdendo con un doppio 4-6. Arriva alla prima semifinale dell'anno in Connecticut perdendola con un doppio 4-6 contro Dar'ja Gavrilova. Agli US Open arriva al terzo turno dove cede nel terzo set contro Coco Vandeweghe. In Asia non va oltre al terzo turno perdendo contro Ashleigh Barty per 6-4 0-6 4-6, Dar'ja Kasatkina per 6-4 5-7 2-6 e Samantha Stosur 6-3 4-6 0-6. Questi scarsi risultati la costringono a uscire dalla top 30 per la prima volta dagli esordi.\n2018: il ritiro.\nInizia l'anno perdendo al terzo turno nel torneo di Auckland per mano di Sachia Vickery che la liquida con un doppio 6-2. A Sydney fa meglio: arriva ai quarti di finale dove \u00e8 costretta a fermarsi davanti a Camila Giorgi che la sconfigge senza difficolt\u00e0 per 1-6 2-6. Nel primo Grande Slam della stagione, l'Australian Open, si presenta come 26\u00aa testa di serie; qui batte Krist\u00fdna Pl\u00ed\u0161kov\u00e1 per 2-6 6-3 6-2, Lesja Curenko per 2-6 7-5 6-3, per poi perdere al terzo turno contro Hsieh Su-wei per 2-6 5-7. A Doha esce di scena al secondo turno contro Petra Kvitov\u00e1 cedendole il terzo set per 4-6. A Dubai la futura finalista Dar'ja Kasatkina la sconfigge all'esordio per 5-7 4-6, mentre a Indian Wells le viene negato l'accesso al terzo turno del torneo da Naomi \u014csaka.\nCentra il primo risultato di rilievo della stagione a Miami dove, dopo aver ricevuto un bye per il primo turno e aver battuto in due set la belga Alison Van Uytvanck, supera in rimonta Simona Halep, allora numero uno al mondo, col punteggio di 3-6, 6-2, 6-3: si tratta della prima vittoria ottenuta dalla tennista di Cracovia contro una numero uno del mondo dal 2012 e della seconda in assoluto. Approdata agli ottavi di finale del torneo per la decima volta in dodici partecipazioni, si arrende a una rientrante Victoria Azarenka. In seguito a un infortunio subito a Istanbul che la costringe a saltare la restante stagione su terra, Roland Garros compreso, torna in campo sull'erba di Eastbourne. Qui si spinge fino alla semifinale, battendo T\u00edmea Babos, Dar'ja Gavrilova, Je\u013cena Ostapenko e approfittando del ritiro di Petra Kvitov\u00e1; nel penultimo atto, \u00e8 costretta a capitolare con la giovane Aryna Sabalenka.\nTuttavia, delude le aspettative sia a Wimbledon che allo US Open, uscendo di scena rispettivamente al secondo e al primo turno, nonch\u00e9 nei tornei nordamericani preparatori allo Slam newyorkese. Continua il trend negativo anche a Seul, venendo eliminata da Irina-Camelia Begu al secondo turno. Un nuovo infortunio la costringe ad archiviare prematuramente la stagione, motivo per cui annulla anche alla propria partecipazione al Premier Mandatory di Pechino. Il 14 novembre dello stesso anno, tramite il proprio profilo Facebook, annuncia il ritiro dal circuito professionistico - a causa di un infortunio a un piede - non sentendosi in grado di poter allenarsi e competere ad alto livello, spiegando come il suo fisico non resista pi\u00f9 a tali allenamenti.\nStile di gioco.\nAgnieszka negli anni si \u00e8 guadagnata gli appellativi di \"maga\" e \"professoressa\" per i suoi colpi di grande fattura e la sua incredibile capacit\u00e0 di vincere i punti pi\u00f9 complicati usando intelligenza tattica e senso di posizione. Il gioco della polacca, infatti, era molto vario; inoltre, riusciva a sostenere scambi molto prolungati e a prevedere in anticipo le intenzioni delle avversarie. Le sue armi principali includevano anche dropshot (mascherati molto bene), slice e lob, ma anche angoli molto stretti. Si \u00e8 fatta notare anche per riuscire a colpire la palla in posizioni non convenzionali, utili per riprendere la pallina in situazioni complicate o rimandarla nel campo avversario con una traiettoria molto insidiosa.\nIl gioco della polacca non aveva nella potenza il suo punto di forza; serviva, infatti, a velocit\u00e0 non molto elevate. Il suo gioco da fondo molto pulito poteva soffrire contro avversarie con un gioco basato sulla potenza.\nVita privata.\nDal 2017 \u00e8 sposata col tennista connazionale Dawid Celt; la coppia ha avuto un figlio, Jacob, nato il 27 luglio 2020."}
{"id": "1513463", "revid": "45927", "url": "https://it.wikipedia.org/wiki?curid=1513463", "title": "Prova del 9", "text": ""}
{"id": "1513466", "revid": "1442080", "url": "https://it.wikipedia.org/wiki?curid=1513466", "title": "Paolo Mazza", "text": "La sua carriera \u00e8 legata prevalentemente alla SPAL e comunque al grande calcio degli anni cinquanta e sessanta.\nCalciatore ed allenatore.\nMazza nasce a Vigarano Mainarda ma si trasferisce giovanissimo a Portomaggiore, comune del medio ferrarese, agli inizi del XX secolo dedicandosi fin da giovanissimo ad una carriera da elettricista. Gioca anche a calcio senza grande successo nella squadra di Portomaggiore, la Portuense. Con la compagine rossonera milita negli anni venti e trenta in campionati minori e, una volta dismessa la maglia da calciatore, ne diviene allenatore in Serie C.\nNel 1936 viene chiamato per la prima volta ad allenare la SPAL caduta in Serie C. Mazza la condurr\u00e0 al terzo posto sfiorando la promozione in Serie B e torner\u00e0 nella medesima societ\u00e0 nel 1939 ad allenarla. Nel frattempo la SPAL aveva mutato il proprio nome in Associazione Calcio Ferrara. Nel dopoguerra Mazza - che nel frattempo ha strutturato la sua impresa impiantistica - diviene prima direttore sportivo della rinata SPAL e successivamente, nel 1946, presidente della societ\u00e0.\nPresidente.\nA cavallo fra gli anni quaranta e cinquanta Mazza valorizza numerosi giovani calciatori fino a quel momento sconosciuti e nel 1948 vende alla Bruno De Lazzari, Serafino Montanari e il portiere Marco Brandolin mentre alla cede il capocannoniere Egisto Pandolfini - acquistato per 3 milioni di lire e rivenduto a 16 milioni dopo che ha segnato 20 reti nel girone B della Serie B e che successivamente giocher\u00e0 21 partite segnando 9 reti in Nazionale della quale divenne, per un periodo, il capitano - che spiccano il volo in Serie A. L'anno successivo \u00e8 il turno di Attilio Frizzi che con 25 gol \u00e8 nuovamente capocannoniere e passa quindi al e Valentino Valli al e nel 1950 quello della coppia d'attacco De Vito-Ciccarelli (pagato 700 000 lire) che vengono ceduti alla per 35 milioni.\nNel 1952 tocca a Fulvio Nesti che, acquistato per 700 000 lire, passa all'Inter per 40 milioni. Successivamente Nesti andr\u00e0 in Nazionale e nella squadra nerazzurra giocher\u00e0 123 partite di campionato vincendo due scudetti. Sempre nel 1952 Andrea Marzani va al Torino.\nIl ritorno in Serie A.\nNel 1951, con Mazza presidente, la SPAL ritorna in Serie A - la prima volta da quando era stato istituito nel 1929 il girone unico - con una squadra guidata da Antonio Janni, che inanella 20 risultati utili consecutivi di cui 18 vittorie.\nNel 1953 Mazza compie due importanti colpi di mercato: vende al Napoli Ottavio Bugatti per 55 milioni ed alla Lazio Alberto Fontanesi. Viene inoltre ceduto al Genoa il danese Niels Bennike. Questi ulteriori movimenti di mercato, con buone plusvalenze, gli consentono di mantenere la SPAL in Serie A per tredici anni consecutivi. Si consacra quindi la leggenda del \"Mago di campagna\", che acquista sconosciuti in giro per l'Italia per farli diventare grandi calciatori.\nSempre nella prima met\u00e0 degli anni cinquanta lancia e cede successivamente calciatori del calibro di Rinaldo Olivieri alla che approda successivamente all'Atalanta, Gianfranco Dell'Innocenti all'Udinese, Giorgio Bernardin - che nel 1954 passa all'Inter oltre al cartellino di Pietro Broccini e Sergio Morin - e molti altri ancora.\nContribu\u00ec a modernizzare in modo sostanziale il calciomercato: insieme a Renato Dall'Ara presidente del Bologna e al principe Raimondo Lanza di Trabia, presidente del Palermo, divenne il vero inventore del calcio mercato che, a partire dalla fine degli anni cinquanta, ebbe a Milano una sede fissa.\nGrazie al grande fiuto scopritore di giovani talenti del suo presidente Paolo Mazza, nel 1958 la Spal forn\u00ec all'allora Nazionale Italiana Under-19 uno degli ultimi suoi azzeccati acquisti; Roberto Oltramari proveniente da Sustinente in provincia di Mantova. Quella nazionale in cui militarono alcuni altri giovani di nome Enrico Albertosi, Mario Corso, Sandro Salvadore, Bruno Bolchi, Mario Trebbi ed altri ancora, partecip\u00f2 al Campionato Europeo di categoria giocato in Lussemburgo che l'Italia vinse laureandosi campione d'Europa, battendo in finale l'Inghilterra per uno a zero proprio grazie al gol di Roberto Oltramari della Spal. A Paolo Mazza quindi, va in parte riconosciuto il merito di quella vittoria, grazie ad una sua ennesima scoperta.\nNel 1959 Mazza port\u00f2 a Ferrara l'argentino Oscar Massei e lo trasform\u00f2 da centravanti in regista. Gioc\u00f2 con la SPAL 210 partite in Serie A detenendo, assieme ad Aulo Gelio Lucchi, il record di presenze spalline nella massima serie e con 47 reti ne \u00e8 il capocannoniere.\nMa Mazza a Ferrara port\u00f2 anche altri giocatori all'apparenza agli sgoccioli della propria carriera o in fase ritenuta declinante, che vissero invece nella citt\u00e0 estense una seconda giovinezza come Cervato, Rancilio, Trevisani, Cominelli, Bertocchi, Biagiotti, Guaita, Carlini, Pellicari, Colombi, Dal Pos, Badiali, Quaresima, Delfrati, l'ungherese Vinyei, gli svedesi Lofgren, Sandell e Ekner, il turco B\u00fclent, il danese \u00d8rnvold, Mialich, Cappa, \"Titta\" Rota, Villa, Ganzer e l'ex viola Vitali. Successivamente con Mazza giungeranno a Ferrara alla soglia dei trent'anni anche Bagnoli, Muzzio, Bean e Bianchi.\nUltimi anni.\nIl primo ciclo della SPAL in Serie A si chiude nel 1964 ed in quei tredici anni Mazza sforna nuovi campioni come, fra i tanti, Busnelli, Castoldi, Stefanini I, Costantini, Zaglio, Carpanesi, Picchi, Bozzao, Novelli, Malatrasi, Morbello, Balleri, Gori, Bigon, Dell'Omodarme, Morin, Di Giacomo, Bui, Micheli, Corelli, Gasperi, Rozzoni, Muccini, Olivieri, Reja, Galli, Pasetti, Innocenti, Reif, Giovanni Improta e Capello, prelevato dal Pieris. Capello, acquistato per 2 milioni di lire, venne rivenduto nel 1967 alla Roma per 250 milioni. \nDopo un anno di purgatorio la SPAL di Mazza torna nel 1965 in Serie A dove rimarr\u00e0 sino al 1968. Poi un'ulteriore retrocessione in Serie C dove la SPAL rester\u00e0 sino al 1973 per tornare fra i cadetti con Mario Caciagli allenatore e Franco Pezzato cannoniere. Mazza rester\u00e0 presidente della squadra sino al 1976 quando, in modo poco elegante, verr\u00e0 costretto alle dimissioni dalla societ\u00e0.\nIn questi ultimi anni Mazza comunque riuscir\u00e0 a lanciare Renato Cipollini, Giuliano Bertarelli, Roberto Marconcini, Domenico Parola, Paolino Stanzial, Arturo Bertuccioli, Gianfranco Casarsa, Oscar Righetti, Ruben Buriani, Bruno Zanolla, Giuliano Musiello, Ugo Tosetto, Luigi Delneri, Ferdinando Donati, Tiziano Manfrin e Sergio Domini.\nMazza mor\u00ec il 31 dicembre 1981 ed \u00e8 stato sepolto nel cimitero di Ferrara.\nLa Nazionale e gli incarichi federali.\nMazza ricopr\u00ec numerosi incarichi federali, grazie anche alla solida alleanza stabilita con il presidente della FIGC, il ferrarese Giuseppe Pasquale presidente dal 1961 e sino al 1966. Tra questi incarichi ricordiamo la vicepresidenza della Lega Calcio ma soprattutto l'occasione di guidare con Helenio Herrera e Giovanni Ferrari in un primo breve periodo, e con Ferrari poi, la Nazionale italiana che risult\u00f2 esclusa dopo la prima fase eliminatoria, ai Mondiali di Calcio del Cile nel 1962. Quest'ultima avventura fu segnata dall'arbitraggio, rimasto tristemente famoso, dell'inglese Ken Aston in quella che venne definita come la \"Battaglia di Santiago\". Il suo bilancio come CT resta comunque ragguardevole: su 5 partite 3 vittorie, 1 pareggio e un'unica sconfitta, quella con il Cile appunto, che gli fece dire amaramente: \"Non ho fatto nessun fiasco, ho perso 1 partita in 9 uomini dopo 13 minuti, tutto qui\".\nL'occasione di guidare la Nazionale, in coppia con Giuseppe Viani, era per la verit\u00e0 gi\u00e0 stata prospettata a Mazza alcuni anni prima, ma egli rifiut\u00f2 apparentemente per volersi dedicare alla SPAL, ma forse perch\u00e9 non voleva affiancarsi allo scomodo Viani, preferendo successivamente il tandem con il ben pi\u00f9 accomodante Ferrari. Curiosamente con Mazza e Ferrari avrebbe dovuto sedere sulla panchina azzurra anche Helenio Herrera che prima accett\u00f2 l'incarico ma successivamente, per le differenze caratteriali con Mazza e la sua riluttanza nell'accettare condizionamenti, rifiut\u00f2. Mazza \u00e8 stato anche, nel 1965, selezionatore dei 2 incontri che la rappresentativa italiana di Serie B ha giocato in quell'anno.\nI rapporti con gli allenatori.\nNumerosi furono gli allenatori che con Mazza guidarono la SPAL. Bisogna ricordare che Mazza, in possesso del patentino di allenatore, and\u00f2 anche per lunghi anni in panchina e nei suoi confronti, nel 1966, scatt\u00f2 l'espulsione da parte di Concetto Lo Bello che a Genova gli imped\u00ec di restare in panchina affiancando l'allenatore. Tra questi si ricordano Euro Riparbelli, Guido Testolina, Antonio Janni, Fioravante Baldi, Bruno Biagini, Luigi Ferrero, Giovan Battista Fabbri, Francesco Petagna, Serafino Montanari, Paolo Tabanelli, Giacomo Blason, Tito Corsi, Umberto Pinardi e Cesare Meucci. L'unico che seppe imporsi veramente senza essere cacciato fu Mario Caciagli. Mazza tenne Caciagli per tre anni soprattutto perch\u00e9 era entrato nella leggenda spallina per la clamorosa rimonta che seppe orchestrare nel 1973 con la conseguente promozione in Serie B, ma colse l'opportunit\u00e0, al primo risultato avverso, di avvicendarlo e riprendere il controllo della squadra affidandola al pi\u00f9 remissivo Guido Capello. Mazza non si avvalse mai di alcun direttore sportivo.\nEventi particolari.\nNell'era Mazza la SPAL vinse lo scudetto Primavera nel 1965 e quello De Martino nel 1968. Quei trofei vinti dalla SPAL testimoniano la grande importanza che il suo presidente assegn\u00f2 al vivaio giovanile, sino al punto da costruire a Ferrara il Centro Giovanile di Addestramento, esempio di incredibile lungimiranza poi imitato da club ben pi\u00f9 importanti e facoltosi di quello emiliano.\nVenne anche insignito del titolo di Commendatore.\nA seguito della sua morte gli venne intitolato, nel 1982, lo stadio di calcio di Ferrara e successivamente, in onore dei tanti ragazzi del vivaio lanciati da Mazza, la societ\u00e0 biancoazzurra inizi\u00f2 ad organizzare ogni anno a primavera, un torneo di calcio a lui dedicato."}
{"id": "1513468", "revid": "767487", "url": "https://it.wikipedia.org/wiki?curid=1513468", "title": "Anime perse", "text": "Anime perse - L'inferno delle donne (conosciuto anche come The Jail: a women's hell) \u00e8 un film italiano direct-to-video diretto da Bruno Mattei nel 2006 con lo pseudonimo Vincent Dawn.\nIl film \u00e8 stato girato nelle Filippine, ma si tratta di una produzione totalmente italiana. La produzione \u00e8 stata di Gianni Paolucci (\"La perla nera films\"), la regia \u00e8 di Bruno Mattei (che si firma con il suo storico pseudonimo Vincent Dawn), la sceneggiatura di Antonio Tentori, mentre le scenografie sono state affidate a Claudio Cosentino e il montaggio a Daniele Campelli. Il cast comprende invece per la quasi totalit\u00e0 attori occidentali e comparse locali.\nLa particolarit\u00e0 di questo lungometraggio \u00e8 il suo genere, il cosiddetto women in prison (WIP), filone facente parte dell'exploitation attivo per un breve periodo negli anni settanta e poi decaduto. Appartengono a questo genere le pellicole nelle quali vengono raccontate le vicende di alcune donne, imprigionate e sottoposte a torture fisiche.\nTrama.\nJennifer, Carol e Lisa hanno commesso gravi crimini e vengono mandate a scontare la loro pena in un carcere femminile situato su un'isola chiamato \"La casa delle anime perse\". Qui le violenze contro le detenute sono all'ordine del giorno per volere della violentissima direttrice. Le tre ragazze tentano cos\u00ec un piano di evasione da quell'inferno.\nDiffusione.\nIl film venne presentato in anteprima nel settembre del 2006 al Fantafestival di Sabaudia con la presenza del regista e dello sceneggiatore.\nIl film \u00e8 stato distribuito in Repubblica Ceca (con il titolo \"\u017densk\u00e1 v\u011bznice\" per l'etichetta \"Vapet Production\"), negli Stati Uniti (come \"The Jail: The Women's Hell,\" per la Severin Films) e in Giappone (come \"Prison island\").\nIn Italia, dopo essere rimasto del tutto inedito per ben 12 anni, esce in DVD per l'etichetta D.N.A., il 22 marzo 2018 con il titolo \"The Jail: Inferno delle Donne\".. La visione \u00e8 vietata ai minori a causa dell'elevato tasso di violenza."}
{"id": "1513476", "revid": "1543377", "url": "https://it.wikipedia.org/wiki?curid=1513476", "title": "Vidra (Ilfov)", "text": "Vidra \u00e8 un comune della Romania di 7.803 abitanti, ubicato nel distretto di Ilfov, nella regione storica della Muntenia.\nIl comune \u00e8 formato dall'unione di 3 villaggi: Cre\u021be\u0219ti, Sinte\u0219ti, Vidra.\nScavi archeologici effettuati nella seconda met\u00e0 del XX secolo hanno portato alla scoperta nel territorio di Vidra di un insediamento del Neolitico riferibile alla cosiddetta \"Cultura di Gumelni\u0163a\"; tra i ritrovamenti pi\u00f9 rilevanti, un vaso in ceramica a forma di immagine femminile simboleggiante il culto della fecondit\u00e0 (detto \"Zei\u0163a din Vidra\", ovvero \"Dea di Vidra\") e un supporto in argilla per i vasi; entrambi questi oggetti sono oggi conservati al Museo Storico di Bucarest."}
{"id": "1513493", "revid": "122760184", "url": "https://it.wikipedia.org/wiki?curid=1513493", "title": "Martini Mia...", "text": "Martini Mia... \u00e8 il tredicesimo album di Mia Martini, pubblicato nel 1989 su etichetta Fonit Cetra.\nIl disco.\nL'album segna il ritorno sulle scene di Mia Martini, dopo un silenzio artistico durato sei anni.\n\"Almeno tu nell'universo\" fu presentato con straordinario successo al Festival di Sanremo 1989: il brano era stato scritto da Bruno Lauzi e Maurizio Fabrizio nel 1972, assieme a \"Piccolo uomo\", e le valse per la seconda volta il \"Premio della Critica\".\nL'album venne registrato in una sola settimana, visto il grande successo riscosso dalla Martini a Sanremo.\nUn altro splendido brano \u00e8 \"Donna\", scritto da Enzo Gragnaniello e presentato al Festivalbar dello stesso anno, dove la cantante ricevette il Disco d'oro per le 100.000 copie vendute dell'album. Anche \"Notturno\" \u00e8 una delle canzoni pi\u00f9 note di \"Martini Mia...\", mentre c'\u00e8 una notevole rivisitazione \u201cAgapimu\u201d, canzone scritta in greco, successo di Mia Martini di 15 anni prima.\nRingraziamenti.\nMim\u00ec ringrazia oltre alle persone sopra citate anche:"}
{"id": "1513498", "revid": "110157", "url": "https://it.wikipedia.org/wiki?curid=1513498", "title": "Universo Fortis", "text": "Universo Fortis \u00e8 il tredicesimo album di Alberto Fortis, pubblicato nel 2003 dalla Universal Records. Si tratta di una raccolta dei brani pi\u00f9 conosciuti (in versione originale, rimasterizzati in digitale da Claudio Giussani presso gli studi Nautilus) Contiene anche quattro inediti, tra cui il singolo \"La splendida met\u00e0\"."}
{"id": "1513503", "revid": "22356", "url": "https://it.wikipedia.org/wiki?curid=1513503", "title": "Massetognathus", "text": "Il massetognato (gen. Massetognathus) \u00e8 un rettile \u2013 mammifero, vissuto nel Triassico medio e superiore (circa 230-225 milioni di anni fa), i cui resti sono stati rinvenuti in Sudamerica.\nUn \"gatto\" del Triassico.\nDi piccole dimensioni (non superava i 50 centimetri di lunghezza), il massetognato apparteneva a un gruppo di terapsidi molto evoluti, denominati cinodonti, tra i quali si ritiene vi fossero i diretti antenati dei mammiferi. I cinodonti comprendevano forme carnivore ed erbivore; tra queste ultime va annoverata la famiglia dei traversodontidi (Traversodontidae), alla quale appartiene il massetognato. La testa di questo animale era relativamente bassa e larga, con mascelle potenti e denti smussati adatti a triturare fogliame. Il corpo era piuttosto lungo e le zampe erano agili, ed \u00e8 altamente probabile che il massetognato fosse interamente ricoperto di peli. L'aspetto, in sostanza, non doveva essere molto diverso da quello di un gatto. I resti del massetognato sono stati ritrovati in Argentina e in Brasile, in particolare a Ischigualasto, nello stesso giacimento in cui sono stati rinvenuti i primi dinosauri (\"Herrerasaurus\", \"Eoraptor\", \"Pisanosaurus\")."}
{"id": "1513504", "revid": "121574190", "url": "https://it.wikipedia.org/wiki?curid=1513504", "title": "Valvole in testa", "text": "Valvole in testa, o in inglese Over Head Valves (OHV), comunemente denominato anche \"Ad aste e bilancieri\", \u00e8 un particolare tipo di distribuzione utilizzata sui motori a quattro tempi.\nTecnica costruttiva.\nLa distribuzione OHV consta di uno o due alberi a camme posizionati vicino all'albero a gomiti, ovvero nel carter motore o in alcuni casi le camme possono essere posizionate sull'albero motore, questo sistema permette d'avere 2 o 4 (solo con due alberi a camme) valvole per cilindro.\nNel caso si utilizzi uno o pi\u00f9 alberi a camme, questi sono comandati da un ingranaggio che trasmette il moto dell'albero motore, le quali comandano un sistema a punteria, costituito da aste che azionano i bilancieri, che comandano l'apertura delle valvole, che vengono tenute chiuse dalle molle.\nTale tipologia di distribuzione migliora la resa del motore ma aumentano i consumi d'olio, in quanto permette d'avere un rapporto di compressione pi\u00f9 elevato, delle fasi d'aspirazione e di scarico ottimizzate, dato il minor ingombro e quindi miglior posizionamento dei condotti, inoltre la distribuzione stessa \u00e8 meno bisognosa di manutenzione, in quanto le camme sono in un ambiente pi\u00f9 fresco e quindi sono soggette ad uno stress minore.\nUtilizzi.\nQuesta distribuzione \u00e8 quasi in disuso ma viene ancora utilizzata sia in campo motociclistico che automobilistico che aeronautico per motori lenti: infatti si presta molto bene con motori a due valvole per cilindro, come le moto americane (chopper) e alcune automobili.\nInfatti nelle auto con un'architettura a V del motore, l'albero a camme pu\u00f2 essere collocato nel basamento all'interno della \"V\". Questa soluzione \u00e8 stata abbandonata in Europa e Giappone ma \u00e8 ancora assai diffusa negli Stati Uniti (anche per modelli sofisticati). Un esempio classico \u00e8 il motore V8 LS della \"Chevrolet Corvette C7\".\nUn esempio di motore in linea con questa architettura \u00e8 il diffusissimo 4 cilindri Fiat (serie 100) che, in varie cilindrate, ha equipaggiato le utilitarie del passato (600, 850, 127, Uno, A112, Panda e Cinquecento)."}
{"id": "1513507", "revid": "729019", "url": "https://it.wikipedia.org/wiki?curid=1513507", "title": "Gran Premio motociclistico del Giappone 2007", "text": "Il Gran Premio motociclistico del Giappone 2007 corso il 23 settembre, \u00e8 stato il quindicesimo Gran Premio della stagione 2007 e ha visto vincere: nella MotoGP la Ducati di Loris Capirossi, nella classe 250 la KTM di Mika Kallio e nella classe 125 l'Aprilia di Mattia Pasini.\nCasey Stoner ottiene, con il sesto posto di questa gara, il primo titolo mondiale della sua carriera, visto anche il tredicesimo posto di Valentino Rossi, suo diretto avversario per il titolo. Al termine di una corsa caratterizzata delle avverse condizioni climatiche, vinse Loris Capirossi, il primo che aveva attuato il cambio di motocicletta."}
{"id": "1513511", "revid": "118933384", "url": "https://it.wikipedia.org/wiki?curid=1513511", "title": "Fiori sullo schermo futuro", "text": "Fiori sullo schermo futuro \u00e8 il quattordicesimo album di Alberto Fortis pubblicato nel 2005. Il CD \u00e8 accompagnato da un DVD.\nCon \"Fiori sullo schermo futuro\" Alberto Fortis torna ad una sonorit\u00e0 pi\u00f9 italiana di tipo cantautoriale che non era presente nel suo precedente disco \"Angeldom\". Il disco inizia con la canzone \"Mai dire mai\" dove \u00e8 molto presente il suono del pianoforte ed \u00e8 contenuta una parafrasi di un aforisma di Jim Hendrix riguardo alle stelle che quando cadono \u00e8 perch\u00e9 c'\u00e8 qualcuno che esprime un desiderio. La canzone pi\u00f9 viscerale dell'album \u00e8 \"\u00c8 notte\" che si apre con delle voci che emettono dei canti sillabici, per poi iniziare con queste parole: \"\u00c8 notte ormai con un cancello che si apre e non sa che festa sia e di chi, c'\u00e8 solo un pi\u00f9 di grande libert\u00e0 cuore e realt\u00e0 durano impalpabili\". Oltre alla fiabesca \"\u00c8 notte\", nell'album sono presenti canzoni con tematiche importanti come Scemo, che sembra una canzone italiana degli anni sessanta in cui sono molto presenti le chitarre elettriche ed il suono della batteria. In questa traccia \u00e8 presente il distico: \"Mi ricordo quella notte sai con un figlio quasi in porto e noi pronti a dire un fatto \u00e8 fatto ormai, con l'aborto uccidi moglie e buoi\", che mostra l'aborto come una scelta egoistica della persona. Un'altra canzone con una tematica sociale \u00e8 \"Quieres love\" in cui un padre si trova inconsapevolmente ad abbordare sua figlia che per\u00f2 mai ha conosciuto e che \u00e8 una prostituta. Infine l'album si chiude con la canzone \"Time Passes By MaMa not a ghost track\" che \u00e8 una dedica in inglese che Fortis fa alla madre scomparsa. In questo brano sono molto presenti le tastiere e si nota il suono della pioggia, che secondo teorie psicologiche fa sentire pi\u00f9 calda e pi\u00f9 protetta la casa di chi ascolta il suo suono dentro le proprie mura domestiche. Il disco \"Fiori sullo schermo futuro\" segna quindi il ritorno di Alberto Fortis alle sue origini musicali che verranno evidenziate da moltissimi concerti che il cantante di Domodossola terr\u00e0 in tutta Italia.\nTracce.\nTesti, musiche, arrangiamenti e produzione di Alberto Fortis"}
{"id": "1513514", "revid": "767487", "url": "https://it.wikipedia.org/wiki?curid=1513514", "title": "Lightning Bolt (gruppo musicale)", "text": "I Lightning Bolt sono un duo noise rock di Providence, nel Rhode Island, composto da Brian Chippendale alla batteria e alla voce, e da Brian Gibson al basso. Sono uno dei gruppi pi\u00f9 famosi connessi alla scena musicale della Rhode Island School of Design (RISD).\nStoria.\nLa banda si form\u00f2 mentre Chippendale e Gibson frequentavano il RISD, quando Chippendale sent\u00ec di un \"nuovo ragazzo\" che era un mago del basso. Allo stesso tempo, Chippendale stava preparandosi a metter su Fort Thunder, un capannone inutilizzato nel distretto di Providence Olneyville che divenne la casa di diversi artisti e musicisti avant-garde, tra cui Brian Ralph.\nAlla fondazione, nel 1994, la formazione iniziale dei Lightning Bolt vedeva Brian Chippendale alla batteria, Brian Gibson al basso, con Hisham Bharoocha alla chitarra e voce, unitosi al gruppo dopo il loro primo show. Chippendale divenne la voce quando Bharoocha lasci\u00f2, nel 1996. La sola musica pubblicata ufficialmente con Bharoocha fu una traccia della compilation \"Repopulation Program\". Bharoocha successivamente si un\u00ec ai Black Dice come batterista.\nIl 5 giugno 2006 fu riportato sul sito del gruppo che i Lightning Bolt sono stati deportati dal Giappone pochi giorni dopo il loro arrivo per continuare il tour dal Regno Unito. I membri del gruppo furono detenuti all'arrivo, perch\u00e9 sprovvisti di permessi di lavoro. Il loro appello ufficiale fu rigettato dopo 48 ore, e furono rimpatriati negli Stati Uniti.\nRegistrazioni.\nI Lightning Bolt hanno pubblicato 5 album: l'omonimo (1999), \"Ride the Skies\" (2001), \"Wonderful Rainbow\" (2003), \"Hypermagic Mountain\" (2005), \"Earthly Delights\" (2009) e \"Oblivion Hunter \"(2012), tutti dalla Load Records.\nStile di musica e testi.\nLa musica del gruppo si ispira a gruppi noise rock giapponesi come i Boredoms e i Ruins, sebbene sia riconosciuta l'influenza del compositore jazz Sun Ra. Il suono del gruppo consiste nelle percussioni frenetiche e le vocalizzazioni solitamente incomprensibili di Brian Chippendale e nel suono del basso di Brian Gibson.\nChippendale evita l'usuale asta da microfono e il microfono convenzionale, utilizzando invece il tipo di microfono presente nella cornetta del telefono, tenuto in bocca o attaccato a un uncin. Questo microfono viene quindi passato attraverso un processore di effetti per alterare ancora di pi\u00f9 il suono. Chippendale usava inoltre un KMD 8021 Drum Exciter, un semplice modulo di sintetizzatore di batteria, azionato dalla grancassa.\nBrian Gibson suona il suo basso accordato come un violoncello, a intervalli di quinta (DO SOL RE LA), usando una corda di banjo per il LA alto. Ha usato questa accordatura a quattro corde per diversi anni, ma recentemente ha usato un'accordatura a cinque corde, DO SOL RE LA MI, con corde di banjo per LA e MI. Gibson usa inoltre diversi effetti a pedali, tra cui overdrive, un octaver, un delay e un whammy (Pitch shifter).\nCome altri gruppi noise, i Lightning Bolt suonano principalmente una musica estremamente aggressiva e ad alto volume. Nel film \"The Power of Salad\", Gibson attribuisce molto del loro successo al volume:\nPoich\u00e9 il gruppo \u00e8 composto solo da due membri e due strumenti, il loro suono ha un range alquanto limitato, sebbene spesso ci\u00f2 sia considerato un fatto positivo. In una recente intervista, Gibson dichiara che le sue esperienze nei Lightning Bolt \"mi hanno mostrato il potere di una tavolozza estremamente limitata\"..\nI testi dei Lightning Bolt sono generalmente umoristici e \"tongue-in-cheek\", coprendo argomenti come racconti fantastici, clich\u00e9 heavy metal, terrorismo, anarchia e supereroi. Occasionalmente entrano in argomenti pi\u00f9 politici (come in \"Dead Cowboy\"), sebbene in un tono umoristico. Le copertine e i titoli degli album e delle canzoni del gruppo sono generalmente fatti in modo irriverente e bambinesco.\nPerformance dal vivo.\nI Lightning Bolt sono conosciuti per il fatto di aver organizzato per un lungo periodo cosiddetti \"guerrilla gig\" in posti usualmente non frequentati da gruppi \"affermati\". Preferiscono suonare sul pavimento e non sul palco, creando uno stretto cerchio di spettatori intorno al gruppo. Hanno spesso iniziato a suonare appena pochi secondi dopo che il gruppo precedente finisse, spesso cogliendo di sorpresa il pubblico. Il gruppo si \u00e8 reso conto che non suonando dal palco solo le prime file di un pubblico di centinaia di persone si gode il sound e lo spettacolo appieno: per non scontentare gran parte del pubblico nel 2014 hanno abbandonato i \"guerrilla gig\".\nSimilmente ai propri testi, i Lightning Bolt si presentano ai concerti in modo umoristico. Inoltre, Chippendale spesso indossa una strana maschera vivacemente colorata, messa insieme con pezzi di vestiti e piume finte.\nI Lightning Bolt suonavano a mezzogiorno alla porta dello chalet del DJ radio John Peel durante il festival All Tomorrow's Parties del 2004, su cui il vicino Steve Albini degli Shellac ha commentato: \"La miglior sveglia che abbia mai avuto\". Hanno anche suonato in cucine, sui marciapiedi Live Wire e in parcheggi.\nCuriosit\u00e0.\nDominic Howard, batterista del gruppo inglese Muse, ha dichiarato di essersi ispirato proprio ai Lightning Bolt per la composizione del brano \"Assassin\" - traccia dell'album \"Black Holes and Revelations\" del 2006, volendo riprodurre: \"their \u2018controlled chaotic nature\".\nRiferimenti.\nArticoli:"}
{"id": "1513517", "revid": "484362", "url": "https://it.wikipedia.org/wiki?curid=1513517", "title": "Bauria", "text": "Il bauria (gen. Bauria) \u00e8 un piccolo rettile \u2013 mammifero, vissuto agli inizi del Triassico (circa 235 milioni di anni fa). I suoi resti sono stati rinvenuti in Sudafrica.\nUn terocefalo evoluto.\nDi forme decisamente snelle, il bauria era un rappresentante altamente specializzato di quel gruppo di animali noti come terocefali, che prosperarono tra il Permiano superiore e il Triassico inferiore, in particolar modo in Sudafrica. Il bauria, in particolare, apparteneva al gruppo dei bauriamorfi (Bauriamorpha), comprendente forme evolute e solitamente erbivore. La dentatura del bauria, in effetti, \u00e8 quella di un animale erbivoro, con denti molariformi appiattiti nella parte posteriore di mandibola e mascella; i canini e gli incisivi, per\u00f2, erano di forma appuntita e tradivano l'ascendenza predatoria. Probabilmente il bauria si nutriva di piccoli invertebrati e di vegetali.\nSimile ai mammiferi?\nAlcune ricostruzioni mostrano il bauria come un animale simile a un grosso topo dalla coda corta, ricoperto di peli; in realt\u00e0 non vi \u00e8 nessuna prova che in vita l'animale possedesse una pelliccia. Nonostante fosse molto simile ai primi mammiferi, il bauria non \u00e8 propriamente un loro antenato, ed \u00e8 posto in un ramo laterale dell'evoluzione dei mammiferi. La specie pi\u00f9 nota \u00e8 Bauria cynops, ma altri fossili piuttosto famosi, appartenenti a esemplari giovanili e descritti in precedenza come \"Sesamodon browni\", potrebbero appartenere a un'altra specie di bauria, B. browni."}
{"id": "1513523", "revid": "726373", "url": "https://it.wikipedia.org/wiki?curid=1513523", "title": "World of Padman", "text": "World of Padman (abbr. WoP) \u00e8 un videogioco uno sparatutto in prima persona del tipo Massively multiplayer online\nSviluppo.\nIl progetto \u00e8 nato dall'idea del fumettista Andreas \"ENTE\" Endres, che realizz\u00f2 le prime mappe nel 2000, basandosi sul personaggio del fumetto da lui creato, Padman, apparso in quegli anni sul magazine PSX per console PlayStation.\nUna prima versione venne pubblicata nel 2004 con il nome \"Padmod\", come mod di Quake III Arena (Q3A). Dopo il rilascio del codice sorgente di Q3A con licenza GPL, il gioco \u00e8 stato sviluppato stand-alone sul motore ioquake3.\nCaratteristiche.\nWoP presenta una grafica in stile cartonato, con bizzarri personaggi personalizzabili che interagiscono nelle diverse mappe del gioco, in varie ambientazioni domestiche ricche di dettagli, disegnate con il software GtkRadiant.\nIl gioco viene distribuito con un eseguibile dedicati, rispettivamente client e server. Supporta bot con diversi livelli di intelligenza Artificiale e varie modalit\u00e0 multiplayer che sono: Spray Your Color, Big Balloon e Last Pad Standing. Non \u00e8 presente invece la modalit\u00e0 Capture the flag di Q3A.\nSebbene sia prevista una modalit\u00e0 singolo giocatore nel menu principale del gioco, ad oggi essa non \u00e8 effettivamente implementata.\nPersonaggi.\n- Padman ;\n- Padgirl ;\n- MonsterPad ;\n- PadLilly ;\n- Piratepad ;\n- PadCho ,\n- PadPunk ,\n- BeachPad ,\n- PaddyBell ,\n- PadKing.\nTutti i personaggi possono avere pi\u00f9 varianti."}
{"id": "1513524", "revid": "767487", "url": "https://it.wikipedia.org/wiki?curid=1513524", "title": "Comic High!", "text": " \u00e8 una rivista Giapponese che si interessa di manga di tipo seinen ed \u00e8 pubblicata mensilmente da Futabasha. Venne inizialmente lanciato come inserto speciale di \"Weekly Manga Action\" per poi divenire esso stesso una raccolta a s\u00e9 stante. La prima pubblicazione della rivista risale al 2 marzo 2004 come prima rivista di manga sh\u014djo per un pubblico maschile; il sito ufficiale descrive la rivista come \"fumetti da ragazza per ragazzi e ragazze.\" La rivista mira, cos\u00ec, ad un pubblico di uomini tra i 18 e i 35 anni."}
{"id": "1513526", "revid": "453768", "url": "https://it.wikipedia.org/wiki?curid=1513526", "title": "Ernestino Michelazzo", "text": "Dopo aver frequentato la Scuola del Fumetto di Milano, inizia a collaborare con \"Demon Hunter\", testata pubblicata dall'editrice Xenia. Successivamente entra in contatto con Claudio Villa e sottopone alcuni suoi lavori all'attenzione della Sergio Bonelli Editore.\nIl suo esordio per l'editore milanese avviene cos\u00ec sulle pagine dell\"'Almanacco della fantascienza 1995\" (pubblicato nel mese di agosto), dove appare una storia disegnata in collaborazione con Onofrio Catacchio e Andrea Artusi ed intitolata \"Storie di un futuro passato\". Nel dicembre dello stesso anno debutta come disegnatore completo sul numero 55 di Nathan Never (di cui disegner\u00e0 altri quattro episodi), scritto da Michele Medda ed intitolato \"Caccia all'uomo\". Storie con i suoi disegni appaiono anche sui numeri 4 e 8 di Agenzia Alfa, usciti rispettivamente nel giugno 1999 e nel giugno 2001.\nIn quell'anno passa tra i disegnatori di \"Julia - Le avventure di una criminologa\", serie per cui lavora ancora attualmente. Il suo primo lavoro per la criminologa di Giancarlo Berardi appare sul numero 46, intitolato \"La morte \u00e8 femmina\" e pubblicato nel luglio 2002."}
{"id": "1513527", "revid": "345405", "url": "https://it.wikipedia.org/wiki?curid=1513527", "title": "Bistra", "text": ""}
{"id": "1513533", "revid": "1573940", "url": "https://it.wikipedia.org/wiki?curid=1513533", "title": "Eustacesia albonotata", "text": "Eustacesia albonotata \u00e8 un ragno appartenente alla famiglia Araneidae.\n\u00c8 l'unica specie nota del genere Eustacesia.\nDistribuzione.\nLa specie \u00e8 stata rinvenuta nella Guyana francese.\nTassonomia.\nDal 1954 non sono stati esaminati altri esemplari, n\u00e9 sono state descritte sottospecie al 2013."}
{"id": "1513541", "revid": "110236", "url": "https://it.wikipedia.org/wiki?curid=1513541", "title": "Ernesto Michelazzo", "text": ""}
{"id": "1513543", "revid": "438678", "url": "https://it.wikipedia.org/wiki?curid=1513543", "title": "La tomba (film 2004)", "text": "La tomba \u00e8 un film del 2004 diretto da David Hunt, pseudonimo di Bruno Mattei. Il film venne scritto da Mattei con la collaborazione di Barbara Di Girolamo e Giovanni Paolucci e prodotto da quest'ultimo, che produrr\u00e0 tutti gli ultimi lavori di Mattei. Il film venne interpretato da Anna Marcello e Robert Madison. Dopo aver diretto alcuni erotici e due film sui cannibali, Mattei continua la sua linea di direct-to-video con un horror sulla civilt\u00e0 dei Maya, con la presenza di mummie e zombi.\nLa sceneggiatura tratta la storia di un gruppo di archeologi che scoprono un antico tempio Maya. Dopo che la loro guida muore in circostanze misteriose, si rivolgono ad una guaritrice del posto per condurli nel tempio. In quel luogo cominciano ad accadere strani eventi e alcuni ragazzi scompaiono nel nulla. Mentre i ragazzi continuano a condurre le ricerche, inavvertitamente risvegliano il sonno di un sacerdote, che cercher\u00e0 di terminare un sacrificio iniziato duemila anni fa.\nIl film ha avuto una produzione molto complessa, anche perch\u00e9 Mattei disponeva di un budget maggiore rispetto ad altri suoi film precedenti. Le riprese si sono inoltre svolte nelle Filippine per ammortizzare i costi di produzione. \"La tomba\" \u00e8 considerato uno dei migliori film realizzati da Mattei negli anni 2000, anche se \u00e8 stato accolto dagli amanti dei film di genere in maniera contrastante.\nTrama.\nMessico, antica citt\u00e0 Tehuantepee. Il sacerdote Tatamacky sta effettuando una cerimonia per riportare in vita la dea Coaltique e per far ci\u00f2 deve sacrificare sette vergini. Mentre l'ultima vergine sta per essere gettata nel pozzo dei sacrifici, le guardie del Re irrompono nel tempio e pugnalano il sacerdote, interrompendo cos\u00ec anche il rito. Il sacerdote, come ultima azione, si fa estirpare gli occhi secondo un rituale magico che lo fa cadere in un sonno millenario.\nDuemila anni dopo, un gruppo di archeologi americani giunge in Messico per studiare i resti dell'antica civilt\u00e0 Maya, la loro guida per\u00f2 viene uccisa e al suo posto i ragazzi ingaggiano una misteriosa donna che sembra essere dotata di poteri divinatori. La donna conduce gli studenti proprio nel tempio in cui secoli prima il sacerdote stava conducendo il sacrificio.\nIn quel luogo cominciano ad accadere strani eventi e alcuni ragazzi scompaiono nel nulla, forse a causa dello spirito del sacerdote intenzionato a completare il sacrificio a distanza di duemila anni.\nProduzione.\nL'idea di fare un film sulle mummie venne al regista Bruno Mattei dopo aver visto il film di Stephen Sommers \"La mummia\". Inizialmente si pensava che il film fosse fuori tempo massimo, ma i produttori decisero di realizzarlo ugualmente. \"La tomba\" \u00e8 stato realizzato dopo un lungo studio delle tradizioni religiose, gli usi e i costumi degli antichi Maya. Mattei disponeva di un budget maggiore rispetto ad altri suoi film precedenti, e inoltre non effettu\u00f2 tagli alla sceneggiatura. Nel film sono presenti tutte le 97 scene previste inizialmente.\nLe riprese si sono svolte a Manila, nelle Filippine, per ammortizzare i costi di produzione. Le condizioni atmosferiche nelle Filippine erano molto sfavorevoli. Le riprese si svolsero nel mese di maggio, a 40\u00a0\u00b0C e con molta umidit\u00e0. Sull'esperienza nelle Filippine il regista dichiar\u00f2: \u00ab\u00c8 stata divertente ma anche dura [...]\u00bb Per riprendere alcuni insetti venne utilizzata una telecamera dal vivo, a differenza delle riprese che vennero effettuate in \"DV GAMMA\". Il digitale venne usato solo nella scena dell'esorcismo della messicana. Dopo esser stato filmato in \"DV GAMMA\", il film venne riportato sulla pellicola. Il formato delle telecamere utilizzate era di e successivamente venne trasformato in CinemaScope.\nCast.\nDurante un'intervista Mattei rivel\u00f2 che tutti gli attori erano alla prima esperienza e a causa di ci\u00f2 questi non sapevano bene dove posizionarsi e si nascondevano sempre uno dietro l'altro. Durante la stessa intervista Mattei rivolgendosi al giornalista gli disse \u00abHo strillato parecchio, dovresti sentire gli originali di ripresa!\u00bb. Inizialmente Anna Marcello si propose al casting per interpretare una studentessa, ma a Mattei colp\u00ec \u00abil suo sguardo da fuori di testa\u00bb e la scelse per il ruolo della strega. Mattei continu\u00f2 l'intervista dicendo \u00abper me il suo personaggio \u00e8 quello meglio riuscito\u00bb.\nPer la sua interpretazione, la Marcello ha anche vinto un premio; lo stesso premio \u00e8 stato assegnato anche al film e all'attrice non protagonista Kasia Zurakowska che ha vinto insieme all'attrice Margareta Rance per il ruolo di Rani in \"Sangraal - La spada di fuoco\".\nScenografie.\nClaudio Cosentino (Dracula 3D, Dario Argento 2012) si occup\u00f2 delle scenografie che inizialmente furono realizzate totalmente al computer con la realizzazione di uno storyboad dettagliato di alcune scene per Mattei e per il reparto special Make-Up. Questo aiut\u00f2 i vari reparti a concentrare il lavoro solo sui dettagli che il regista intendeva inquadrare.\nQuando arrivarono nelle Filippine le scenografie furono interamente costruite in alcuni teatri. La prima scenografia fu quella del tempio segreto Maya mentre la seconda, quella della cripta della dea sanguinaria, venne costruita in un altro teatro. Il tempio, come prevedeva la sceneggiatura, venne modificato e vennero aggiunti rampicanti e radici per mostrare che non era praticato da duemila anni. Il tempio fu sviluppato su pi\u00f9 livelli con dei praticabili per avere diversi punti macchina, ma venne principalmente costruito in questo modo per dare profondit\u00e0 al pozzo dei sacrifici.\nTutto era stato progettato per i crolli, le esplosioni e lo sfondamento dei pavimenti nel finale. Il campo base che gli archeologi trovano fuori dal tempio venne allestito nella foresta di Tanay, vicino a delle cascate, inoltre venne anche allestito un palco con le scalinate che portano al tempio segreto vicino al campo. Le scene con le trappole vennero girate durante l'ultima fase, mentre una squadra venne predisposta per simulare i crolli nel finale.\nAccoglienza.\nDistribuzione.\nIl 18 gennaio 2006, a pi\u00f9 di un anno dall'effettiva realizzazione, il film \u00e8 stato distribuito in Italia in versione DVD per il mercato Home Video dalla Mondo Home Entertainment.\nIn America il film \u00e8 stato distribuito dalla CVC - Cine Video Corporation il 3 luglio 2007 con il titolo \"The Tomb\" con una copertina differente rispetto a quella italiana. Il film, noto anche con il titolo \"Non aprite quella tomba\", non \u00e8 mai stato trasmesso dalla TV italiana.\nCensura.\nIl film fu approvato dalla censura il 25 settembre 2006, con il visto n. 100175.\nCritica.\n\"La tomba\" non \u00e8 stata recensita dai maggiori critici italiani, bens\u00ec dai siti di film che trattano il genere dei B-movie, accogliendolo in maniera negativa. Il sito \"Horrormovie.it\" l'ha definito \u00ab[...] insoddisfacente davvero sotto tutti i punti di vista: se si rinuncia immediatamente alla possibilit\u00e0 di avere tra le mani un \"vero\" horror di qualit\u00e0, si deve presto rinunciare anche alla possibilit\u00e0 di assistere ad un divertente film d'exploitation.\u00bb Il sito \"FilmBrutti.com\" ha stroncato il film sostenendo che \u00abGirato come un film porno, doppiato come un film porno, recitato da attori rubati al porno [...], \"La Tomba\" \u00e8 l'abisso del trash stile-Mattei.\u00bb e alla fine ha aggiunto \u00abConsolidano l'impianto matteiano del film la solita umiliazione delle comparse filippine [...] ed un finale tanto scontato quanto inaccettabile.\u00bb Il sito \"Cinerepublic.it\" ha dato una recensione pi\u00f9 positiva, assegnandogli come voto 6 e scrivendo \u00abSiamo in pieno Z Movie dove Bruno Mattei \u00e8 un esponente di spicco del genere e realizza \"La mummia\" secondo lui, con riferimento a quella terribile di Sommers.\u00bb\nCitazioni.\nCome nei film precedenti, anche ne \"La tomba\" Mattei ha utilizzato del materiale coperto dal diritto d'autore, come porzioni di altri film. Tra le scene pi\u00f9 evidenti ci sono gli scheletri del film \"L'armata delle tenebre\".\nMattei durante un'intervista disse che gli inserti erano tutti voluti e che voleva omaggiare i registi Sam Raimi e Quentin Tarantino.\nTra gli altri film che vengono citati ci sono il film \"Predator\", \"Indiana Jones e il tempio maledetto\", \"La mummia\" e \"Dal tramonto all'alba\".\nIl canto all'inizio del film \u00e8 l'inno del Rametep, da \"Piramide di paura\".\nLa figura del professor Langley \u00e8 costruita sulla base di quella di Indiana Jones. Altra fonte di ispirazione \u00e8 \"La mummia\", pellicola a cui si pu\u00f2 far risalire la genesi del sacerdote Maya Tatamackly, mummificato con un rito efferato nella sua piramide qualche migliaio di anni fa. Infine la presentazione di Bruja nel locale \u00e8 ispirata da \"Dal tramonto all'alba\"."}
{"id": "1513544", "revid": "171091", "url": "https://it.wikipedia.org/wiki?curid=1513544", "title": "Conseil des Commis", "text": "Il Conseil des Commis, spesso tradotto in italiano come \"Consiglio dei Commessi\", \u00e8 una storica istituzione valdostana nata il 7 marzo 1536 per volere dell'Assemblea di fronte all'invasione da parte del re Francesco I di Francia dei territori degli Stati di Savoia.\nGrazie all'esperienza del conte Ren\u00e9 de Challant, allora governatore della Valle, e del vescovo Pierre Gazin, fu avviata un'intensa attivit\u00e0 diplomatica che sfocer\u00e0 in un trattato di neutralit\u00e0 nel 1537 con il re Francesco I di Francia.\nRiproduzioni artistiche.\nLo scultore valdostano Giovanni Thoux ha realizzato un bassorilievo policromo raffigurante l'origine del Conseil des Commis. Tale opera assieme al contesto storico sono descritti da Omar Borettaz nell'articolo \"L'origine del Conseil des Commis in un'opera di Thoux\" nell'edizione 2008 del Messager vald\u00f4tain."}
{"id": "1513546", "revid": "345405", "url": "https://it.wikipedia.org/wiki?curid=1513546", "title": "S\u0103cel", "text": "Il toponimo S\u0103cel pu\u00f2 riferirsi a diverse localit\u00e0 della Romania:"}
{"id": "1513557", "revid": "122347104", "url": "https://it.wikipedia.org/wiki?curid=1513557", "title": "Paul Mariner", "text": "Carriera.\nHa iniziato la sua carriera nel Plymouth Argyle per poi militare nell'Ipswich Town, nell' e nel Portsmouth. Con le sue marcature, fu uno dei protagonisti della vittoria dei \"Blues\" in Coppa Uefa.\nConta 35 presenze e 13 reti in Nazionale A.\n\u00c8 morto all'et\u00e0 di 68 anni per un cancro al cervello."}
{"id": "1513559", "revid": "339392", "url": "https://it.wikipedia.org/wiki?curid=1513559", "title": "Serhiy Atelkin", "text": ""}
{"id": "1513561", "revid": "767487", "url": "https://it.wikipedia.org/wiki?curid=1513561", "title": "Bev Bevan", "text": "Biografia.\nBevan inizi\u00f2 la sua carriera musicale all'interno del gruppo \"Denny Laine and the Diplomats\" capeggiato dal cantautore Denny Laine. Si un\u00ec in seguito al gruppo \"The Vikings\" dove militava il cantante Carl Wayne, con il quale Bevan fonder\u00e0 subito dopo un nuovo gruppo chiamato The Move. Sulle ceneri di questo gruppo, scioltosi nel 1972, verr\u00e0 fondato un nuovo gruppo chiamato Electric Light Orchestra, con la quale raggiunger\u00e0 il successo a livello mondiale soprattutto alla fine degli anni settanta, quando fu pubblicato l'album \"Discovery\", che presenta delle sonorit\u00e0 vicine alla musica disco, allora in voga.\nNel 1980 Bevan pubblicher\u00e0 la prima biografia ufficiale del gruppo, mentre nel 1983 sar\u00e0 chiamato dai Black Sabbath per sostituire Bill Ward nel tour susseguente all'album \"Born Again\". Con il gruppo di Tony Iommi Bevan collaborer\u00e0 per una seconda volta nel 1987, nelle registrazioni dell'album \"The Eternal Idol\", nel quale sar\u00e0 accreditato come percussionista.\nFrattanto nel 1986 si erano sciolti gli Electric Light Orchestra e pertanto Bevan decise di fondare un nuovo progetto intitolato ELO Part II che vide la luce nel 1990. La formazione di questo nuovo gruppo include alcuni ex componenti del gruppo (tra cui il bassista Kelly Groucutt e il violinista Mik Kaminski), ed \u00e8 ancora in attivit\u00e0 con il nome The Orchestra, assunto nel 1999.\nNel 2004, in occasione della morte del suo ex compagno di gruppo nei The Move Carl Wayne, Bevan rifonder\u00e0 il suo ex gruppo con il nome Bev Bevan's Move. Questa nuova formazione comprende alcuni suoi compagni di gruppo nei The Orchestra (Jeff Bate e Neil Lockwood) e intraprende dei tour nei quali propone dei brani famosi dei Move.\nAttualmente Bevan conduce un programma radiofonico intitolato \"Bev Bevan's Jukebox Classics\""}
{"id": "1513563", "revid": "599013", "url": "https://it.wikipedia.org/wiki?curid=1513563", "title": "Esther Baron", "text": "Specializzata nel dorso, ha vinto una medaglia d'oro agli Europei di Budapest 2006 e agli Europei in vasca corta di Helsinki 2006, gara in cui ha battuto il record europeo con il tempo di 02'04\"08."}
{"id": "1513567", "revid": "287204", "url": "https://it.wikipedia.org/wiki?curid=1513567", "title": "Maratona di Boston", "text": "La Maratona di Boston \u00e8 la pi\u00f9 antica tra le maratone annuali che si svolgono al mondo. La sua prima edizione, ispirata dal successo delle prime Olimpiadi dell'era moderna tenutesi nel 1896, venne infatti disputata nel 1897. Iniziata come manifestazione di rilievo locale, ha progressivamente iniziato ad attrarre atleti provenienti prima da tutti gli Stati Uniti e poi da tutto il mondo.\nLa gara parte da Hopkinton, nel Massachusetts, e si conclude a Boston, presso Copley Square, il terzo luned\u00ec del mese di aprile, in occasione del \"Patriots' Day\", festa riconosciuta anche nel Maine oltrech\u00e9 nel Massachusetts che commemora l'inizio della Guerra di indipendenza americana. Alla gara partecipano ogni anno circa 20.000 atleti, ma la centesima edizione nel 1996 raggiunse i 38.000 partecipanti.\nOrganizzazione.\nLa manifestazione \u00e8 organizzata dalla \"Boston Athletic Association\" (B.A.A.), un'associazione sportiva fondata il 15 marzo 1887 e risulta pertanto essere la pi\u00f9 antica degli Stati Uniti. La B.A.A. si occupa anche dell'organizzazione di tutti gli eventi collaterali e di altre manifestazioni sportive nell'arco dell'anno.\nLa qualificazione.\nLa maratona \u00e8 aperta a chiunque abbia compiuto 18 anni. Tuttavia \u00e8 necessario che i partecipanti abbiano raggiunto, nei 18 mesi precedenti la manifestazione, un tempo conseguito in una maratona ufficiale inferiore a un massimo prestabilito. Tale massimo prestabilito varia in funzione del sesso e dell'et\u00e0 del partecipante e va da un minimo di 3h 05' per gli uomini e 3h 35' per le donne di et\u00e0 compresa tra i 18 e i 34 anni ad un massimo di 4h 55' per gli uomini e 5h 25' per le donne di et\u00e0 superiore agli 80 anni.\nPer il 2015 il tempo di qualifica deve essere posteriore al 14 settembre 2013.\nSino all'edizione del 2011 la qualificazione avveniva sulla base del possesso dei tempi minimi di qualifica e secondo il criterio della priorit\u00e0 temporale di iscrizione. Dall'edizione del 2012 il criterio tiene invece conto dei tempi effettivi e privilegia i tempi migliori attraverso un sistema di iscrizioni \"a finestre\".\nLa procedura di qualificazione per l'edizione del 2012 \u00e8 stata la seguente. Le iscrizioni si sono articolate in due settimane, ossia in due \"finestre\" temporali. La prima settimana \u00e8 stata dedicata alla prima \"finestra\", riservata agli atleti con i tempi migliori, ed \u00e8 stata articolata in tre \"sotto finestre\". La seconda settimana ha ospitato la seconda \"finestra\" temporale, quella degli atleti che disponevano del tempo massimo di qualifica. Nel dettaglio: le iscrizioni si sono aperte il 12 settembre e si sono chiuse il 23 settembre del 2011. Il primo giorno di iscrizioni, il 12 settembre 2011, si \u00e8 potuto registrare chi aveva un tempo di qualifica inferiore di 20 minuti (o pi\u00f9) rispetto al minimo richiesto per il suo sesso e fascia di et\u00e0. Due giorni dopo, il 14 settembre 2011, si \u00e8 potuto iscrivere chi aveva un tempo di qualifica inferiore di 10 minuti (o pi\u00f9) rispetto al minimo richiesto per il suo sesso e fascia di et\u00e0. Dal 16 settembre 2011 (venerd\u00ec) le registrazioni si sono aperte a chiunque avesse un tempo di qualifica inferiore di 5 minuti (o pi\u00f9) rispetto al minimo richiesto per il suo sesso e fascia di et\u00e0. Alla fine di questa prima settimana \u00e8 stato comunicato il risultato dell'iscrizione ai qualificati sulla base di una vera e propria graduatoria. Nella seconda settimana, dal 19 settembre al 23 settembre 2011, si sono potuti iscrivere tutti, purch\u00e9 con il tempo massimo di qualifica e nell'ambito della disponibilit\u00e0 di posti rimanente dopo la prima settimana. Come risultato di tale procedura, per qualificarsi alla Maratona di Boston del 2012 \u00e8 stato necessario avere un tempo di 1 minuto e 14 secondi inferiore al tempo massimo richiesto per l'iscrizione.\nA partire dall'edizione del 2013 i tempi massimi di qualificazione sono stati inoltre abbassati di 5 minuti per ogni fascia di et\u00e0 ed altri 5 minuti sono stati tolti per l'edizione 2014. Gi\u00e0 dall'edizione del 2012, comunque, i tempi massimi di qualifica sono stati abbassati dei 59 secondi di tolleranza sino ad allora previsti, ma solo per la prima finestra. Dall'edizione del 2013 i 59 secondi di tolleranza non sono stati ammessi nemmeno per la seconda finestra. Sono stati inoltre previsti tempi di qualificazione differenti per gli atleti diversamente abili.\nOltre ai concorrenti qualificati in virt\u00f9 del loro tempo vengono ammessi circa altri 1.250 concorrenti che hanno raggiunto una certa somma di donazioni ad enti benefici segnalati dagli organizzatori.\nIl percorso.\nLasciata Hopkinton, si attraversano le cittadine di Ashland, Framingham, Natick e Wellesley (dove si supera la met\u00e0 gara). Si entra quindi nel comune di Newton, caratterizzato dalle Newton Hills, una successione di quattro salite che culmina con la Heartbreak Hill. Superato il Boston College (al 37\u00ba km), si entra a Boston in Beacon Street, poi Kenmore Square, quindi si percorre Commonwealth Avenue, Hereford Street e Boylston Street, sino al traguardo posto vicino alla John Hancock Tower in Copley Square.\nHeartbreak Hill.\nLa Heartbreak Hill (\"Collina spaccacuore\") \u00e8 una salita di circa 600 m posta nella seconda met\u00e0 della Maratona di Boston, tra il 32\u00ba e il 33\u00ba km. \u00c8 l'ultima delle quattro Newton Hill. Proprio a causa della loro posizione nel finale di gara le Newton Hille - e la Heartbreak Hill in particolare - rappresentano un passaggio difficile della maratona. Il nome \"Heartbreak Hill\" prende origine da un episodio accaduto nell'edizione del 1936. Proprio su questa salita il campione uscente John A. Kelley super\u00f2 il leader della corsa, Ellison \"Tarzan\" Brown, dandogli una \"amichevole\" pacca sulle spalle. Questo gesto produsse una reazione da parte di Tarzan Brown che increment\u00f2 la velocit\u00e0, super\u00f2 Kelley e tagli\u00f2 per primo il traguardo \"spezzando\", secondo le parole del reporter del \"Boston Globe\", Jerry Nason, \"il cuore di Kelley\".\nI premi.\nPer molti anni la Maratona di Boston ha consegnato soltanto premi simbolici, ma dal 1986 si \u00e8 dotata di un montepremi in denaro, sotto la pressione degli atleti di primo piano che rifiutavano di affrontare la gara senza adeguati premi; dopo diverse resistenze, venne deciso di istituire questi premi anche grazie all'appoggio di alcuni importanti sponsor.\nI record e i vincitori.\nPer molti anni la maratona \u00e8 stata dominata dagli atleti statunitensi e canadesi, ed il primo vincitore non nordamericano fu il tedesco Paul DeBruyn nel 1932. Negli ultimi anni la gara \u00e8 dominata dagli atleti africani, in particolare del Kenya, che hanno vinto 16 delle ultime 18 edizioni in campo maschile e 7 delle ultime 9 in campo femminile.\nL'apertura alle donne.\nLa maratona era aperta solo agli atleti di sesso maschile fino al 1972. \nLa prima donna che corse la maratona di Boston fu Roberta (Bobby) Gibb. Non corse ufficialmente perch\u00e9, pur presentando regolare domanda di iscrizione, venne respinta in quanto la competizione era riservata solo agli uomini; tuttavia, si present\u00f2 alla partenza vestita da uomo. Riconosciuta donna dagli altri atleti, ricevette solidariet\u00e0 e port\u00f2 a termine la sua corsa. La sua vittoria venne sancita e riconosciuta ufficialmente molti anni dopo.\nNel 1967 l'atleta di sesso femminile Kathrine Switzer corse la maratona di Boston grazie ad uno stratagemma e gli organizzatori cercarono di strattonarla fuori dalla pista.\nL'attentato dell'aprile 2013.\nDurante l'edizione del 2013, svoltasi il 15 aprile, due terroristi fecero esplodere due ordigni a breve distanza dalla linea del traguardo, causando 3 morti e 264 feriti. Le esplosioni avvennero in Boylston Street (vicino a Copley Square) verso le ore 14:50 EDT (18:50 UTC), pi\u00f9 di due ore dopo che i primi atleti avevano tagliato il traguardo."}
{"id": "1513571", "revid": "239497", "url": "https://it.wikipedia.org/wiki?curid=1513571", "title": "Colore degli occhi", "text": "Il colore degli occhi \u00e8 un tratto poligenico determinato principalmente dalla quantit\u00e0 di melanina e dal tipo di pigmento dell'iride. Gli animali hanno molte variazioni del fenotipo per quanto riguarda il colore degli occhi.\nNegli esseri umani, in particolare, queste variazioni sono attribuite dal variare della proporzione di melanina prodotta dai melanociti dell'iride. Gli occhi sgargianti di molti tipi di uccelli, sono largamente prodotti da altri pigmenti, come la pteridina, purina e i carotenoidi.\nIl colore dell'iride \u00e8 collegato a tre elementi fondamentali contenuti al suo interno: la melanina contenuta nel tessuto epiteliale dell'iride, la melanina contenuta nello stroma dell'iride, e la densit\u00e0 cellulare dello stroma dell'iride. Negli occhi, di ogni colore, nel tessuto epiteliale dell'iride \u00e8 contenuto un pigmento nero, chiamato eumelanina. La variazione del colore tra le differenti iridi \u00e8 attribuita alla quantit\u00e0 di melanina contenuta nello stroma dell'iride.\nDeterminazione del colore degli occhi.\nIl colore degli occhi \u00e8 un tratto influenzato da pi\u00f9 di un gene. Ci sono due geni maggiori e altri minori che contribuiscono alla moltitudine di variazioni del colore degli occhi nell'essere umano.\nNegli esseri umani, tre geni associati al colore degli occhi sono attualmente conosciuti: EYCL1, EYCL2, e EYCL3. Questi tre geni sono responsabili dei tre principali fenotipi del colore degli occhi (marrone, verde, azzurro). Nel 2006 fu scoperta la base molecolare del locus EYCL3.\nIl colore degli occhi pu\u00f2 subire leggere variazioni nel corso dell'esistenza legate a cambiamenti ormonali nel corpo, in particolare durante periodi quali la prima infanzia, la pubert\u00e0, la maternit\u00e0 o in seguito ad alcuni traumi. Nei bambini il colore si stabilizza in genere attorno a un anno di et\u00e0, anche se in alcuni casi pu\u00f2 continuare a modificarsi fino ai tre anni di et\u00e0.\nIn uno studio condotto su 3\u00a0839 individui, i ricercatori hanno potuto riportare che il 74% del totale delle variazioni del colore degli occhi \u00e8 dovuto a un polimorfismo a singolo nucleotide (SNPs) vicino al gene OCA2.\nIl gene OCA2 era precedentemente conosciuto perch\u00e9, quando mutato, pu\u00f2 provocare un tipo di albinismo.\nStudi scientifici hanno dimostrato che differenti SNPs sono fortemente associati con gli occhi verdi e blu e anche con le lentiggini, il colore dei capelli e della pelle.\nClassificazione dei colori.\nLa percezione del colore dell'iride pu\u00f2 variare a seconda di vari fattori come la luce e la tonalit\u00e0 cromatica dell'ambiente circostante.\nI colori degli occhi possono variare entro una gamma piuttosto estesa che va dal marrone molto scuro fino alla pi\u00f9 tenue tonalit\u00e0 di blu. Sono stati proposti vari sistemi di classificazione, dai pi\u00f9 semplicistici che catalogavano semplicemente occhi chiari o scuri, fino a proposte di griglie di classificazione di tipo oggettivo che impiegano riferimenti fotografici come standard di confronto o altri standard oggettivi di riferimento.\nNel tentativo di ottenere una classificazione standardizzata, sono stati sviluppati anche sistemi di gradazione basati sul colore predominante dell'iride e sul quantitativo di pigmento giallo o marrone.\nI pigmenti che in base alla proporzione in cui sono presenti, determinano la tonalit\u00e0 dell'iride umano sono due: marrone e giallo. In altre specie, diverse dall\"Homo sapiens\", il colore \u00e8 influenzato anche da altri parametri.\nGli occhi hanno un certo grado di cangianza, in base a vari fattori (luce, stato di salute, stato meteorologico, ecc.) tendono a variare la percezione del proprio colore entro una certa gamma.\nL'iride pu\u00f2 essere bicolore, cio\u00e8 avere una parte interna di un colore e una parte esterna di un altro. Ad esempio un'iride di colore verde o azzurra con aureola gialla o marrone attorno alla pupilla. Negli occhi bicolore il colore dominante \u00e8 quello che risalta di pi\u00f9 alla vista della persona.\nOcchi scuri.\nGli occhi scuri sono quelli pi\u00f9 diffusi in tutto il mondo. In molte popolazioni gli occhi scuri sono l'unica colorazione dell'iride osservabile. Il marrone \u00e8 il colore dominante nella specie umana e in molte aree del mondo \u00e8 pressoch\u00e9 l'unico colore presente nell'iride. \u00c8 meno comune nei Paesi attorno al Mar Baltico e in Scandinavia.\nOcchi neri.\nGli occhi neri o castani molto scuri sono quelli pi\u00f9 scuri in assoluto. Sono dotati di una grande quantit\u00e0 di melanina che li fa apparire di un colore prossimo al nero, avendo delle tonalit\u00e0 marrone molto scuro. Possono essere presenti nei fototipi dal 3 in su. Un occhio nero con assenza totale o parziale di iride \u00e8 affetto da aniridia ed \u00e8 molto raro.\nUn marrone con pigmentazione piuttosto scura da sembrare nero, \u00e8 comune in Asia orientale, nel Sud-est asiatico, in Oceania (fra gli aborigeni), Africa, Sud America e in molte aree del Medio Oriente.\nOcchi castani.\nGli occhi castani contengono una grande quantit\u00e0 di melanina. Possono essere di un marrone medio o pi\u00f9 scuro come il cioccolato fondente.\nUn marrone con pigmentazione sulla media \u00e8 comune in Europa meridionale, Caucaso e nell'India, e pure in alcune aree del Nord Africa e del Medio Oriente come Turchia, Iran e Iraq.\nNegli occhi marrone degli esseri umani, la grande quantit\u00e0 di melanina contenuta all'interno dello stroma dell'iride ha la funzione di assorbire la luce alle lunghezze d'onda sia corte sia intermedie.\nOcchi marrone chiaro.\nGli occhi marrone chiaro sono caratterizzati da una quantit\u00e0 leggermente inferiore di melanina rispetto agli occhi di colore marrone (o castano) medio, appaiono perci\u00f2 di una tonalit\u00e0 appena pi\u00f9 chiara.\nOcchi ambra.\nGli occhi ambra (a volte considerati anche gialli) sono caratterizzati da un colore pieno e da una forte tinta ocra e ramata. Questo potrebbe essere dovuto alla deposizione di un pigmento giallo detto lipocroma nell'iride. Gli occhi ambra non sono da confondere con gli occhi marrone chiaro; anche se questi ultimi talvolta possono contenere puntini ocra o ramati, in genere includono anche altre tonalit\u00e0 come il marrone scuro, mentre il colore ambra \u00e8 una tonalit\u00e0 piena.\nGli occhi di alcuni uccelli contengono pigmenti gialli fluorescenti noti come pteridine. I brillanti occhi gialli del gufo della Virginia sembrano legati alla presenza di xantopterina in alcuni cromatofori localizzati nello stroma dell'iride.\nNegli esseri umani, la presenza di macchioline o granelli di colore giallo sembra dovuta alla lipofuscina, nota anche come lipocroma.\nOcchi chiari.\nGli occhi chiari, ossia quelli verdi, grigi e azzurri rappresentano la colorazione pi\u00f9 rara al mondo. Gli occhi chiari sono pi\u00f9 frequenti in Europa settentrionale, Europa centrale e Europa orientale nonch\u00e9 presso la popolazione di ascendenza europea di Nord America, Sud America e Oceania, mentre sono abbastanza comuni sia in Francia sia nelle aree pi\u00f9 settentrionali di Italia, Spagna e Balcani; sporadicamente sono osservabili in alcune zone di Asia e Nord Africa (in particolare nel Rif). Le mutazioni che causano il colore chiaro dell'iride sono presenti in Europa sin dal mesolitico, essendo riscontrabili nel genoma dell'uomo di La Bra\u00f1a (Spagna) e dell'uomo di Loschbour (Lussemburgo).\nGli individui che possiedono occhi di colore azzurro, verde, ambra o grigio sono pi\u00f9 esposti ai danni causati dai raggi ultravioletti rispetto a individui con occhi di colore scuro.\nOcchi verdi.\nGli occhi verdi sono il prodotto di una quantit\u00e0 di melanina relativamente bassa e probabilmente rappresentano l'interazione del gene OCA2 con altri geni. Tra le tante variazioni si annovera quella degli occhi cervoni, caratterizzata da sfumature gialle e marrone.\nAlcune fonti ritengono che le persone con gli occhi verdi siano solo 2% al mondo. Tuttavia, la prevalenza degli occhi verdi varia in modo significativo in base alla regione geografica e al paese, con la massima concentrazione in Europa settentrionale. In Islanda, un sondaggio condotto sulla popolazione ha mostrato che l\u201989% delle donne e l\u201987% degli uomini hanno gli occhi di colore azzurro o verde.\nOcchi grigi.\nGli occhi grigi contengono una quantit\u00e0 di melanina leggermente maggiore rispetto a quella degli occhi blu se si trattano di un grigio abbastanza scuro, se \u00e8 un grigio chiaro tendente all'azzurro c'\u00e8 una scarsa melanina essendo una variazione degli occhi azzurri. Un occhio che diventa grigio pu\u00f2 indicare la presenza di una uveite, anche se questa \u00e8 associata ad altri segnali pi\u00f9 evidenti. Il colore grigio, come anche il blu, sembra pi\u00f9 soggetto al rischio di melanoma uveale.\nOcchi blu o azzurri.\nGli occhi blu o azzurri sono dovuti a una ridotta quantit\u00e0 di melanina e legati all'alta densit\u00e0 di proteine nello stroma. L'azzurro \u00e8 il colore pi\u00f9 chiaro che gli occhi possano presentare.\nNel gennaio 2008 uno studio danese ha dimostrato che una specifica mutazione nel gene HERC2 che regola l'espressione OCA2 causa gli occhi azzurri. Gli occhi azzurri con macchie o con aureola marrone attorno alla pupilla non sarebbero invece dovuti a questa mutazione.\nNella mitologia greca, la dea Atena era celebre per i suoi occhi glauchi.\nOcchi rossi.\nGli occhi rossi sono dovuti a una mancata pigmentazione, caso frequente nell'albinismo, o a una ridotta presenza di melanina, il che porta a rendere visibile la retina e i vasi sanguigni dell'occhio, conferendogli la caratteristica colorazione rossa.\nUn caso diverso \u00e8 l\"effetto occhi rossi\" nelle fotografie con il flash, in cui l'intensa luce emessa dal flash viene riflessa dalla superficie fortemente vascolarizzata del retro dell'occhio, facendo cos\u00ec apparire gli occhi momentaneamente rossi.\nEterocromia.\nL'eterocromia dell'iride \u00e8 la condizione oculare che si ha quando uno dei due iridi ha un colore diverso dall'altro (eterocromia completa) o quando una parte dell'iride ha un colore diverso dal rimanente (eterocromia parziale o settoriale).\n\u00c8 il risultato di un relativo eccesso o mancanza di pigmento nell'iride o in un suo settore e pu\u00f2 essere ereditata biologicamente o acquisita in seguito a una malattia o a una lesione di fragilit\u00e0 assolutistica. L'effetto risultante \u00e8 una distribuzione non omogenea del contenuto di melanina.\nLe cause possono essere di tipo genetico come il chimerismo, la sindrome di Bernard-Horner e la sindrome di Waardenburg.\nNel chimerismo si possono avere occhi di colori totalmente diversi, come pu\u00f2 accadere in due fratelli, in quanto ogni cellula ha geni diversi responsabili del colore degli occhi. Si pu\u00f2 anche avere una colorazione a mosaico se le differenze nel DNA avvengono a livello del gene legato al colore.\nTra le altre cause responsabili dell'eterocromia ci possono essere infezioni virali a livello del feto, che possono provocare variazioni dei geni legati al colore in un solo occhio. L'eterocromia pu\u00f2 anche indicare la presenza di qualche malattia.\nL'eterocromia femminile pu\u00f2 anche essere legata all'inattivazione del cromosoma X, responsabile della pezzatura del pelo in alcuni esemplari femmina di gatto. Anche i traumi e alcuni farmaci, come gli analoghi delle prostaglandine, possono provocare un aumento o una diminuzione della pigmentazione in uno degli occhi. Un'eterocromia occasionale pu\u00f2 derivare dal versamento di sangue in un occhio a seguito di un trauma.\nSpettro dei colori dell'occhio.\nNella seguente galleria di immagini \u00e8 riassunta la vasta gamma di colori e tonalit\u00e0 che si possono riscontrare nell'occhio umano.\nNegli animali si riscontrano anche occhi di colori differenti da quelli dell'occhio umano. Molti animali ad esempio presentano occhi di colore giallo, rosso o arancione."}
{"id": "1513574", "revid": "751106", "url": "https://it.wikipedia.org/wiki?curid=1513574", "title": "Publisher", "text": ""}
{"id": "1513575", "revid": "767487", "url": "https://it.wikipedia.org/wiki?curid=1513575", "title": "Luis Ram\u00edrez Zapata", "text": "Carriera.\nHa militato nel C.D. \u00c1guila e nel Marte Quezaltepeque, mentre con la sua Nazionale ha disputato la fase finale dei Mondiali 1982 segnando il primo - e finora unico - gol salvadoregno nella storia della Coppa del Mondo nella partita inaugurale contro l'Ungheria, persa con un sonoro 10-1."}
{"id": "1513578", "revid": "1924342", "url": "https://it.wikipedia.org/wiki?curid=1513578", "title": "Hip Hop Police", "text": "Hip Hop Police \u00e8 un singolo del rapper statunitense Chamillionaire, pubblicato nel giugno 2007 come primo estratto dal secondo album in studio \"Ultimate Victory\".\nDescrizione.\nProdotto da J.R. Rotem, il brano ha visto la partecipazione vocale del rapper Slick Rick. Il 18 giugno 2007 la versione censurata del brano era gi\u00e0 disponibile in rete. Quattro giorni dopo la versione ufficiale fu pubblicata nel Myspace dell'artista, mentre il 10 luglio era possibile scaricarla da iTunes.\nVideo musicale.\nIl video ha debuttato sulla stazione TV BET il 27 luglio, mentre il 22 agosto \u00e8 arrivato su \"TRL\", dove ha raggiunto la prima posizione il 19 settembre.\nIl video inizia con Chamillionaire in piedi su un marciapiede. Quando una volante della polizia giunge sul posto, ne esce fuori un detective (anch'esso interpretato da Chamillionaire), il quale, avendo riconosciuto il rapper, comincia a interrogarlo su cosa faccia in zona e su come possa permettersi tutti i gioielli che porta a tracolla. Gli chiede poi se, a suo parere, il suo secondo album avr\u00e0 molto pi\u00f9 successo del primo. Chamillionaire risponde \"Bigger\" (che sta letteralmente a significare \"Di molto di pi\u00f9\"), e il detective finge di accusarlo di averlo chiamato \"Nigger\" (cio\u00e8 \"Negro\"). Il rapper nega il tutto, ma quando il detective cerca di arrestarlo, si d\u00e0 alla fuga. Viene poi catturato dallo stesso detective e da numerosi ufficiali di polizia, che lo portano in centrale per interrogarlo. Chamillionaire \u00e8 accusato di cosiddetto \"Crimine Hip Hop\", che si riferisce, in questo caso, alla sua volgare libert\u00e0 di espressione. Ma lui continua a negare e si rifiuta di dare qualsiasi tipo di informazione. Viene quindi portato in un'altra stanza, dove vi \u00e8 pure Slick Rick, il quale viene anche lui interrogato da un detective (interpretato da Slick Rick).\nIn altre scene del video, un anchorman (interpretato anch'esso da Chamillionaire) annuncia che altri rapper sono ricercati dalla polizia, ovvero:\nLil' Kim, Lil Wayne, UGK, Busta Rhymes, Akon, Cam'ron, Redman, Method Man, Young Jeezy, Mike Jones, Fat Joe, RZA, Ice-T, Dr. Dre, Eminem, 50 Cent, The Game, Nas, Rakim, Yung Joc, Scarface, Trick Daddy, Xzibit, KRS-One, Juvenile, Kanye West, T.I., Big Boi, Andr\u00e9 3000, Ludacris, Twista, Baby Bash, Pharoahe Monch, Fabolous, Juelz Santana, Memphis Bleek, Lil' Flip, Juicy J, 8Ball &amp; MJG, Paul Wall, Slim Thug, DJ Paul, Birdman, Luther Campbell, Q-Tip, Lloyd Banks, Sean Combs, DMX, Jadakiss, Killer Mike, Timbaland, Bubba Sparxxx, Young Buck, Jim Jones, Murphy Lee, Hurricane Chris.\nNella scena finale, l'anchorman annuncia che Chamillionaire \u00e8 stato condannato e che l'hip hop, da quel momento in poi, \u00e8 ufficialmente morto.\nUn'altra versione del video termina con la track \"The Evening News\", sempre presente in \"Ultimate Victory\"."}
{"id": "1513582", "revid": "339392", "url": "https://it.wikipedia.org/wiki?curid=1513582", "title": "Campionato del Mondo per Club", "text": ""}
{"id": "1513583", "revid": "15428", "url": "https://it.wikipedia.org/wiki?curid=1513583", "title": "Maria Giuseppa di Sassonia", "text": ""}
{"id": "1513592", "revid": "2148522", "url": "https://it.wikipedia.org/wiki?curid=1513592", "title": "La mia razza", "text": "La mia razza \u00e8 il quattordicesimo album di Mia Martini, pubblicato nel 1990 dall'etichetta discografica Fonit Cetra nei formati 33 giri, CD e musicassetta.\nIl disco.\nQuest'album comprende il brano \"La nevicata del '56\", presentato alla quarantesima edizione del Festival di Sanremo, ed inizialmente destinato a Gabriella Ferri. Con questo brano, la Martini si aggiudica per la terza ed ultima volta (seconda volta consecutiva), il Premio della Critica.\nMia Martini si conferma un'interprete poliedrica, spaziando dai ritmi etnici di \"Danza pagana\" (scritta da Mimmo Cavallo) a quelli latini di \"Chica chica bum\" (evergreen di Carmen Miranda), fino ai consueti brani d'autore come \"Domani pi\u00f9 su\", scritta da Dodi Battaglia ed Enrico Ruggeri, \"Stringi di pi\u00f9\" e \"Cercando il sole\" di Enzo Gragnaniello, \"Io e la musica\" di Amedeo Minghi, e la stessa \"La mia razza\", scritta da Giangilberto Monti e Mauro Pagani con il contributo di Fabrizio De Andr\u00e9 (che per\u00f2 non compare nei crediti).\n\"Domani pi\u00f9 su\" fu presentata nella tappa di Asiago del Festivalbar dello stesso anno.\nSingoli.\nQualche mese dopo la pubblicazione dell'album venne preparato un secondo singolo, in formato Disco Mix 12\", con il remix del brano \"Chica chica bum\". Mia Martini si dichiar\u00f2 \"inorridita\" per il lavoro fatto in fase di remix del brano e ne blocc\u00f2 la distribuzione. Il disco non \u00e8 mai arrivato nei negozi e la tiratura \u00e8 stata in gran parte mandata al macero.\nRingraziamenti.\nMim\u00ec ringrazia:\nNei crediti di chi ha scritto il brano \"La mia razza\" non compare il nome di Fabrizio De Andr\u00e9, ma solo di Monti e Pagani."}
{"id": "1513598", "revid": "1725819", "url": "https://it.wikipedia.org/wiki?curid=1513598", "title": "Mediaset 1", "text": "Mediaset 1 \u00e8 uno dei multiplex della televisione digitale terrestre a copertura nazionale presenti nel sistema DVB-T italiano. Appartiene a EI Towers S.p.A. interamente posseduta da 2i Towers S.r.l., a sua volta controllata al 100% da 2i Towers Holding S.r.l., che \u00e8 partecipata per il 40% da Mediaset e per il 60% da F2i TLC 1 S.r.l..\nCaratteristiche.\nIl mux Mediaset 1 trasmette in SFN sul canale 52 della banda UHF V in tutta Italia, a eccezione di Valle d'Aosta, Trentino-Alto Adige e Sardegna dove trasmette sul canale 46 della banda UHF V, di Piemonte, Lombardia, Veneto, Friuli-Venezia Giulia ed Emilia-Romagna dove trasmette sui canali 46 e 52 della banda UHF V e di Liguria, Toscana, Lazio e Sicilia dove trasmette sui canali 52 e 58 della banda UHF V.\nServizi.\nSul multiplex Mediaset 1 sono presenti canali televisivi gratuiti e a pagamento dei gruppi Sky Italia, Fox Networks Group Italy e Mediaset."}
{"id": "1513599", "revid": "465096", "url": "https://it.wikipedia.org/wiki?curid=1513599", "title": "Parco regionale urbano Monte Orlando", "text": "Il parco regionale urbano Monte Orlando \u00e8 un'area naturale protetta nel comune di Gaeta, in provincia di Latina, situata nel promontorio della cittadina, il Monte Orlando, di cui occupa circa i 3/4 del territorio.\nTerritorio.\nIl Monte Orlando \u00e8 un promontorio alto 171 m s.l.m. sito in provincia di Latina, ove sorge la cittadina di Gaeta, ed \u00e8 un prolungamento naturale verso il Mar Tirreno dei Monti Aurunci (Preappennino Laziale).\nIl Monte, escluso il lato sud non \u00e8 abitato ma \u00e8 ricoperto da boschi.\nMonte Orlando \u00e8 collegato alla terraferma tramite una striscia di terra (istmo) leggermente collinare, ove vi \u00e8 il borgo, il quartiere moderno e, su di un fianco il porto civile e quello militare, e, sull'altra parte la spiaggia di Serapo.\nGeologia.\nIl terreno \u00e8 composto quasi esclusivamente da calcari meso-cenozoici (190-25 milioni di anni fa), altri terreni sono falesie, faglie, terre rosse e grotte (tra cui la Grotta del Turco).\nDa notare i fossili di foraminiferi bentomici, di alghe calcaree e di rudiste.\nProvvedimenti istitutivi.\nL'oasi fu istituita con la legge regionale n\u00b0 47 del 22 ottobre 1986 e ha un'estensione di 53 ettari + 7 (entrambi in terraferma) + altri 30 di fondale marino. Altezza massima 171 metri, dov'\u00e8 il mausoleo Planco.\nStoria.\nNel XVI secolo fu inglobata nella fortezza di Gaeta. \nLuoghi di interesse.\nNel suo interno si pu\u00f2 ammirare la \"Montagna Spaccata\", sorta di monumento a ridosso al mare, in cui forma una specie di canyon a strapiombo sul Tirreno, particolarmente suggestive e visitabili anche direttamente dalla collina. Subito prima \u00e8 possibile ammirare la Grotta del Turco.\nSulla vetta del Monte Orlando si trova il mausoleo, eretto nel 22 a.C., di Lucio Munazio Planco, console romano che mor\u00ec a Gaeta.\nFlora e fauna.\nLa vegetazione \u00e8 rappresentata dalla classica macchia mediterranea, mentre la fauna dal riccio, dal toporagno, dal biacco, dal falco pellegrino, dal cormorano, dalla nitticora, dal falco pecchiaiolo, dal gruccione, etc.\nAttivit\u00e0.\nDei sentieri consentono di praticare trekking e fare pedalate in bicicletta tra il verde e la maestosit\u00e0 dei panorami.\nSolo in alcuni tratti costieri del monte Orlando, non gestiti dall'ente gestore del parco, \u00e8 consentita la pesca.\nVi sono inoltre numerose vie di arrampicata sportiva e tradizionale sulla falesia a picco sul mare."}
{"id": "1513605", "revid": "729019", "url": "https://it.wikipedia.org/wiki?curid=1513605", "title": "Gran Premio motociclistico d'Australia 2007", "text": "Il Gran Premio motociclistico d'Australia 2007 corso il 14 ottobre, \u00e8 stato il sedicesimo Gran Premio della stagione 2007 e ha visto vincere: in MotoGP la Ducati di Casey Stoner, nella classe 250 l'Aprilia di Jorge Lorenzo e nella classe 125 la Derbi di Luk\u00e1\u0161 Pe\u0161ek."}
{"id": "1513609", "revid": "1573940", "url": "https://it.wikipedia.org/wiki?curid=1513609", "title": "Eustala", "text": "Eustala \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"\u00e8u-\", cio\u00e8 \"bene, felicemente\", e ', in attico , \"st\u00e8le\", cio\u00e8 \"colonna, pilastro, stele\", per il caratteristico disegno sul cefalotorace.\nDistribuzione.\nLe 82 specie oggi note di questo genere sono state rinvenute nelle Americhe.\nTassonomia.\nDal 2013 non sono stati esaminati esemplari di questo genere.\nA marzo 2014, si compone di 82 specie:"}
{"id": "1513611", "revid": "36426", "url": "https://it.wikipedia.org/wiki?curid=1513611", "title": "Chiesa di San Francesco di Paola (Cagliari)", "text": "La chiesa di San Francesco di Paola, anticamente detta \"San Francesco al Molo\", \u00e8 un luogo di culto cattolico di Cagliari. Sorge in via Roma, nel quartiere Marina.\nIl tempio, officiato dai frati Minimi, \u00e8 dedicato al santo, compatrono della citt\u00e0 dal 1907, a cui venne attribuito il miracolo di aver liberato Cagliari dalla siccit\u00e0 del 1739. In quella occasione la Municipalit\u00e0 fece un voto, sciolto annualmente con una celebrazione che si svolge nella chiesa e con una processione a mare il 13 del mese di maggio..\nStoria e descrizione.\nIl terreno vicino al porto, dove ancora oggi sorge la chiesa, venne concesso ai frati dell'Ordine dei Minimi, . Prima della fine del XVII secolo i frati eressero la chiesa e il loro convento. L'attuale facciata, in stile neoclassico, venne eretta nel 1932.\nLa parte inferiore del prospetto \u00e8 dotata di un portico a tre archi a tutto sesto, allineato ai portici dei palazzi che sorgono in questo tratto della via Roma e che formano l'elegante passeggiata. Un timpano, sostenuto da quattro colonne con capitelli corinzi, chiude la parte superiore della facciata. L'interno \u00e8 costituito da un'unica navata, con volta a botte scandita da archi traversi. L'imposta della volta \u00e8 percorsa da una cornice aggettante, retta dalle asciutte paraste delle pareti laterali. Tre le paraste si inseriscono gli altari laterali, alcuni lignei e altri marmorei, in stile barocco, contenenti pregevoli tele e sculture sei - settecentesche. Sul fondo dell'aula si trova l'area presbiteriale, sopraelevata (sotto si trova l'antica cripta sepolcrale dei frati) e chiusa da una balaustra marmorea. L'imponente e sontuoso altare maggiore \u00e8 opera dello scultore Giovanni Battista Spazzi, che lo realizz\u00f2 intorno al 1793; nella nicchia centrale \u00e8 ospitata una statua lignea settecentesca del santo titolare. Sulla lunetta della parete di fondo e sulla volta del presbiterio sono dipinti la \"Canonizzazione di San Francesco da Paola\" e il \"Padre Eterno in gloria con la Colomba dello Spirito Santo\", opere realizzate dal pittore cagliaritano Bacicia Scano agli inizi del XX secolo."}
{"id": "1513612", "revid": "135224", "url": "https://it.wikipedia.org/wiki?curid=1513612", "title": "Oleksandr Zavarov", "text": "\u00c8 maggiormente conosciuto con la grafia russa del suo nome, Aleksandr Zavarov.\nBiografia.\nSoprannominato \"Sacha\", come lo chiamavano a Kiev, Zavarov \u00e8 sposato con Olga, ha due figli, uno nato nel 1982, Oleksandr. A Zavarov piace giocare a scacchi e leggere libri. Figlio di operai, ha due fratelli, uno anch'egli operaio e l'altro conducente d'autobus. \u00c8 un cristiano ortodosso ed \u00e8 diplomato in educazione fisica. Arrivato a Torino, va ad abitare nella casa che era di Ian Rush, calciatore juventino appena ceduto al Liverpool.\nAveva imparato l'inglese, ma durante gli anni l'ha in gran parte dimenticato. Nonostante abbia giocato per un paio d'anni in Italia, non si \u00e8 mai sforzato d'imparare l'italiano, avendo assunto un interprete che traduceva per lui. Anche a causa di ci\u00f2 ci furono spesso incomprensioni tra il sovietico e il tecnico Dino Zoff, \u00e8 anche per questo non riesce a integrarsi mai n\u00e9 nel club n\u00e9 nella citt\u00e0 torinese. Disadattato, Zavarov non era infatti mai riuscito a uscire dal calcio e dallo stile di vita sovietico. Durante la seconda stagione torinese, la societ\u00e0 bianconera acquista il connazionale Sergei Aleinikov, anche per far ambientare al meglio Zavarov. Inizialmente i due diventano amici, ma dopo poche settimane quest'ultimo prende distacco anche dal sovietico di origini bielorusse.\nNel 2012 si \u00e8 occupato dell'organizzazione dell'Europeo in Polonia e Ucraina.\nNel 2015, nonostante il richiamo alle armi da parte dell'esercito ucraino, si \u00e8 rifiutato di andare alla guerra del Donbass contro i separatisti filorussi, motivando ci\u00f2 con il dichiararsi pacifista nonch\u00e9 con il considerare la Russia come una seconda patria.\nCaratteristiche tecniche.\nGiocatore.\nCentrocampista offensivo, trequartista o fantasista talentuoso, gioca spesso nel ruolo di regista, pur non essendo classificabile tecnicamente come tale, e con la nazionale sovietica \u00e8 un \"centravanti arretrato\", \u00abfonte principale del gioco sovietico\u00bb. Alla Juventus, Zoff lo schiera spesso a centrocampo in veste di regista ma il sovietico non si trova nel ruolo. \u00c8 un giocatore di qualit\u00e0, tecnico, dal buon dribbling, capace di fare finte di corpo, rapidi campi di direzione, che corre, inventa gioco, bravo a smistare i palloni ma non un costante realizzatore. Abbastanza debole in fase difensiva e dotato di un buon lancio lungo, in Italia si rivela essere lento, impacciato, poco propositivo e un mediocre realizzatore/rifinitore, incapace anche di fare movimenti senza palla, soprattutto atti allo smarcamento.\nGrazie ai suoi piedi e alla sua intelligenza tattica, era uno dei migliori interpreti del \"calcio laboratorio\" (o \"laboratorio Lobanovski\" o \"calcio del duemila\") giocato dalla Dinamo Kiev di Valeri Lobanovski, tanto che lo stesso Lobanovski lo paragona a Maradona.\nEsploso nel 1986 e poi confermatosi durante il come calciatore di alto livello, dalle grandi potenzialit\u00e0 e da aspettative anche pi\u00f9 grandi, al suo approdo alla Juventus \u00e8 considerato un \u00abcampione\u00bb, un \u00abfuoriclasse\u00bb, un fenomeno. Doveva essere il leader della Juventus, ma finisce per essere un \u00abcorpo estraneo alla squadra, solitario\u00bb.\nCalciatore triste, dal carattere timido, introverso e distaccato, \u00e8 stato uno degli idoli di Andrij \u0160ev\u010denko, uno dei migliori calciatori ucraini di sempre.\nCarriera.\nGiocatore.\nClub.\nGli inizi, Dinamo Kiev.\nDopo aver esordito con lo Zorja, in prima divisione sovietica, si trasferisce al Rostov, rientra al suo primo club nel 1982, giocando nella seconda categoria dell'URSS.\nNel 1983 \u00e8 acquistato dalla Dinamo Kiev: con quest'ultima societ\u00e0 vince sei titoli nazionali in cinque anni, tra cui due campionati sovietici consecutivi e la Coppa delle Coppe nel 1986, affermandosi tra i capocannonieri dell'edizione e segnando nell'occasione anche un gol in finale agli spagnoli dell'Atl\u00e9tico Madrid (3-0). In seguito a queste eccellenti prestazioni, nel 1986 \u00e8 votato sia calciatore sovietico sia calciatore ucraino dell'anno. Giocando e segnando anche ai Mondiali messicani, \u00e8 inserito nella lizza per il Pallone d'oro del 1986, classificandosi al sesto posto: qualche anno dopo, il vincitore del Pallone d'oro e suo connazionale Igor Belanov, dichiara che Zavarov meritava di vincerlo al posto suo, avendogli servito parecchi assist. In un sondaggio indetto nel gennaio 1987 dai giornalisti sovietici, Zavarov \u00e8 giudicato superiore a Belanov.\nConclude l'esperienza sovietica con 66 gol in 253 incontri di campionato, alla media di 1 rete ogni 4 partite.\nJuventus.\nNell'estate del 1988 per portare Zavarov in Italia, si deve negoziare sia con la Dinamo Kiev sia con il Ministero dello sport perch\u00e9 i calciatori sono stipendiati dallo Stato, quindi dipendono da esso. Approdato in Italia, il primo agosto annuncia in una conferenza stampa d'esser stato acquistato dalla Juventus, anticipando la societ\u00e0 e l'allenatore Zoff. Una settimana pi\u00f9 tardi, il suo acquisto \u00e8 ufficializzato e l'operazione costa 7 miliardi di lire (5 milioni di dollari, dei quali 2 vanno al Ministero dello sport, 2 alla Dinamo Kiev, 1 allo Stato). Firma un triennale, divenendo il primo calciatore sovietico a militare nel campionato italiano. Per concludere l'affare il club bianconero mobilita anche la FIAT. Inoltre, l'ingaggio accordato nel contratto va al governo sovietico che in seguito passa a Zavarov uno stipendio mensile di 1,2 milioni di lire (circa 600 euro odierni, uno dei pi\u00f9 bassi stipendi di tutto il calcio professionistico italiano). Per contratto la societ\u00e0 gli fa avere una Fiat Tipo.\nZavarov arriva senza troppo clamore in un momento difficile per la societ\u00e0 juventina, poich\u00e9 in seguito al ritiro di Michel Platini il club torinese sta cercando un degno erede; anche perch\u00e9 quello precedentemente designato, Marino Magrin, non sembra all'altezza di tale compito, tant'\u00e8 che il presidente Giampiero Boniperti non gli aveva assegnato nemmeno il \"numero dieci\" che era del francese e che gli spetterebbe, giocando nello stesso ruolo, preferendo dargli il meno impegnativo \"numero otto\" che era stato dello stesso Boniperti in passato. Al suo arrivo a Torino, circa lo stesso Platini, inizialmente Zavarov dichiara che \u00ablui \u00e8 stato un grandissimo giocatore, io non lo sono, forse lo diventer\u00f2, far\u00f2 il possibile\u00bb, ma in seguito cambia idea e afferma di essere anche migliore del francese; ben presto, tuttavia, le prestazioni che offre sul campo cominciano a dargli torto. Acquistato troppo tardi per essere inserito nella lista per le competizioni UEFA, Zavarov deve aspettare fino ai quarti di finale, a marzo, per poter sperare di giocare in Europa.\nA causa della sua militanza nella Dinamo, Zavarov \u00e8 ribattezzato dalla stampa \"Alessandrino di Kiev\" o l\"'uomo di Kiev\" e anche come \"lo Zar (di Luhansk)\", per via del suo passato allo Zorja.\nAccolto calorosamente dai tifosi, il 14 settembre seguente, il sovietico debutta in casa nella sfida di Coppa Italia contro l' (0-2), rendendosi decisivo in negativo nella sconfitta bianconera, realizzando suo malgrado un'autorete che consente agli ospiti di passare in vantaggio dopo un quarto d'ora: cinque minuti dopo \u00e8 costretto al cambio per infortunio, uscendo al posto di Antonio Cabrini. Si riprende in tempo per la partita contro il Brescia in Coppa Italia: sigla una doppietta, dando l'iniziale impressione di poter essere un degno erede di Platini, poi al debutto in campionato va in gol il 16 ottobre 1988 in Juve-Cesena (2-2). Secondo il giornalista Gigi Riva, a fine stagione Zavarov sar\u00e0, assieme a Lothar Matth\u00e4us, lo straniero pi\u00f9 positivo del torneo. Il 12 novembre successivo, Arrigo Sacchi lo convoca per un incontro della nazionale di Lega contro la Polonia a Milano (2-2), ma il sovietico si rifiuta di andare, dichiarando di essere infortunato, perch\u00e9 nella precedente partita contro il Milan, il tecnico rossonero l'aveva schernito.\nParte sottotono nella sfida contro il Napoli di Maradona (persa 3-5), giocando bene nella seconda frazione di gioco, dove riesce a fornire un assist con un passaggio filtrante (per Roberto Galia, 1-3), riuscendo poi a segnare anche il gol del parziale 2-3. Nella settimana seguente, la Juventus affronta e batte il Lecce (1-0), ma Zavarov si distingue per l'espulsione rimediata a pochi minuti dal termine per un fallo di reazione su Roberto Miggiano. Nei giorni seguenti il sovietico subisce un brusco crollo di condizione, anche a causa del fatto che era abituato a giocare in un campionato solare (da gennaio a ottobre) e quindi non si era mai riposato e il fisico aveva sorretto finch\u00e9 aveva potuto, nonostante anche in seguito continui a dichiarare che sta bene fisicamente. Il bilancio in questi suoi primi tre mesi \u00e8 gi\u00e0 molto deludente, inoltre si rivela allergico alle conferenze stampa e ai giornalisti, rilasciando di sovente dichiarazioni spaesate.\nNella seconda parte della stagione, il tecnico bianconero schiera Zavarov prima da regista, poi da trequartista, poi da attaccante aggiunto e infine ritornando al ruolo di regista. Gioca in maniera decente solo contro il Pescara (1-1). Nel mese di marzo, il sovietico comincia a soffrire maggiormente il calcio e lo stile di vita italiano rispetto ai primi mesi, complici alcune incomprensioni. Dopo avergli confermato la fiducia, pian piano nel corso della stagione, Zoff finisce per lasciare spesso e volentieri il sovietico in panchina. Alla sua prima stagione bianconera, \u00e8 poco incisivo sotto porta e a fine stagione la dirigenza juventina, considerando la stagione di Zavarov fallimentare, cerca di piazzarlo in prestito all'Hellas Verona o al Bologna e in un secondo momento sembra che il sovietico debba arrivare assieme al connazionale Sergei Aleinikov tra le file del Genoa.\nNonostante fosse gi\u00e0 pronto un contratto per il prestito a Bologna, Zavarov resta alla Juve per un'altra stagione e, onde creargli un ambiente migliore, gli viene affiancato il compagno di nazionale Aleinikov. Ritorna ad allenarsi per qualche giorno con la Dinamo Kiev. Alla sua seconda stagione alla Juventus, col paragone con Platini che continua a condizionarlo negativamente, decide che la maglia \"numero dieci\" pesa troppo sicch\u00e9 la cede a Giancarlo Marocchi, facendosi dare la \"numero nove\": ci\u00f2 nonostante, \"a posteriori\" Zavarov \u00e8 ricordato come il peggiore \"numero dieci\" della storia bianconera. Dopo le buone prestazioni nel precampionato decide la prima sfida europea della stagione bianconera, segnando lo 0-1 contro il G\u00f3rnik Zabrze. In seguito a qualche giornata decente (va in gol contro Ascoli, e il Taranto in Coppa Italia), Zavarov ha un nuovo calo di forma nel novembre 1989, ma nonostante ci\u00f2, Zoff si ritiene soddisfatto per quanto mostrato dal sovietico nei primi mesi della sua seconda stagione.\nIl 10 gennaio 1990 decide la sfida valida per il terzo turno di Coppa Italia contro il Pescara (0-1) e nella settimana seguente va in gol contro la Fiorentina (2-2). Verso la fine di febbraio si stira il retto femorale destro in allenamento, dovendo stare fuori dai terreni di gioco per almeno un mese. Verso met\u00e0 marzo ritorna ad allenarsi in gruppo, ma a inizio aprile non si \u00e8 ancora ripreso totalmente, rischiando d'aver gi\u00e0 terminato la stagione in anticipo. Nell'aprile 1990 le sofferenze (psicologiche pi\u00f9 che fisiche) di Zavarov si fanno pi\u00f9 acute e il pretesto per andarsene da Torino sarebbe un pestone rifilatogli da Maradona qualche settimana prima nella sfida a Napoli. Gi\u00e0 ad aprile si sa che Zavarov verr\u00e0 ceduto e che probabilmente la Juventus dovr\u00e0 pagare l'anno che gli resta nel contratto (circa dollari, pi\u00f9 una buonuscita di circa 100 milioni di lire). Segna ancora contro Udinese (1-1) e nell'ultima partita di campionato a Lecce (2-3): a fine stagione conquista il \"double\" vincendo da comparsa Coppa Italia e Coppa UEFA, ma nell'arco delle due stagioni disputate con i colori della Juventus, complessivamente delude le grandi aspettative create attorno a s\u00e9.\nTotalizza 13 gol in 76 partite tra campionato e coppe con la societ\u00e0 italiana. Oggi \u00e8 considerato come uno dei pi\u00f9 grandi \"flop\" (o \"bidoni\") del calcio italiano e uno dei peggiori acquisti nella storia della Juventus.\nNancy e Saint-Dizier.\nNel 1990 \u00e8 ceduto in Francia, nel Nancy, altra squadra di Platini di cui doveva essere l'erede, arrivando ai francesi proprio grazie alla mediazione di \"Le Roi\", anche perch\u00e9 il padre di quest'ultimo, Aldo Platini, \u00e8 un dirigente nel club. Gioca nel Nancy sino alla met\u00e0 del decennio con risultati discreti, anche se migliori rispetto al suo periodo in Italia. Si trasferisce al Saint-Dizier, in quinta divisione francese, di cui veste la maglia fino al 1998 per poi intraprendere la carriera da allenatore.\nNazionale.\nConta 41 presenze e 6 reti con la nazionale sovietica, messe assieme tra il 1985 e il 1990. In questo periodo \u00e8 uno dei calciatori fondamentali della Nazionale.\nEsordisce il 7 agosto 1985 contro la Romania (2-0), realizzando il suo primo gol con l'URSS nei Mondiali 1986, alla decima presenza, contro il Canada nella fase a gironi. Con la maglia dell'URSS fu finalista a Euro '88, battuto dai Paesi Bassi, e prese parte ai mondiali di Italia '90, oltre a quelli gi\u00e0 citati di Messico '86.\nAllenatore.\nDopo aver appeso gli scarpini al chiodo, tenta di fare l'imprenditore, con successi cos\u00ec scarsi che decide di ritornare nel mondo del calcio, per fare l'allenatore. Dopo aver fatto l'allenatore-giocatore in quinta divisione francese, nell'agosto 2003 si trasferisce al Wil, dov'\u00e8 chiamato dal presidente, il suo connazionale e Pallone d'oro 1986, Igor Belanov, che ha appena rilevato la societ\u00e0, terzultima in classifica nella prima divisione svizzera. Zavarov per\u00f2 non ha la licenza per allenare e la federcalcio svizzera gli d\u00e0 un permesso fino al 31 dicembre 2003. Scaduto il permesso, nel 2004 resta nel Wil e diviene direttore sportivo, lasciando la panchina a Joachim M\u00fcller. In seguito allena i kazaki dell'Astana, le giovanili dell'FK Mosca e le giovanili del Nancy (lavorando anche in una brasserie nei pressi di Nancy). Nel gennaio 2005 \u00e8 ufficializzato il suo passaggio sulla panchina del Metalist. Nella stagione seguente passa all'Arsenal Kiev, ottenendo la salvezza alla prima stagione. Nel 2010, dopo aver perso 8 incontri su 10, si dimette dall'incarico.\nDal 2012 \u00e8 nello staff tecnico della nazionale ucraina."}
{"id": "1513614", "revid": "628767", "url": "https://it.wikipedia.org/wiki?curid=1513614", "title": "Distretto di Tsirang", "text": "Tsirang \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey centrale.\nMunicipalit\u00e0.\nIl distretto consta di 12 \"gewog\" (raggruppamenti di villaggi):"}
{"id": "1513618", "revid": "124171429", "url": "https://it.wikipedia.org/wiki?curid=1513618", "title": "Arte marziale ibrida", "text": "Unarte marziale ibrida (anche conosciuta in lingua inglese come \"hybrid fighting systems\") indica arti marziali o sistemi di combattimento corpo a corpo nati dalla fusione di pi\u00f9 sistemi differenti e che quindi incorporano tecniche o teorie da molte arti marziali particolari.\nStoria.\nIl primo probabile precedente storico dell'incrocio culturale ibrido delle arti marziali \u00e8 il bartitsu, nato tra il 1899 ed il 1902 come combinazione di molte forme del j\u016bjutsu tradizionale, k\u014dd\u014dkan judo, boxe inglese, savate e stick fighting.\nAlcune delle pi\u00f9 famose arti marziali ibride vennero elaborate in Giappone a partire dagli anni '70, grazie ad Antonio Inoki che organizz\u00f2 degli eventi di combattimento sportivo interstile definiti Ishu Kakut\u014dgi Sen (\u7570\u7a2e\u683c\u95d8\u6280\u6226, letteralmente \"scontri di sport da combattimento eterogenei\"), in seguito conosciuti con il nome di \"Shoot Wrestling\", all'interno del quale era permesso usare sia tecniche di lotta (wrestling-grappling) che tecniche di \"striking\" (pugni-calci-ginocchiate-gomitate). Successivamente, a met\u00e0 degli anni '80, partendo da questo principio di complementarit\u00e0 tra sport da combattimento e lotta, Sensei Satoru Sayama ide\u00f2 lo Shooto, con l'intento di creare uno sport realistico che potesse competere a livello internazionale con ogni tipo disciplina marziale, \"scremando\" perci\u00f2 nel tempo le tecniche ritenute meno efficaci e sviluppando invece le migliori. \nNel 1981 nacque il daido Juku come arte marziale e sport da combattimento dalla fusione del kyokushinkai e del judo, integrandoci elementi presi anche da muay thai, kickboxing e Jiu jitsu brasiliano. Nel 1985, Caesar Takeshi ide\u00f2 la Shoot boxing, uno sport da combattimento simile alla kickboxing ma che prevede anche l'utilizzo di proiezioni e tecniche di sottomissione in piedi come strangolamenti e chiavi alle braccia, ma diversamente dallo Shooto e dallo Shootfighting, essa non prevede fasi di combattimento a terra. A partire dal 1989 lo Shooto divenne anche il nome di una delle prime e pi\u00f9 importanti organizzazioni di arti marziali miste professionistiche. Parallelamente allo Shooto e allo Shoot Wrestling, le arti marziali miste giapponesi vennero conosciute per molto tempo anche con il termine Shootfighting, fino a quando tale termine non venne registrato da Bart Vale. Va sottolineato che nonostante sia lo Shooto che lo Shootfighting nacquero dalla fusione di alcune delle migliori tecniche di wrestling e di striking, le tecniche e pi\u00f9 in generale i principi e le tattiche di lotta risultano prioritari, mentre i colpi e i principi di striking ricoprono perlopi\u00f9 un ruolo di secondaria importanza.\nNel 1999 nasce lo zendokai esempio di arte marziale mista codificata che infatti prende ispirazione dal karate kyoukushin, dal judo e dalla boxe.\nCaratteristiche.\nMentre numerose arti marziali potrebbero anche prendere in prestito o adattarsi ad altre per alcuni punti, un'arte marziale ibrida vera e propria d\u00e0 rilievo alle sue origini stilistiche. Un esempio di queste \u00e8 il kajukenbo, nella cui pratica include specifici elementi dal karate, judo, j\u016bjutsu, kenp\u014d e sanda.\nAltri termini come arti marziali miste e combattive forse sono a volte visti come sinonimi di arti marziali ibride, ma come termini hanno in realt\u00e0 altri significati: \"arti marziali miste\" o \"MMA\" si riferiscono a un tipo di sport da combattimento in cui si incorporano tecniche da differenti discipline, mentre le combattive sono associate all'United States Army.\nAlcuni considerano il sistema di combattimento Jeet Kune Do un'arte marziale ibrida, oltre che una filosofia. In realt\u00e0, nonostante Bruce Lee, il creatore del sistema, analizz\u00f2 e apprese svariati stili di combattimento, il Jeet Kune non \u00e8 un mix di tecniche prelevate dalle altre arti marziali, ma \u00e8 un sistema di combattimento autoctono che possiede una propria struttura ed \u00e8 costituito da principi e tecniche peculiari. Nonostante ci\u00f2, rimane comunque evidente che la Boxe, la Scherma e il Kung fu abbiano enormemente ispirato Lee nella sintesi, intuizione ed elaborazione del Jeet Kune Do.\n\u00c8 corretto invece considerare un'arte marziale ibrida il Jun Fan Gung Fu, ci\u00f2 che Bruce Lee praticava prima di sintetizzare il JKD.\nUtilizzo e diffusione.\nSono state ampiamente adoperate anche in ambito militare per via della relativa velocit\u00e0 di apprendimento: ne \u00e8 un esempio il Nagasu do, sistema di combattimento creato dall'ex operatore dello Special Air Service Mick Gould, che si basa su un mix di J\u016bjutsu, Judo ed Aikid\u014d o il pi\u00f9 conosciuto Krav Maga, inizialmente messo a punto dal lottatore ebreo Imi Lichtenfeld per difendersi dalle rappresaglie naziste nei ghetti, in seguito adottato su larga scala dalle Forze di difesa israeliane, dal Mossad e da molte forze militari straniere per via della sua versatilit\u00e0; del \"Krav maga\" esistono due varianti: una militare ed una civile, la seconda si discosta dalla prima poich\u00e9 meno brutale e letale."}
{"id": "1513619", "revid": "767487", "url": "https://it.wikipedia.org/wiki?curid=1513619", "title": "Angela Aki", "text": "Biografia.\nDi padre giapponese e madre italo-americana, nel 1992 si \u00e8 trasferita alle Hawaii e successivamente negli Stati Uniti, dove si \u00e8 laureata nel 2000. Nello stesso anno ha creato una casa discografica indipendente e ha prodotto il suo primo album intitolato \"These Words\".\nNel 2001 \u00e8 ritornata in Giappone e nel 2005 ha creato una nuova casa discografica indipendente, chiamata Virgo Music, e ha composto il suo secondo album \"One\". Lo stesso anno le \u00e8 stato proposto di cantare la colonna sonora per il videogioco \"Final Fantasy XII (Kiss Me Good-Bye)\". Il 14 settembre di quell'anno \u00e8 anche uscito, per l'etichetta discografica Sony, il suo primo singolo \"Home\", seguito 14 giugno 2006 da un album omonimo. Il 7 marzo 2007 ha pubblicato il singolo \"Sakurairo\" e il 9 marzo ha annunciato il matrimonio con un regista.\nIl 19 settembre 2007 \u00e8 uscito il suo secondo album ufficiale \"Today\" e, a distanza di un anno, ha pubblicato il suo ottavo singolo \"Tegami ~Haikei J\u016bgo no Kimi e~\", esattamente il 17 settembre 2008, contenente anche \"Still Fighting It\", cover di un brano di Ben Folds.\nIl 25 febbraio 2009 \u00e8 uscito il suo terzo album intitolato \"Answer\", seguito il 16 settembre 2009 dal singolo \"Ai No Kisetsu\".\nIl 14 aprile 2010 \u00e8 uscito il decimo singolo: \"Kagayaku Hito\".\nL'8 settembre 2010 \u00e8 uscito il quarto album: \"Life\".\nL'8 giugno 2011 \u00e8 uscito in Giappone il nuovo singolo di Angela: \"Hajimari no Ballad\", seguito il 28 settembre dall'album \"White\".\nIl 20 febbraio 2012 ha dato alla luce un maschietto.\nL'11 luglio 2012 \u00e8 uscito in Giappone il singolo: \"Kokuhaku\", seguito il 18 settembre dall'album \"Blue\" e il Doppio DVD \" 5th Anniversary Bud\u014dkan Best Hit Live &amp; Awa no MY KEYS\""}
{"id": "1513623", "revid": "1396213", "url": "https://it.wikipedia.org/wiki?curid=1513623", "title": "Koenigsegg CCR", "text": "La Koenigsegg CCR \u00e8 un'autovettura sportiva prodotta dalla casa automobilistica svedese Koenigsegg dal 2004 al 2006 in soli 14 esemplari.\n\u00c8 conosciuta tra gli appassionati dei record per essere stata l'auto che ha stabilito il record di velocit\u00e0 come auto pi\u00f9 veloce tra quelle in produzione il 28 febbraio 2005 sulla pista di Nard\u00f2 con 388 km/h, detronizzando in quel momento la McLaren F1 che lo deteneva da quasi 12 anni. In questa particolare classifica \u00e8 stata poi superata dalla Bugatti Veyron Super Sport, Bugatti Veyron e dalla SSC Aero.\nIl motore V8 di cilindrata 4.700 cm\u00b3 dotato di sovralimentazione, era in grado di erogare 806 cv di potenza e 920 Nm di coppia.\nLa casa madre ne ha dichiarato la fabbricazione di 14 esemplari prima che la CCR venisse sostituita in catalogo, nel 2006, dalla Koenigsegg CCX."}
{"id": "1513626", "revid": "124460462", "url": "https://it.wikipedia.org/wiki?curid=1513626", "title": "Movimento per l'Autodeterminazione dell'Isola di Bioko", "text": "Il Movimiento para la Autodeterminaci\u00f3n de la Isla de Bioko (MAIB) \u00e8 un'organizzazione politica equatoguineana clandestina fondata nel 1993. Il MAIB ha come finalit\u00e0 il riconoscimento dell'autonomia del popolo Bubi nel suo territorio tradizionale, l'isola di Bioko (Guinea Equatoriale). E' proibita nel paese qualsiasi attivit\u00e0 di questo movimento. Tra le personalit\u00e0 che partecipano e hanno partecipato al MAIB va ricordato Martin Puye, D. Enrique Boneke e Justo Bolekia Bolek\u00e1.\nLa fondazione del MAIB risponde ad una lunga serie di ingiustizie sociali che hanno visto i bubi vittime predestinate, sia durante la presidenza di Francisco Macias Nguema che sotto il suo successore Teodoro Obiang Nguema. Le terre coltivabili sull'isola di Bioko, da dove in epoca antecedente all'avvento di Macias e, quindi, dell'indipendenza del paese, i bubi traevano il loro unico reddito, sono state oggetto di assegnazione ai fang, etnia appartenente ai due presidenti e cedute per cifre variabili allo Stato attraverso lunghissime rateazioni, quasi mai rispettate dai proprietari. La contrapposizione fra le due etnie dominanti sull'isola di Bioko (bubi e fang) \u00e8 scientemente alimentata dal clan del presidente e dalla polizia locale. Normalmente fra la popolazione che risiede nella capitale non si evidenziano differenze fra le due etnie, anzi si potrebbe dire che si fa del tutto per evitare occasioni di dissidio o contrasti in genere.\nIl 21 gennaio del 1998 si \u00e8 verificato un tentativo insurrezionalistico che ha visto il MAIB protagonista, soffocato dalle forze governative con terribili azioni repressive miranti a scoraggiare ogni altro proposito del genere. In quella occasione, la famigerata prigione di Black Beach (la peggiore prigione al mondo, secondo una valutazione di Amnesty International) fu riempita di bubi, regolarmente torturati ogni giorno, fino al limite della resistenza fisica. In tali condizioni ha vissuto per circa un anno Martin Puye, prima di cedere definitivamente alle sevizie. A questo proposito, \u00e8 illuminante il romanzo di Franco Lelli, OKIRI, Una Storia Africana, Ed. I.P.S.I.A. Terni, nel quale riferisce, da testimone, dei soprusi subiti dai bubi e dell'eliminazione sistematica dell'etnia.\nNegli ultimi anni della dittatura di Macias (1975-1979) si \u00e8 registrato un autentico sterminio dei bubi: 80.000 morti, su una popolazione di appena 110.000. Quanti hanno potuto, si sono rifugiati in Spagna, dove vive una comunit\u00e0 che si arricchisce numericamente anche in epoca attuale."}
{"id": "1513630", "revid": "767487", "url": "https://it.wikipedia.org/wiki?curid=1513630", "title": "GuitarFreaks", "text": "GuitarFreaks (abbreviato GF) \u00e8 un gioco arcade del 1998 creato dalla Konami, parte della serie dei Bemani. Il giocatore usa un controller per simulare la sonata di una chitarra elettrica. La musica del gioco consiste principalmente nei generi del Rock and roll e J-pop.\nController.\nIl \"GuitarFreaks\" si gioca usando un controller progettato per imitare una chitarra elettrica, pi\u00f9 come una Fender Jazzmaster o Fender Mustang. All'estremit\u00e0 superiore ci sono tre pulsanti: rosso, verde e blu. La levetta in basso \u00e8 usata per simulare la parte della chitarra dove le corde vengono fatte vibrare. La piccola rotella di metallo, vicino alla levetta, serve per alterare il suono prodotto dal gioco.\nIl gioco \u00e8 compatibile anche con l'SG Controller della serie Guitar Hero.\nModalit\u00e0 di gioco.\nL'interfaccia \u00e8 simile ad altri giochi nella serie \"Bemani\". \nDue schermate dove scorrono le note (uno per ogni giocatore) sono visualizzate nella parte destra e sinistra dello schermo. Le animazioni per ogni brano vengono visualizzate nel centro dello schermo. Ogni schermata si compone di quattro colonne: una per ogni tasto (rosso, verde e blu) e una per il \"Wailing Bonus\". Singole note e corde sono rappresentate da piccole barre colorate che scorrono verso l'alto nelle colonne. Per riprodurre la nota giusta, il giocatore deve tenere premuti i tasti corrispondenti alle barre colorate, e muovere la levetta quando il \"pick bar\" raggiungere la linea gialla di picking. Quando un'icona a forma di chitarra viene visualizzata nella colonna del \"Wailing Bonus\", associata con una nota, il giocatore \u00e8 in grado di inclinare la chitarra in posizione verticale durante la riproduzione della nota per ricevere punti bonus.\nLa precisione del giocatore \u00e8 giudicata per ogni nota suonata. L'attuale sistema utilizza i nomi \"Perfect\", \"Great\", \"Good\", \"Poor\", e \"Miss\" per indicare la precisione. Voti come \"Poor\" o \"Miss\" fanno diminuire la barra del punteggio del giocatore, mentre \"Perfect\" e \"Great\" la rinsaviscono. Se la barra (\"Groove Gauge\") \u00e8 completamente svuotata, il giocatore perde, e il gioco termina. I giocatori sono autorizzati a giocare da uno a cinque canzoni a seconda della configurazione del gioco mobile, con la possibilit\u00e0 di guadagnare ulteriori canzoni in alcune versioni del gioco.\nIn caso di superamento di una canzone, i giocatori sono classificati sulle loro prestazioni. Quando il gioco finisce, il punteggio totale di tutti i brani suonati \u00e8 tabulato.\nCollegamento di sessione.\nUno dei maggiori punti di forza del \"GuitarFreaks\" \u00e8 la sua capacit\u00e0 di essere collegato a un altro gioco \"Bemani\" della Konami, il DrumMania. Questo consente ad un massimo di tre giocatori di unirsi a giocare insieme contemporaneamente in Modalit\u00e0 Sessione. Nel corso di una sessione, la musica verr\u00e0 riprodotta simultaneamente da entrambi i giochi.\nLa seconda versione del GuitarFreaks \u00e8 stata distribuita prima della prima versione del DrumMania, quindi la versione del GuitarFreaks \u00e8 numero superiore rispetto DrumMania a cui collegare. Per esempio, \"GUITARFREAKS 6thMIX\" \u00e8 stato progettato per essere collegato con \"DrumMania 5thMIX\". Questo \"errore\" \u00e8 stato in seguito corretto grazie all'accorgimento di pubblicare \"GuitarFreaksV\" e \"DrumManiaV\", che sostituiscono rispettivamente il loro 12\u00b0 e 11\u00b0 mix.\nSuper Session.\nPresente solo in due versioni di GuitarFreaks e DrumMania, la \"Super Session\" consente il collegamento con \"Keyboardmania 3rd Mix\". Oltre ad avere tre giocatori che controllano chitarre e batteria, altri due potrebbero essere aggiunti a giocare controllando le tastiere. Tuttavia, una volta effettuato il collegamento con Keyboardmania, solo una dozzina di canzoni sono disponibili per giocare. \"Keyboardmania 3rd Mix\" pu\u00f2 essere collegato con \"GuitarFreaks 5th Mix\" e \"DrumMania 4th Mix\", o \"GuitarFreaks 6th Mix\" e \"DrumMania 5th Mix\".\nCollegamento arcade.\n\"GuitarFreaks\" \u00e8 uno dei due giochi da KONAMI che potrebbe essere collegato con la versione Home attraverso Playstation 1 Memory Cards. Questo sistema \u00e8 stato poi sostituito dall'e-AMUSEMENT system.\nDisponibilit\u00e0.\n\"GuitarFreaks\" \u00e8 attualmente sviluppato e pubblicato in appositi cabinati arcade, e, pi\u00f9 recentemente, per la PlayStation 2. Alcune versioni del gioco sono state localizzate e pubblicate per la Corea e altri paesi asiatici. \nMentre \u00e8 distribuito principalmente al mercato giapponese, \"GuitarFreaks\" viene importato negli Stati Uniti e in altri paesi. Nove versioni \"Home\" sono state commercializzate per la PlayStation e PlayStation 2."}
{"id": "1513634", "revid": "1573940", "url": "https://it.wikipedia.org/wiki?curid=1513634", "title": "Exechocentrus", "text": "Exechocentrus \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"\u00e8x\", cio\u00e8 \"da, attraverso\", ', \"\u00e8cho\", cio\u00e8 \"avere, possedere, tenere\", e infine dal latino centrus, cio\u00e8 centro; all'incirca dovrebbe significare: \"che ha un (bel disegno) centrato\".\nDistribuzione.\nLe due specie oggi note di questo genere sono state rinvenute in Madagascar, nazione della quale sembra essere un endemismo.\nTassonomia.\nDal 2012 non sono stati esaminati esemplari di questo genere.\nA dicembre 2013, si compone di due specie:"}
{"id": "1513637", "revid": "268111", "url": "https://it.wikipedia.org/wiki?curid=1513637", "title": "Bicaz", "text": ""}
{"id": "1513640", "revid": "1573940", "url": "https://it.wikipedia.org/wiki?curid=1513640", "title": "Faradja faradjensis", "text": "Faradja faradjensis () \u00e8 un ragno appartenente alla famiglia Araneidae.\n\u00c8 l'unica specie nota del genere Faradja.\nEtimologia.\nIl nome deriva dalla localit\u00e0 congolese di rinvenimento: Faradje, territorio della provincia settentrionale della Haut-U\u00e9l\u00e9.\nDistribuzione.\nLa specie \u00e8 stata rinvenuta nel Congo.\nTassonomia.\nDal 1970 non sono stati esaminati altri esemplari, n\u00e9 sono state descritte sottospecie al 2014."}
{"id": "1513649", "revid": "4711", "url": "https://it.wikipedia.org/wiki?curid=1513649", "title": "Djordje Raki\u0107", "text": ""}
{"id": "1513650", "revid": "133248", "url": "https://it.wikipedia.org/wiki?curid=1513650", "title": "Farcasa", "text": "Farcasa pu\u00f2 riferirsi a diverse localit\u00e0 della Romania:"}
{"id": "1513655", "revid": "287204", "url": "https://it.wikipedia.org/wiki?curid=1513655", "title": "Giulesti", "text": ""}
{"id": "1513660", "revid": "1573940", "url": "https://it.wikipedia.org/wiki?curid=1513660", "title": "Microtus savii", "text": "L'arvicola di Savi (Microtus savii ) \u00e8 un piccolo roditore della famiglia dei Cricetidi, diffuso prevalentemente in Italia.\nDescrizione.\n\u00c8 un roditore di piccola taglia, dal corpo abbastanza tozzo, lungo 82\u201385\u00a0mm, con un peso di 15-32\u00a0g. \nLa sua pelliccia, densa e soffice, \u00e8 di colore bruno chiaro, tendente al grigio nella zona ventrale. Alcuni esemplari possono presentare una striscia verticale bianca sulla parte ventrale del corpo.\nGli occhi e le orecchie sono piccoli e parzialmente nascosti dal fitto pelo. Le zampe sono dotate di unghie robuste, adatte allo scavo. La coda, nera e glabra, \u00e8 lunga 2\u20133\u00a0cm.\n\u00c8 riconoscibile dalle altre specie di arvicole in quanto presenta una zampa con 5 polpastrelli.\nBiologia.\n\u00c8 una specie terricola, con abitudini fossorie, trascorre cio\u00e8 buona parte del suo tempo in complessi sistemi di cunicoli sotterranei da cui tuttavia esce frequentemente per la ricerca di cibo e acqua. \u00c8 solita usare tane e cunicoli in condivisione con talpa europaea, apodemus sylvaticus e crocidura leucodon.\n\u00c8 attiva soprattutto nelle ore diurne.\nAlimentazione.\nHa una dieta strettamente vegetariana: si nutre essenzialmente di semi, tuberi, bulbi, rizomi e cortecce.Pu\u00f2 provocare seri danni alle coltivazioni agricole.\nRiproduzione.\nLa maturit\u00e0 sessuale \u00e8 raggiunta all'et\u00e0 di 3 mesi.\n\u00c8 una specie abbastanza prolifica: la stagione riproduttiva, che va da aprile ad ottobre, sembra trovare un picco nel mese di aprile e nel mese di settembre; la femmina pu\u00f2 dare vita sino a 20 cuccioli, in 4-5 nidiate di 2-4 piccoli per volta. I piccoli vengono partoriti in camere sotterranee \"imbottite\" con erba e muschio.\nPredatori.\nTra i suoi predatori si annoverano mammiferi carnivori come la volpe e la donnola, uccelli rapaci sia notturni (Strigiformes) che diurni (Falconiformes), serpenti. In alcuni casi di pericolo , le femmine, anche se non sono le madri, possono spostare i cuccioli in un posto pi\u00f9 sicuro.\nDistribuzione e habitat.\nL'arvicola di Savi \u00e8 diffusa in quasi tutta la penisola italiana (eccettuato il Nord-Est) e in Sicilia. Assente in Sardegna. Presenze marginali sono segnalate anche nella Svizzera meridionale e nel sud-est della Francia.\nVive dal livello del mare sino a 2000 m di altitudine.\nTassonomia.\nNe sono note 4 sottospecie:\nConservazione.\n\u00c8 una specie molto comune, che non presenta particolari problemi di conservazione.\nLa \"IUCN Red List\" la classifica come specie a rischio minimo di estinzione."}
{"id": "1513662", "revid": "1342360", "url": "https://it.wikipedia.org/wiki?curid=1513662", "title": "Giule\u0219ti", "text": ""}
{"id": "1513663", "revid": "181207", "url": "https://it.wikipedia.org/wiki?curid=1513663", "title": "MAIB", "text": ""}
{"id": "1513667", "revid": "37401", "url": "https://it.wikipedia.org/wiki?curid=1513667", "title": "Agoni", "text": ""}
{"id": "1513669", "revid": "599013", "url": "https://it.wikipedia.org/wiki?curid=1513669", "title": "Milan Stepanov", "text": "Carriera.\nClub.\nCresciuto nella squadra della sua citt\u00e0, il Vojvodina Novi Sad, debutta in prima squadra nel 2000, e vi rimane fino al termine della stagione 2005-2006, Nel 2006 si trasferisce in Turchia, al Trabzonspor, dove rimane per la stagione 2006-2007, mettendo a segno anche un gol in 37 partite.\nIn seguito viene ingaggiato dal .\nIl 27 luglio 2009 approda al Malaga \nNazionale.\nHa fatto parte della spedizione serbo-montenegrina ai Giochi olimpici di Atene 2004.\nHa partecipato, nel 2006, ai Campionati Europei Under-21 2006, con la Nazionale di calcio della Serbia e Montenegro Under-21, arrivando alle seminifinali della manifestazione.\nIl 16 agosto del 2006 debutta con la Nazionale serba."}
{"id": "1513671", "revid": "1442080", "url": "https://it.wikipedia.org/wiki?curid=1513671", "title": "Telesync", "text": "Telesync \u00e8 una modalit\u00e0 di digitalizzazione dei vecchi filmati amatoriali, es. super 8, che avviene tramite la proiezione su schermo del filmato originario che a sua volta viene ripreso da telecamera digitale. Riversamenti professionali affiancano a film muti delle colonne sonore cinematografiche e operano in automatico un movimento dell'immagine detto \"pan\" che riprende varie sezioni e particolari, volto a movimentare le immagini.\nCon Telesync si indica anche un processo per la realizzazione di copie non autorizzate di film coperti da copyright, da distribuire successivamente per via file sharing. In questo caso la copia del film \u00e8 ottenuta in una sala cinematografica, spesso con una videocamera professionale su un treppiede, registrando l'audio con una connessione diretta alla sorgente sonora, spesso l'audio fornito per i non vedenti o l'audio distribuito in un drive-in. Se il telesync \u00e8 girato dentro la cabina di proiezione non vi sar\u00e0 alcuna distorsione trapezoidale, mentre la distorsione sar\u00e0 presente quando viene utilizzata una normale telecamera palmare da un posto in sala. In questo caso, anche l'audio \u00e8 di qualit\u00e0 inferiore, perch\u00e9 viene utilizzato il microfono incorporato.\nIl telesync, insieme con il \"DVD-rip\", \u00e8 una forma comune di film riprodotto illegalmente e di solito si ha la distribuzione di queste versioni pochi giorni dopo la messa sul mercato delle prime versioni commerciali. \u00c8 di solito indicato con la sigla \"TS\" nel nome del file video.\nPi\u00f9 la tecnologia progredisce, pi\u00f9 la qualit\u00e0 dei telesync migliora, ma in nessun caso la qualit\u00e0 del riversamento digitale/analogico/digitale \u00e8 paragonabile alla qualit\u00e0 originale, neanche attraverso l'uso di telecamere ad alta definizione."}
{"id": "1513672", "revid": "45891", "url": "https://it.wikipedia.org/wiki?curid=1513672", "title": "Protogenes", "text": ""}
{"id": "1513675", "revid": "1008732", "url": "https://it.wikipedia.org/wiki?curid=1513675", "title": "Petrova", "text": ""}
{"id": "1513680", "revid": "547034", "url": "https://it.wikipedia.org/wiki?curid=1513680", "title": "Festival degli sconosciuti", "text": "Il Festival degli sconosciuti \u00e8 stata una manifestazione musicale italiana che si svolgeva nella citt\u00e0 romana di Ariccia, conosciuto anche come il Talentiere.\nStoria della manifestazione.\nLa manifestazione venne ideata da Teddy Reno, cantante e discografico, nel 1961, con l'obiettivo di scoprire e lanciare nuovi talenti. La prima edizione si tenne quell'anno, mentre la seconda, nel 1962, fu vinta da una giovane cantante di Torino, Rita Pavone, che in seguito sposer\u00e0 Teddy Reno e lo affiancher\u00e0 come organizzatrice della manifestazione.\nAriccia viene scelta come sede in quanto, in quel periodo, il cantante vi risiede; in seguito rimarr\u00e0 la sede delle successive edizioni (tranne qualche eccezione, tenuta a Montecatini Terme).\nNel corso degli anni ha contribuito a lanciare molti nomi di successo, tra i quali si possono ricordare Dino (all'epoca voce solista dei Kings), Marcella Bella (che partecip\u00f2 nel 1965, ma la partecipazione venne revocata quando si scopr\u00ec che la cantante aveva solo tredici anni, mentre l'et\u00e0 minima richiesta dal regolamento era quattordici), Claudio Baglioni, Mal, Ivan Cattaneo e Titti Bianchi (che, dopo qualche incisione per la RCA, diventer\u00e0 la pi\u00f9 famosa cantante di liscio italiana).\nDopo un periodo di pausa negli anni settanta, nel decennio successivo la manifestazione ha ripreso per qualche anno a tenersi, con risultati per\u00f2 inferiori rispetto agli inizi per quel che riguarda il lancio di nuovi talenti."}
{"id": "1513681", "revid": "63727", "url": "https://it.wikipedia.org/wiki?curid=1513681", "title": "Opel City", "text": ""}
{"id": "1513684", "revid": "268111", "url": "https://it.wikipedia.org/wiki?curid=1513684", "title": "Poienile", "text": "Il toponimo Poienile pu\u00f2 riferirsi a diverse localit\u00e0 della Romania:"}
{"id": "1513685", "revid": "110157", "url": "https://it.wikipedia.org/wiki?curid=1513685", "title": "Rio Napo", "text": "Il Rio Napo \u00e8 un fiume che nasce in Ecuador e si getta nel Rio delle Amazzoni in Per\u00f9.\nPercorso.\nIl Rio Napo nasce dai fianchi dei vulcani Antisana, Sincholagua e Cotopaxi dall'unione di vari corsi di acqua minori. Passa in fianco alla citt\u00e0 di Tena, capitale della provincia del Napo.\nDopo aver abbandonato l'area della Cordillera Oriental, nella localit\u00e0 di Puerto Francisco de Orellana, riceve da sinistra il Rio Coca. Pi\u00f9 avanti per lunghi chilometri segna il confine tra le province ecuadoriane del Napo e di Sucumb\u00edos. Nella parte finale del suo percorso in Ecuador riceve da destra il Rio Tiputin\u00ed e il rio Yasun\u00ed e dalla sinistra il r\u00edo Aguarico. La citt\u00e0 ecuatoriana di Nuevo Rocafuerte \u00e8 il punto di frontiera.\nNel suo tratto peruviano riceve gli apporti del Rio Curaray e del Rio Maz\u00e1n dalla destra e del Rio Tamboryacu dalla sinistra; bagna inoltre le localit\u00e0 di Tempestad, Santa Mar\u00eda e Puerto Aurora. Arrivando nei dintorni della citt\u00e0 di Francisco de Orellana le sue acque si congiungono con quelle del Rio delle Amazzoni.\nIl fiume, per l'abbondanza e la regolarit\u00e0 delle sue acque, \u00e8 navigabile dalla sua confluenza con il Rio delle Amazzoni per circa 350\u00a0km; nella parte superiore pu\u00f2 essere affrontato con la canoa.\nL'Ecuador ed il Per\u00f9 hanno firmato nel giugno 2006 un accordo per studiare la navigabilit\u00e0 del Napo per una lunghezza di 800 chilometri tra la citt\u00e0 di Puerto Francisco de Orellana e la sua confluenza con il Rio delle Amazzoni. Questo accordo bilaterale intende favorire gli scambi commerciali tra il nord del Brasile, il Per\u00f9, l'Ecuador e la Colombia.\nStoria.\nIl Napo fu il primo degli affluenti del Rio delle Amazzoni scoperto dai conquistatori spagnoli. Tra il 1540 e il 1541 Gonzalo Pizarro navig\u00f2 lungo questo fiume e una spedizione capeggiata da Francisco de Orellana discese il Napo e il Rio delle Amazzoni fino all'Oceano Atlantico."}
{"id": "1513697", "revid": "767487", "url": "https://it.wikipedia.org/wiki?curid=1513697", "title": "Dan Lewis", "text": "Carriera.\nNato a Maerdy, Glamorgan, Lewis inizi\u00f2 a giocare a livello dilettantistico nella squadra locale prima di trasferirsi a Londra. Nella capitale Lewis inizi\u00f2 a giocare nel Clapton Orient per poi passare all'Arsenal nel 1924. Fece il suo esordio con i \"Gunners\" in First Division il 15 novembre 1924 nella vittoria per 3-2 contro l', guadagnandosi il posto da titolare per i successivi tredici match. Perse il posto dopo aver subito cinque gol in casa contro l'Huddersfield Town il 14 febbraio 1925.\nCon l'arrivo di Herbert Chapman sulla panchina dell'Arsenal, Lewis inizi\u00f2 a contendersi il posto fra i pali con Jock Robson e Bill Harper, sino a diventare titolare fisso, mentre Robson e Harper lasciarono la squadra. Il 12 febbraio 1927 ottenne la prima convocazione in Nazionale, nel pareggio per 3-3 contro l'Inghilterra.\nLewis, durante la sua permanenza all'Arsenal partecip\u00f2 alla finale della FA Cup 1926-1927, giocando contro il Cardiff City allo stadio Wembley. Fu la prima finale di FA Cup nella storia dei Gunners, che persero per 1-0 per colpa di un errore dello stesso Lewis. Al 74\u00ba minuto, l'attaccante del Cardiff, Hughie Ferguson, tir\u00f2 debolemente verso la porta dell'Arsenal. Il tiro sembrava facile da parare, ma, tuffandosi, la palla si infil\u00f2 tra corpo e gomito per poi insaccarsi in rete. Il Cardiff vinse 1-0 e fu la prima ed unica vittoria della FA Cup da parte di una squadra proveniente dal Galles.\nLewis continu\u00f2 comunque a giocare regolarmente per i Gunners per altre tre stagioni. Quando per\u00f2 l'Arsenal giocher\u00e0 per la seconda volta una finale di FA Cup, Lewis sar\u00e0 sostituito da Charlie Preedy. L'Arsenal vincer\u00e0 poi la coppa, battendo 2-0 l'Huddersfield. Si trasfer\u00ec poi al Gillingham nel maggio 1931. In totale gioc\u00f2 per l'Arsenal 169 partite.\nLewis gioc\u00f2 solo sei volte per il Gillingham, per poi ritirarsi dal calcio professionistico.\nMorir\u00e0 nel 1965, all'et\u00e0 di 62 anni."}
{"id": "1513700", "revid": "1379854", "url": "https://it.wikipedia.org/wiki?curid=1513700", "title": "Mayumi Azuma", "text": "La sua opera pi\u00f9 conosciuta \u00e8 \"Elemental Gerad\", che \u00e8 stata adattata anche come anime in 26 episodi. Fu assistente di Kozue Amano, autrice di Aria."}
{"id": "1513704", "revid": "709565", "url": "https://it.wikipedia.org/wiki?curid=1513704", "title": "Martin Puye", "text": "Biografia.\nFrequent\u00f2 le elementari nel suo villaggio natale (Baney).\nNel 1961 emigr\u00f2 in Spagna per finire gli studi di Elettromeccanica presso il Centro n\u00ba 1 di Formazione Professionale Accelerata di Madrid. A met\u00e0 degli anni sessanta cre\u00f2 l'impresa PUYGASA (Puye y Gabilondo, S.A.) nel ramo dell'elettromeccanica. Quest'azienda partecip\u00f2 all'elettrificazione di una parte di Malabo.\nLa sua attivit\u00e0 politica si intensific\u00f2 a partire dagli anni ottanta, quando fu eletto sindaco di Baney, carica che dovette abbandonare per non seguire la linea politica della seconda dittatura nguemista (Obiang Nguema).\nNel 1993 fu membro e fondatore del Movimento per l'Autodeterminazione dell'Isola di Bioko (MAIB), firmatario del Manifesto Bubi del 1993 e membro-portavoce del Consiglio Rappresentativo, massimo organo di questo movimento.\nFu detenuto alla luce dei fatti del 21 gennaio 1998, condannato a 26 anni di carcere, mor\u00ec per mano delle forze governative di Obiang Nguema il 14 luglio del 1998."}
{"id": "1513705", "revid": "287204", "url": "https://it.wikipedia.org/wiki?curid=1513705", "title": "Sieu", "text": ""}
{"id": "1513706", "revid": "767487", "url": "https://it.wikipedia.org/wiki?curid=1513706", "title": "Walley Barnes", "text": ""}
{"id": "1513709", "revid": "164044", "url": "https://it.wikipedia.org/wiki?curid=1513709", "title": "Shit", "text": ""}
{"id": "1513713", "revid": "144796", "url": "https://it.wikipedia.org/wiki?curid=1513713", "title": "St. James's Palace", "text": "Il St. James's Palace \u00e8 una residenza reale britannica, oltre che uno dei pi\u00f9 antichi palazzi della citt\u00e0 di Londra. Si trova su Pall Mall a nord di St. James's Park, uno dei Parchi Reali della citt\u00e0.\nStoria.\nIl palazzo venne commissionato da Enrico VIII e costruito sul sito precedentemente occupato da un ospedale per lebbrosi dedicato a San Giacomo il Minore, da cui poi il palazzo ed il parco retrostante presero il nome; l'ospedale venne chiuso ufficialmente nel 1532. Il nuovo palazzo, secondario per interesse nella mente del re rispetto a Whitehall Palace, venne costruito in mattoni rossi nello stile Tudor, affiancato da quattro cortili: il cancello principale (che ancora oggi \u00e8 la parte pi\u00f9 famosa del palazzo), \u00e8 affiancato da torrette poligonali con bifore e trifore di stile georgiano.\nDue dei figli di Enrico VIII morirono in questo luogo: Henry Fitzroy e Maria I (le interiora e il cuore di Maria si trovano ancora oggi nella cappella del palazzo). Sempre qui si dice che Elisabetta I fosse in attesa della partenza della sua flotta la notte che essa salp\u00f2 dai porti londinesi per combattere l'Invincibile Armata spagnola. Carlo I dorm\u00ec qui la notte prima della sua esecuzione. Oliver Cromwell successivamente fece del palazzo una caserma durante l'English Commonwealth. Dopo la restaurazione ad opera di Carlo II (figlio di Carlo I), venne disegnato il parco retrostante il palazzo. Esso divenne la principale residenza del monarca a Londra dal 1698, durante il regno di Guglielmo III e Maria II, dopo che Whitehall Palace venne distrutto da un incendio.\nAnche i primi tre re della dinastia degli Hannover risiedettero al St. James's Palace e lo utilizzarono come loro residenza ufficiale anche se gi\u00e0 si incominciava ad intuire che esso si trovava ad essere piccolo e poco lussuoso rispetto ai grandi palazzi d'Europa. Nel 1809 un incendio distrusse alcune parti del palazzo, inclusi gli appartamenti privati del monarca nell'ala est e sud-est. Questi appartamenti non vennero ricostruiti lasciando isolata la Queen's Chapel e venne costruita la Marlborough Road che ancora oggi scorre tra le due costruzioni sopravvissute. Giorgio III aveva acquistato \"Buckingham House\" (struttura precedente al ben pi\u00f9 famoso Buckingham Palace) per sua moglie Carlotta di Meclemburgo-Strelitz nel 1762, e con i progetti che ne seguirono il St. James's Palace continu\u00f2 a diminuire progressivamente d'importanza. Esso inizi\u00f2 ad essere usato solo nelle occasioni formali e per alcuni ricevimenti, matrimonio o battesimi. La Regina Vittoria trasfer\u00ec ufficialmente la corte a Buckingham Palace nel 1837 ponendo fine alla presenza stabile del monarca al St. James's Palace, facendovi comunque modificare alcuni interni ad opera di Sir Christopher Wren e di William Kent. Le ultime decorazioni sono da attribuire al 1866-67 ad opera di William Morris il quale ottenne la commissione di decorare l'armeria.\nIl palazzo oggi.\nSt. James's Palace \u00e8 attualmente uno dei palazzi in uso dalla corte reale inglese e questo \u00e8 il luogo ove solitamente il sovrano britannico accoglie ambasciatori stranieri di rilievo, mentre i capi di Stato di solito vengono ricevuti a Buckingham Palace. Esso \u00e8 anche la residenza londinese della principessa Anna e della principessa Alessandra. Il complesso include anche la \"York House\", una delle residenze ufficiali del principe di Galles e dei suoi figli William e Henry, mentre la \"Lancaster House\" viene utilizzata dalla sovrana per ricevimenti ufficiali data la sua vicinanza con Clarence House, un tempo residenza della Regina Madre e oggi residenza del Principe di Galles.\nLa Queen's Chapel, costruita da Inigo Jones, \u00e8 una delle parti sopravvissute del palazzo ed \u00e8 l'unica parte accessibile al pubblico, mentre il palazzo \u00e8 solitamente chiuso ed \u00e8 uno dei quattro luoghi di Londra stabilmente sorvegliati dalle guardie della regina assieme a Buckingham Palace, Clarence House e la Horse Guards.\nDal 2000 qui si trova la \"Royal Philatelic Collection\" dove \u00e8 stata trasferita da Buckingham Palace."}
{"id": "1513718", "revid": "599013", "url": "https://it.wikipedia.org/wiki?curid=1513718", "title": "Charlie Jones", "text": ""}
{"id": "1513721", "revid": "1305772", "url": "https://it.wikipedia.org/wiki?curid=1513721", "title": "Sisesti", "text": ""}
{"id": "1513724", "revid": "2043126", "url": "https://it.wikipedia.org/wiki?curid=1513724", "title": "Supercoppa del Portogallo", "text": ""}
{"id": "1513726", "revid": "183980", "url": "https://it.wikipedia.org/wiki?curid=1513726", "title": "I custodi del maser", "text": "I custodi del maser \u00e8 un fumetto di fantascienza di Massimiliano Frezzato, pubblicato in italiano da Vittorio Pavesio Productions. \u00c8 composto, al 2011, da 8 volumi, divisi in 3 trilogie a trama unica, completamente a colori. Il volume conclusivo della seconda trilogia \u00e8 stato presentato nell'aprile 2005 a Torino comics ma nel 2007 \u00e8 uscito il settimo volume, primo di una serie di tre \"prequel\" alla storia originale. Nel settimo volume Frezzato ha lasciato la realizzazione dei disegni a Fabio Ruotolo, gi\u00e0 collaboratore di precedenti episodi. Per il mese di novembre 2011 \u00e8 prevista l'uscita dell'ottavo capitolo della saga, che verr\u00e0 presentato a Lucca Comics &amp; Games 2011, gi\u00e0 uscito in Francia nel mese di dicembre 2010 per l'editrice francese Desinge &amp; Hugo.\nTrama.\nGrazie ad una tecnologia molto avanzata, il pianeta Colonia viveva un'epoca di benessere e prosperit\u00e0, fino alla rivolta dei Nani, che si ribellarono agli scienziati che detenevano il potere.\nIl caos seguito alla guerra precipit\u00f2 il pianeta in un'era di barbarie, facendo perdere la memoria della Torre, che i protagonisti dovranno ritrovare..."}
{"id": "1513727", "revid": "1160255", "url": "https://it.wikipedia.org/wiki?curid=1513727", "title": "Simon Vuk\u010devi\u0107", "text": "Carriera.\nClub.\nCresciuto nella squadra della sua citt\u00e0, il Budu\u0107nost Podgorica, a 16 anni si trasferisce a Belgrado, al , con cui vince il campionato di Serbia e Montenegro 2004-2005, nonostante le numerose critiche ricevute per il suo gioco troppo egoista.\nAnche a causa di queste critiche, si trasferisce in Russia, al , dove rimane per tutta la stagione 2006, nonostante il rapporto conflittuale con l'allenatore Vladim\u00edr Weiss, che lo rilega addirittura nella squadra riserve. Anche con il sostituto, Gad\u017ei Gad\u017eiev, il rapporto non \u00e8 dei migliori, e nel giugno 2007, si trasferisce in Portogallo, allo Sporting Lisbona, con cui vince subito la Supercoppa del Portogallo 2007.\nIl 23 agosto viene ufficializzato il suo trasferimento al Blackburn.\nIl 28 febbraio 2013 firma un contratto fino al termine della stagione con opzione per la stagione successiva con il Karpaty Lviv, club militante in Prem\"jer-liha.\nNazionale.\nVuk\u010devi\u0107 \u00e8 stato uno cittadino serbo-montenegrino fino alla scissione della Serbia e Montenegro in due stati indipendenti occorsa nel 2006.\nHa partecipato, nel 2004, ai Campionati Europei Under-21 2004, con la nazionale di calcio della Serbia e Montenegro Under-21, arrivando in finale, ma perdendo contro l'Italia. Nell'edizione del 2006, la formazione slava \u00e8 invece arrivata alle seminifinali della manifestazione. Ha fatto parte della spedizione serbo-montenegrina all'Olimpiade di Atene 2004.\nNel febbraio del 2005 debutta anche con la nazionale di calcio della Serbia e Montenegro, con cui disputa 5 incontri.\nDopo l'indipendenza del Montenegro, entra dapprima nel giro della nazionale montenegrina Under-21, poi nella nazionale maggiore."}
{"id": "1513729", "revid": "287204", "url": "https://it.wikipedia.org/wiki?curid=1513729", "title": "Simon Vukcevic", "text": ""}
{"id": "1513731", "revid": "599013", "url": "https://it.wikipedia.org/wiki?curid=1513731", "title": "G\u00e9rard Soler", "text": "Nato in Marocco, all'epoca possedimento francese, durante la sua carriera da professionista ha giocato in diverse squadre della Division 1, collezionando complessivamente 428 presenze e realizzando 123 gol.\nCon la nazionale francese ha disputato 16 partite, prendendo parte in particolare al Campionato mondiale di calcio 1982."}
{"id": "1513739", "revid": "599013", "url": "https://it.wikipedia.org/wiki?curid=1513739", "title": "Bob John", "text": ""}
{"id": "1513745", "revid": "1788047", "url": "https://it.wikipedia.org/wiki?curid=1513745", "title": "Jack Kelsey", "text": ""}
{"id": "1513753", "revid": "18323", "url": "https://it.wikipedia.org/wiki?curid=1513753", "title": "Maserati Ghibli (1992)", "text": "La Maserati Ghibli introdotta nel 1992 \u00e8 una coup\u00e9 sportiva prodotta dalla casa automobilistica italiana Maserati basata su un'evoluzione della precedente Maserati Biturbo, la quale va a sostituire. La Ghibli \u00e8 stata prodotta fino al 1997 in 2.380 esemplari e riprende lo storico nome dell'omonimo modello presentato nel 1967.\nIl contesto.\nNel 1992 le 222, 2.24V, 422, 4.24V, 430 e Spider (tutte figlie del modello Biturbo) uscirono di listino, mentre un ulteriore restyling (dovuto sempre a Marcello Gandini) della Maserati Racing diede origine alla ripresentazione dello storico nome Ghibli: nuovo frontale, nuova coda pi\u00f9 alta, nuove appendici aerodinamiche, cerchi specifici e gamma motori rinnovata.\nDue i propulsori disponibili, entrambi V6 biturbo 24 valvole. Il potente 1996\u00a0cm\u00b3 da 306\u00a0CV (che permetteva di raggiungere i 260\u00a0km/h), l'altro meno prestazionale derivato dalla coup\u00e9 228i di 2790\u00a0cm\u00b3 e con 284\u00a0CV (250\u00a0km/h di velocit\u00e0 massima e 0-100 in 5,7 secondi).\nEvoluzione.\nGhibli M.Y. 1994.\nDopo due anni dall'inizio della produzione viene introdotto il M.Y. 1994, che presenta diverse modifiche tecniche ed estetiche rispetto alla \"1\u00aa serie\":\nSono state prodotte anche alcune versioni speciali.\nGhibli KS.\nLa prima fu la versione \"KS\" (acronimo di \"Kit Sportivo\") ma pi\u00f9 che una versione specifica si trattava di un kit, un \"pacchetto\" opzionale installabile sia in fabbrica che acquistabile separatamente per la Ghibli MY94 (il costo era di 6.000.000 di lire all'epoca), che comprendeva cerchi in lega scomponibili OZ Futura da 17\" con gomme 215/45-17 all'anteriore e 245/40-17 al posteriore, barre antirollio maggiorate Eibach, molle Eibach abbassate di 15 mm e irrigidite e tarature specifiche.\nGhibli Open Cup.\nSempre nel 1994 viene resa disponibile da Maserati la versione \"Open Cup\", destinata a un trofeo monomarca, che corse assieme alla Ferrari 348 e alla Ferrari F355 Berlinetta, le quali erano presenti nel Ferrari Challenge.\nIl trofeo monomarca della Ghibli fu scisso dagli eventi Ferrari dopo che la maggior parte dei clienti che correvano nel Ferrari Challenge si lamentarono delle maggiori prestazioni in pista delle vetture Maserati.\nQuesto modello, prodotto in 27 esemplari, differiva da quello di serie per una potenza maggiore 330 CV dovuti alla pressione di sovralimentazione dei turbo maggiorata, scarico dedicato, mappatura specifica e pompa della benzina maggiorata. Inoltre erano presenti interni in fibra di carbonio e freni specifici Brembo.\nGhibli Cup.\nNel 1996 nasce la versione stradale \"Cup\", che riprendeva lo stilema della Open Cup, prodotta in versione limitata a 60 esemplari, pi\u00f9 25 con guida a destra e altri altri 3 con motore 2.8, pi\u00f9 un esemplare di quest'ultimo con guida destra. Questo modello era riconoscibile per via dei cerchi specifici \"Speedline\" a cinque razze da 17 pollici, modifiche all'assetto, interni in fibra di carbonio, gli scarichi a uscita singola ovale per lato. La \"Cup\" era l'auto stradale con il rapporto CV/litro (165) pi\u00f9 alto al mondo, con una potenza totale di 330 CV, capace di sfiorare i 270\u00a0km/h, prima dell'arrivo sul mercato della Mercedes A45 AMG. Nel 2021 il record \u00e8 appannaggio della Koenigsegg Gemera, dotata di motore 2 litri (3 cilindri biturbo) con 300 CV/litro (600 cv totali)\nGhibli GT.\nNella seconda met\u00e0 del 1995 nasce il modello \"GT\" (inizialmente denominato MY95) che presenta solo lievi modifiche estetiche come i cerchi specifici a sette razze da 17 pollici, il differente stemma sul posteriore, la sostituzione del differenziale Ranger ad ingranaggi con uno ZF a frizioni, gi\u00e0 usato sulle Ferrari del periodo, l'eliminazione del finto bocchettone della benzina sul lato sinistro della carrozzeria. Nessuna modifica invece ai due propulsori dove la potenza dichiarata rimane invariata a 306 CV per il due litri e 284 CV per il 2.8.\nGhibli Primatist.\nInfine nel 1997 viene prodotta la \"Primatist\", costruita in 35 esemplari in serie limitata, \u00e8 stata concepita per celebrare il record di velocit\u00e0 su acqua dello scafo idroplano di Bruno Abbate, motorizzato con il motore da 306 CV.\nQuesto ultimo allestimento era disponibile con l'unica motorizzazione 2.0 da 306 CV e come unico colore della carrozzeria era lo specifico blu mare e gli interni erano caratterizzati dall'accostamento della pelle blu con inserti di pelle azzurra.\nFine della produzione.\nAlla fine del 1997 anche la Ghibli, ultima della stirpe delle Biturbo V6, usc\u00ec di scena, dopo 2.380 esemplari costruiti.\nQuesta coup\u00e9 due porte cinque posti era costruita per essere veloce e confortevole allo stesso tempo, nel classico stile delle gran turismo prodotte da Maserati.\nTuttavia il numero degli acquirenti fu limitato, e ancora di meno erano quelli che la usavano quotidianamente, per il timore di problemi di affidabilit\u00e0 presenti sulle Maserati che l'avevano preceduta. In effetti la maggior parte dei difetti erano stati superati gi\u00e0 con la versione \"i\" (efficace controllo della pressione di sovralimentazione, componenti interni, carburazione, trattamenti antiruggine etc.), mentre a partire dalla 2.24v, la Biturbo, pur non raggiungendo picchi di affidabilit\u00e0 estrema (ma va tenuto conto della complessit\u00e0 meccanica e delle prestazioni) non aveva pi\u00f9 grossi difetti."}
{"id": "1513756", "revid": "580197", "url": "https://it.wikipedia.org/wiki?curid=1513756", "title": "Provincia del Napo", "text": "La provincia del Napo \u00e8 una delle ventiquattro province dell'Ecuador, ha una popolazione di 103.697 abitanti (dato del 2010), il capoluogo \u00e8 la citt\u00e0 di Tena.\nIl nome deriva dal Rio Napo, fiume principale della provincia che raccoglie numerosi affluenti e che, a sua volta, \u00e8 affluente del Rio delle Amazzoni.\nGeografia fisica.\nLa provincia \u00e8 situata nel \"Oriente\", la parte del paese compresa nel bacino del Rio delle Amazzoni. \nConfina a nord con la provincia di Sucumb\u00edos, ad est con quella di Orellana, a sud con la provincia di Pastaza e ad ovest con quelle di Pichincha, Cotopaxi e Tungurahua.\nCantoni.\nLa provincia del Napo comprende cinque cantoni:"}
{"id": "1513759", "revid": "119617632", "url": "https://it.wikipedia.org/wiki?curid=1513759", "title": "Pseudosfera", "text": "In geometria, la pseudosfera \u00e8 una superficie di rivoluzione generata dalla rotazione della trattrice intorno al suo asintoto. \u00c8 chiamata pseudosfera perch\u00e9 la sua curvatura \u00e8 costante in ogni punto e opposta a quella di una sfera di raggio R: \nTale superficie fu proposta da Eugenio Beltrami come modello di geometria iperbolica nel 1868. Essa, infatti, localmente soddisfa gli assiomi della geometria iperbolica, allo stesso modo di come la superficie di un cilindro localmente \u00e8 un modello equivalente ad un piano euclideo.\nUna variante di tale superficie \u00e8 la superficie di Dini.\nParametrizzazione.\nLa sua equazione parametrica \u00e8:\noppure:\nArea.\nL'elemento infinitesimo di area \u00e8:\nda cui:\ne quindi la misura della superficie di una pseudosfera \u00e8 uguale a quella di una sfera (R=1).\nMetrica.\nL'equazione delle geodetiche di una pseudosfera \u00e8:\nCurvatura.\nLa curvatura gaussiana \u00e8 data da:\nmentre la curvatura media \u00e8"}
{"id": "1513764", "revid": "599013", "url": "https://it.wikipedia.org/wiki?curid=1513764", "title": "I padroni della notte", "text": ""}
{"id": "1513765", "revid": "124123", "url": "https://it.wikipedia.org/wiki?curid=1513765", "title": "Yamaoka Tessh\u016b", "text": "Biografia.\nNato con il nome di Ono Tetsutar\u014d nell'odierna Tokyo, il padre era un vassallo dello shogunato Tokugawa e la madre era figlia di un sacerdote shintoista del santuario di Kashima. Sin da quando aveva nove anni pratic\u00f2 il kenjutsu, secondo la tradizione Jikishinkage ryu. Successivamente, si trasfer\u00ec con la famiglia a Takayama, dove pratic\u00f2 la scherma secondo lo stile \"Ono ha itto-ryu\".\nTornato ad Edo a diciassette anni, si iscrisse all'Istituto militare Kobukan e alla Scuola della lotta con la lancia Yamaoka. Il suo maestro, Yamaoka Seizan, mor\u00ec poco dopo l'ingresso di Tetsutar\u014d nella scuola. Il giovane spos\u00f2 quindi la sorella di Seizan, adottando il nome di Yamaoka Tessh\u016b per portare avanti la famiglia del maestro.\nDa sempre appassionato delle arti marziali, Tessh\u016b continu\u00f2 a studiare il \"kenjutsu\" fino al 30 marzo 1880, quando ebbe un'illuminazione durante una meditazione. Da quel momento, si occup\u00f2 solo del perfezionamento dello stile del proprio Dojo, in quanto comprese che i samurai avevano bisogno solo della purezza del loro stile di combattimento.\nSi occup\u00f2 anche dell'arte Zen, producendo oltre un milione di opere. Mor\u00ec a cinquantatr\u00e9 anni di cancro allo stomaco. Prima di morire, scrisse il suo \"Jisei no ku\" (poema di morte), chiuse gli occhi e si addorment\u00f2."}
{"id": "1513769", "revid": "96247509", "url": "https://it.wikipedia.org/wiki?curid=1513769", "title": "Montagna Longa", "text": "Montagna Longa \u00e8 un monte vicino Carini, in provincia di Palermo e separa i comuni di Cinisi e Carini.\nLa sua altezza \u00e8 di 975 metri s.l.m. ed appartiene al gruppo di montagne dei Monti di Palermo. La montagna \u00e8 situata tra il territorio di Carini, Cinisi e Terrasini, nei pressi dell'Aeroporto di Punta Raisi ed \u00e8 fornita di un'area attrezzata demaniale. \nIn cima \u00e8 presente una croce, in ricordo delle 115 vittime del disastro aereo del Volo Alitalia 112 avvenuto il 5 maggio 1972.\nGrazie alla sua altezza e posizione, \u00e8 usata dal Corpo forestale della Regione siciliana, per l'avvistamento di incendi e dalle emittenti radiotelevisive per l'installazione dei propri ripetitori.\nIl sentiero che conduce alla cima parte dal bosco di Santa Venera e si snoda per quasi 6\u00a0km.\nLa croce che sovrasta la montagna \u00e8 stata posta nel primo anniversario del disastro aereo del 1972.\nQuasi sulla cima l'archeologo palermitano Mannino ha rinvenuto rovine di posti di vedetta di probabile origine cartaginese."}
{"id": "1513772", "revid": "149726", "url": "https://it.wikipedia.org/wiki?curid=1513772", "title": "Corradino d'Ascanio", "text": ""}
{"id": "1513778", "revid": "115549", "url": "https://it.wikipedia.org/wiki?curid=1513778", "title": "Torino FC 1906", "text": ""}
{"id": "1513786", "revid": "110157", "url": "https://it.wikipedia.org/wiki?curid=1513786", "title": "Pereira (Colombia)", "text": "Pereira \u00e8 un comune della Colombia, capoluogo del dipartimento di Risaralda. Si trova a circa 250\u00a0km ad ovest della capitale, Bogot\u00e0 ed \u00e8 raggiungibile, in un'ora di volo, dall'aeroporto della capitale. Al censimento del 2005 possedeva una popolazione di 428.397 abitanti.\nLa citt\u00e0 \u00e8 immersa in immense aree verdi, con coltivazioni di caff\u00e8, mango e banane, fra montagne sulle cui vette \u00e8 talvolta possibile scorgere tratti innevati. Pereira prende l'acqua potabile dal fiume Ot\u00fan."}
{"id": "1513789", "revid": "125689307", "url": "https://it.wikipedia.org/wiki?curid=1513789", "title": "I padroni della notte (film)", "text": "I padroni della notte (\"We Own the Night\") \u00e8 un film del 2007 scritto e diretto da James Gray.\n\u00c8 stato presentato in concorso al 60\u00ba Festival di Cannes.\nTrama.\nDue fratelli, molto diversi tra loro, nella vita hanno preso strade completamente diverse. Joe ha seguito le orme paterne, diventando un rispettabile poliziotto, mentre Bobby, che ha rinnegato il cognome del padre, ma solo per questioni di affari, gestisce infatti un locale dove si svolgono loschi traffici della mafia russa, apparentemente a sua insaputa ed \u00e8 fidanzato con Amada Juarez.\nUna notte, le forze dell'ordine guidate da Joe fanno irruzione nel locale di Bobby per arrestare il boss Vadim, frequentatore del suo locale e nipote del suo datore di lavoro; Bobby si rifiuta per\u00f2 di collaborare con il padre e il fratello.\nLa polizia riesce a catturare Vadim, che decide di vendicarsi. Una sera, un aggressore mascherato spara a Joe, ma questo sopravvive dopo quattro mesi trascorsi in ospedale. Vadim, ignaro dei legami familiari di Bobby, confida che il capo sar\u00e0 la prossima vittima. Bobby decide allora di aiutare la polizia e pertanto lui e Amada vengono posti nel programma di protezione, riconciliandosi in qualche modo con la sua famiglia.\nVadim e i suoi scagnozzi hanno ormai scoperto la vera identit\u00e0 di Bobby e decidono di farlo fuori ma quest'ultimo, sotto copertura, riesce a salvarsi grazie all'intervento della polizia, che aveva rintracciato la raffineria di droga di Vadim grazie al microfono inserito nel suo accendino. Un giorno, Bobby e Amada vengono scortati dalla polizia verso un nuovo nascondiglio ma nel frattempo sopraggiungono alcuni uomini di Vadim che, durante una sparatoria in macchina tra le strade di New York, uccidono suo padre.\nA questo punto, Bobby decide di vendicare il padre arruolandosi in prova nel corpo di polizia: Amada prende molto male la sua scelta e lo lascia. Bobby, dopo aver scoperto dall'amico Jumbo che il mandante dell'omicidio di suo padre era proprio il suo datore di lavoro, che egli considerava come un padre, assieme al fratello trovano il covo di Vadim e una volta giunti sul posto, Vadim fugge in un canneto ma la polizia lo \"stana\" con dei fumogeni; Bobby scorge Vadim all'interno di esso e gli spara a bruciapelo al petto, uccidendolo.\nTempo dopo, Bobby diventa un agente di polizia a tempo pieno e, durante una cerimonia, Joe rivela a Bobby che ha deciso di passare ad un lavoro nel settore dell'amministrazione per passare pi\u00f9 tempo coi suoi figli dopo la nascita del terzogenito. Nella scena finale, prima che i due fratelli esprimano il loro amore fraterno, si intravede il volto di Amada tra la folla: ma \u00e8 solo il frutto di un'immaginazione di Bobby."}
{"id": "1513795", "revid": "149726", "url": "https://it.wikipedia.org/wiki?curid=1513795", "title": "Salvatore Rosa", "text": ""}
{"id": "1513814", "revid": "152416", "url": "https://it.wikipedia.org/wiki?curid=1513814", "title": "AC Lugano", "text": ""}
{"id": "1513818", "revid": "144796", "url": "https://it.wikipedia.org/wiki?curid=1513818", "title": "Giovanni Guglielmo Friso d'Orange-Nassau", "text": ""}
{"id": "1513819", "revid": "113881936", "url": "https://it.wikipedia.org/wiki?curid=1513819", "title": "Grandes Rousses", "text": "Il massiccio dei Grandes Rousses \u00e8 situato nelle francesi Alpi del Delfinato. Il massiccio interessa i dipartimenti dell'Is\u00e8re e della Savoia. L'Oisans copre una parte del massiccio ed ospita dei ghiacciai relativamente alti, superati solamente in dimensione dai ghiacciai dell'\u00c9crins e della Vanoise.\nClassificazione.\nSecondo la SOIUSA il massiccio \u00e8 un supergruppo con la seguente classificazione:\nDelimitazioni.\nRuotando in senso orario i limiti geografici sono: Colle del Glandon, torrente Glandon, fiume Arc, torrente Arvan, Col des Pr\u00e8s Nouveaux, torrente Romanche, torrente Eau d'Olle, Colle del Glandon.\nSuddivisione.\nSecondo la SOIUSA, il massiccio \u00e8 suddiviso in due gruppi e due sottogruppi:"}
{"id": "1513821", "revid": "144796", "url": "https://it.wikipedia.org/wiki?curid=1513821", "title": "Le Hague", "text": ""}
{"id": "1513833", "revid": "438678", "url": "https://it.wikipedia.org/wiki?curid=1513833", "title": "Il diavolo in calzoncini rosa", "text": "Il diavolo in calzonicini rosa (\"Heller in Pink Tights\") \u00e8 un film del 1959, diretto da George Cukor.\nTrama.\nDi ambientazione western, racconta le avventure di una compagnia teatrale girovaga che giunge nel 1880 in un paesino puritano del Far West."}
{"id": "1513837", "revid": "1543377", "url": "https://it.wikipedia.org/wiki?curid=1513837", "title": "Tena (Ecuador)", "text": "San Juan de los dos r\u00edos de Tena, o semplicemente Tena, \u00e8 una citt\u00e0 dell'Ecuador, capitale della provincia del Napo. \u00c8 situata nella zona sud della provincia, nella valle del fiume Misahuall\u00ed, nella regione amazzonica ecuadoriana ad un'altitudine di circa 600 m s.l.m.. Ha una temperatura media di 25\u00a0\u00b0C e il clima \u00e8 caldo umido, con un'umidit\u00e0 relativa che va dal 90 al 100%. La popolazione \u00e8 di circa 34.000 abitanti.\nTena \u00e8 un importante centro commerciale e turistico della regione orientale dell'Ecuador, punto di partenza per le escursioni nella foresta pluviale amazzonica. L'entrata della citt\u00e0 \u00e8 dominata dalla statua dell'eroe indigeno Jumandy, che nel 1578 guid\u00f2 una rivolta contro gli spagnoli e venne in seguito giustiziato.\nStoria.\nGli storici spagnoli narrano che nella provincia del Napo abitavano due popoli, gli Omaguas e i Quijos, questi ultimi in particolare avevano gi\u00e0 all'epoca della colonizzazione spagnola frequenti contatti commerciali con i popoli indigeni della Sierra e con gli Incas. Gonzalo D\u00edaz de Pineda fu il primo a esplorare quelle regioni sconosciute dell'Amazzonia, spinto dal mito dell'El Dorado e dell'oro che sarebbe stato presente in gran quantit\u00e0 nel territorio amazzonico. Anche il sovrano inca Atahualpa, imprigionato dallo stesso Pineda e da Pizarro, menzion\u00f2 l'esistenza di enormi quantit\u00e0 d'oro in Amazzonia, nella \"provincia de los Quijos\", a est di Quito. Dopo la spedizione di Francisco de Orellana del 1541, che port\u00f2 alla scoperta del Rio delle Amazzoni, sorsero diverse cittadine nel territorio dell'attuale provincia del Napo, tra cui Baeza, nel 1959, e Archidona, nel 1560. La fondazione di Tena \u00e8 stata oggetto di discussioni e polemiche, in quanto la versione che vorrebbe come fondatore di Tena, nel 1560, Gil Ram\u00edrez D\u00e1valos, non \u00e8 sostenuta da fonti storiche affidabili. \nNel 1563 gli spagnoli iniziarono una nuova campagna di colonizzazione nella terra dei Quijos, chiedendo prima il permesso al loro capo Jumandy per avanzare verso sud. Tuttavia gli spagnoli, dopo aver fondato Alcal\u00e1 del R\u00edo Dorado, iniziarono a maltrattare e schiavizzare i Quijos, popolo ribelle che non accettava di buon grado gli abusi e l'eccesso di lavoro a cui erano sottoposti dagli spagnoli. Anni dopo, nel 1578, lo scontento degli indigeni port\u00f2 alla ribellione di Jumandy e del suo popolo, che preferirono morire o andarsene da quei luoghi piuttosto che venire sottomessi dagli spagnoli. La ribellione port\u00f2 gli indigeni a distruggere \u00c1vila e poi Archidona, costringendo gli spagnoli a ritirarsi verso nord e difendersi a Baeza, per evitare che Jumandy, alleatosi con gli indigeni della Sierra, arrivasse a Quito. Il tradimento di alcuni indigeni serrani a Baeza condusse gli spagnoli alla vittoria, e Jumandy ed altri indigeni furono catturati, impiccati e squartati pubblicamente in Piazza San Blas a Quito.\nLe conseguenze della ribellione fallita furono nefaste: gli spagnoli aumentarono il loro abuso e lo sfruttamento verso i Quijos. Nel 1580 arrivarono anche i primi sacerdoti, appartenenti ai domenicani. Ma nessun governatore e nessun prete fu in grado di calmare l'ansia di libert\u00e0 dei Quijos, che tentarono un'altra rivolta nel 1590 a Sumaco, guidati da un figlio di Jumandy. Tuttavia prima di mettere in pratica la nuova rivolta furono scoperti dagli spagnoli che aumentarono ulteriormente gli abusi verso di essi. I Quijos si resero conto che la violenza non era un metodo valido di sopravvivenza e preferirono abbandonare la loro terra. Da allora cess\u00f2 di esistere la nazione dei Quijos, e quelli rimasti furono chiamati in seguito \"Yumbos\" o \"Alamas\".\nNome.\nEsistono due versioni pi\u00f9 citate sull'origine del nome \"Tena\": la prima ipotesi \u00e8 che il nome derivi da un colono spagnolo di Archidona di nome Tena o originario della \"Valle del Tena\" in Spagna, mentre nella seconda ipotesi il nome deriverebbe dalla Tena colombiana, fondata nel 1548 sempre dagli spagnoli. Tuttavia nelle mappe Tena comincer\u00e0 ad apparire solo nel 1740, in un punto dove confluiscono due fiumi.\nGeografia fisica.\nTerritorio.\nSituata a est delle Ande, Tena \u00e8 circondata da colline boscose ed \u00e8 attraversata da due fiumi, il Rio Tena e il Rio Pano, che sfocia proprio nel Tena nel centro della citt\u00e0. Il Tena a sua volta, poco pi\u00f9 a valle, sfocia nel Rio Misahuall\u00ed, che nel piccolo centro di Misahuall\u00ed sfocia nel Rio Napo, affluente del Rio delle Amazzoni.\nDal parco, chiamato \"Parque Central\", di Tena si possono vedere i vulcani pi\u00f9 attivi dell'Equatore: Sumaco (3.900\u00a0m), Reventador e Sangay. Situata alla confluenza dei fiumi \"Tena\" e \"Pano\", la citt\u00e0 beneficia di grandi spiagge molto gradevoli come quelle di \"Rancho Alegre\", \"Cocha del Cementerio\", o \"Dos R\u00edos\". Tena propone ugualmente un giardino botanico nel centro della citt\u00e0 chiamato \"Amazonian Park\", luogo ideale per gli ecologisti. Le escursioni in partenza per la giungla profonda iniziano sovente di qui.\nClima.\nIl clima caldo umido della foresta pluviale a Tena \u00e8 mitigato dall'altitudine e dalla relativa vicinanza alla cordigliera andina, rispetto alla pi\u00f9 afosa temperatura solitamente presente nelle parti pi\u00f9 interne della giungla amazzonica. Le temperature oscillano dai 19 ai 29\u00a0\u00b0C durante la giornata, con medie attorno ai 23-24\u00a0\u00b0C. Le precipitazioni sono presenti durante tutto l'arco dell'anno, con una frequenza maggiore nei mesi che vanno da aprile a luglio, mentre l'umidit\u00e0 relativa \u00e8 attorno al 90%.\nMonumenti e luoghi d'interesse.\nLa cattedrale di Tena \u00e8 in stile moderno e possiede tre navate. Un grande crocifisso, proveniente da Roma \u00e8 posto dietro all'altare, mentre le quattro campane delle torri sono state fuse a Bergamo e furono donate da missionari italiani.\nIl Parque Amaz\u00f3nico la Isla, situato nel centro della citt\u00e0 dove il Rio Pano si unisce al Tena, ospita diverse specie di animali e piante della regione amazzonica.\nPuerto Misahuall\u00ed: situato a mezz'ora di strada da Tena alla confluenza del Rio Misahuall\u00ed nel Rio Napo, \u00e8 il principale porto turistico della zona e luogo dove i turisti possono bagnarsi approfittando delle ampie spiagge presenti.\nCascada de Latas: queste tre cascate sono situate a 20 minuti da Tena sulla strada che porta a Puerto Misahuall\u00ed. Sono caratterizzate da una grande di api e farfalle che contribuiscono al colorazione della zona circostante le cascate.\nMonumento a Jumandy: situato nell'Avenida Jumandy, all'entrata della citt\u00e0, \u00e8 un'enorme statua raffigurante il \"Gran Cacique de Guerra\" Jumandy, la figura pi\u00f9 simbolica delle rivolte degli indigeni dell'Amazzonia. Nella rivolta del 1578 bruci\u00f2 le citt\u00e0 di \u00c1vila e Archidona e prosegu\u00ec verso nord con l'intenzione di liberare dagli spagnoli non solo l'Amazzonia ma tutta la Audiencia Reale di Quito.\nRisorse.\nIl turismo proveniente da altre parti dell'Ecuador e da diversi paesi del mondo \u00e8 la fonte di reddito maggiore per gli abitanti di Tena. In citt\u00e0 sono presenti diversi hotel che offrono escursioni per attivit\u00e0 sportive, come kayak e rafting. In zona sono presenti diversi giardini zoologici e parchi e vengono offerte escursioni in canoa, come a Puerto Misahuall\u00ed, con la possibilit\u00e0 di visitare alcuni villaggi di comunit\u00e0 indigene che vivono sulle sponde del Rio Napo. Circa un terzo della popolazione si dedica invece all'agricoltura e all'allevamento, e in misura minore alla piccola industria e alla pubblica amministrazione."}
{"id": "1513839", "revid": "29244", "url": "https://it.wikipedia.org/wiki?curid=1513839", "title": "Siphonophorae", "text": ""}
{"id": "1513856", "revid": "287204", "url": "https://it.wikipedia.org/wiki?curid=1513856", "title": "Jbel Toubkal", "text": "Il Jbel Toubkal (in berbero: \u2d5c\u2d53\u2d31\u2d3d\u2d30\u2d4d, Tubkal, cio\u00e8 la \"vetta da cui si vede tutto\"; ), con i suoi 4.167 metri, \u00e8 la montagna pi\u00f9 alta del Marocco, della catena montuosa dell'Atlante e di tutto il Nord Africa.\nCaratteristiche.\nSi trova a 63\u00a0km a sud dalla citt\u00e0 di Marrakech, nell'Alto Atlante e nel parco nazionale di Toubkal.\nPrima ascensione.\nFino al XIX secolo l'interno del Marocco era terra sconosciuta ed il Jbel Ayachi (3.757\u00a0m) ne era considerata la montagna pi\u00f9 alta dell'Alto Atlante.\nI primi europei ad averlo scalato sono stati il Marchese di Segonzac, Vincent Berger e Hubert Dolbeau il 12 giugno del 1923. Essi trovarono sulla vetta un cairn eretto dalle popolazioni berbere locali.\nAscensione alla vetta.\nL'ascensione al tetto del Nord Africa attira un gran numero di amanti del trekking. Essa non presenta delle particolari difficolt\u00e0 tecniche e l'avvicinamento \u00e8 agevolato dai mulattieri e dai muli che trasportano i bagagli pesanti.\nLa via di salita pi\u00f9 frequentata parte da Imlil (raggiungibile da Asni) e passa dal Rifugio Toubkal (3.207\u00a0m).\nNell'agosto del 2010 Rosie Jones ha scalato il monte Toubkal per una raccolta di beneficenza devolta a Help for Heroes."}
{"id": "1513860", "revid": "2151778", "url": "https://it.wikipedia.org/wiki?curid=1513860", "title": "Tangerine Computer Systems", "text": "Tangerine Computer System \u00e8 stata un'azienda produttrice di home computer britannica negli anni 80. \nStoria.\nI suoi prodotti erano principalmente basati sul microprocessore 6502.\nI modelli pi\u00f9 importanti prodotti furono il Microtan 65, l'Oric-1 e l'Oric Atmos, questi ultimi con il marchio Oric Products International."}
{"id": "1513861", "revid": "729019", "url": "https://it.wikipedia.org/wiki?curid=1513861", "title": "Campagne daciche di Domiziano", "text": "Le campagne daciche di Domiziano ebbero luogo negli anni 85-89 e furono combattute tra l'esercito romano, guidato dai generali dell'imperatore Domiziano, e i Daci di re Decebalo.\nLa pace tra le parti fu concordata nell'89 e solo apparentemente fu favorevole ai Romani. In effetti, a Decebalo fu consentito di riarmarsi liberamente e di accrescere la potenza del suo popolo nei quindici anni successivi, prima della definitiva conquista della Dacia avvenuta sotto Traiano nel 101-106.\nContesto storico.\nL'impero dei Flavi era cominciato quindici anni prima con Vespasiano. A questi era succeduto il figlio maggiore, Tito, morto prematuramente nell'81, e poi il fratello minore, Domiziano. Quest'ultimo adott\u00f2 una politica estera estremamente aggressiva soprattutto in Occidente, cominciando tutta una serie di guerre lungo i confini imperiali, evidentemente per renderne pi\u00f9 sicure le sue frontiere, ma anche alla ricerca di glorie militari.\nNell'83, infatti, venne condotta una campagna contro la popolazione germanica dei Catti per la conquista dei monti Taunus e dei cosiddetti \"Agri decumati\". Lo stesso anno fu lanciata un'offensiva in Britannia per la conquista della parte settentrionale dell'Isola contro il popolo dei Caledoni. E sempre in questi anni, il popolo dei Nasamoni, lungo il confine della provincia dell'Africa proconsolare, fu completamente annientato, perch\u00e9 non costituisse pi\u00f9 un problema lungo questa frontiera meridionale.\nPreludio alla guerra.\nIl \"casus belli\" fu, nell'85, un'invasione in forze, da parte dei Daci, dell'area carpatica, nella vicina provincia romana della Mesia, il cui governatore fu ucciso. Il loro re \"Duras-Diurpaneo\", forse istigato dallo stesso Decebalo che poco pi\u00f9 tardi gli succedette, aveva deciso di invadere i territori romani, stanco probabilmente delle continue pressioni da parte dei Romani sui \"vicini\" popoli transdanubiani, e delle pretese di sovranit\u00e0 ed intervenendo spesso nella loro politica interna.\nDomiziano, gi\u00e0 ben disposto alle guerre esterne, non ebbe alcuna esitazione quando i Daci, con la loro irruzione in territorio romano gliene fornirono l'occasione. La risposta del nuovo imperatore non si fece attendere a lungo.\nForze in campo.\nDomiziano riusc\u00ec a schierare un esercito composto da numerose legioni danubiane, oltre ad unit\u00e0 ausiliarie e \"vexillationes legionarie\" come segue:\nIl numero totale di forze in campo da parte dell'impero romano potrebbe essersi aggirato attorno ai 100.000 armati, di cui 60.000 legionari e 40.000 ausiliari.\nIn base ai dati forniti da Strabone, Decebalo potrebbe essere stato in grado di mettere insieme un esercito di circa 200.000 armati.\nGuerra.\nAnno 85.\nUna nuova crisi scoppi\u00f2 sul Danubio. I Daci, la cui potenza aveva subito un'eclissi dopo la morte del grande re Burebista alla met\u00e0 del I secolo a.C. con la divisione in 4-5 piccoli stati, erano tornati di nuovo uniti e temibili sotto un altro vigoroso sovrano, \"Duras-Diurpanaeus\", il predecessore di Decebalo.\nIl centro del regno dacico era situato nell'anfiteatro naturale dei monti Carpazi, e le sue principali cittadelle fortificate nelle montagne di Or\u0103\u0219tie nel cuore della Transilvania. I Daci decisero di varcare il Danubio e di attaccare la vicina provincia romana di Mesia. Il governatore che and\u00f2 incontro all'esercito dace fu battuto pesantemente, probabilmente nei pressi di Adamclisi. Il proconsole di Mesia, Gaio Oppio Sabino, fu ucciso e numerose fortificazioni e guarnigioni del limes mesico furono annientate. Solo gli accampamenti legionari di Oescus e Novae, riuscirono a difendersi con successo.\nLa risposta romana, come detto, non si fece attendere. L'imperatore Domiziano, riunito un esercito con \"vexillationes\" provenienti da diverse province, marci\u00f2 subito verso il campo delle operazioni assieme alla guardia pretoriana ed al prefetto del pretorio, Cornelio Fusco. Domiziano, al termine dell'anno, potrebbe aver deciso l'inizio della costruzione di un grande vallo in terra in Dobrugia.\nAnno 86.\nDomiziano, pur avendo ristabilito l'ordine nella provincia di Mesia, decise di vendicare l'onore romano, organizzando per l'inizio dell'estate di quest'anno una spedizione punitiva oltre il Danubio, promuovendo come comandante in capo della spedizione in territorio dace, il prefetto del Pretorio, Cornelio Fusco. Non conosciamo esattamente dove l'esercito romano possa aver attraversato il fiume, ma \u00e8 possibile supporre che si trattasse della stessa via seguita qualche anno pi\u00f9 tardi da Traiano durante la sua prima campagna dacica.\nL'avanzata romana fu arrestata nel cuore del regno di Decebalo, dove sub\u00ec una disastrosa sconfitta. Qui l'esercito romano fu sonoramente battuto ed il Prefetto perse la vita. La sconfitta fu talmente grave da essere addirittura paragonata a quella subita da Publio Quintilio Varo ottant'anni prima in Germania nella battaglia nella selva di Teutoburgo. E, come se non bastasse, l'esercito romano dovette patire ulteriori perdite durante la disastrosa ritirata. E nel bottino fatto dai Daci si trovava addirittura uno stendardo militare, forse un'aquila legionaria o, molto pi\u00f9 probabilmente, un vessillo dei pretoriani.\nI Daci si accontentarono di una vittoria insperata, pur tuttavia non poterono esultare a lungo. I preparativi romani dovettero essere intensi per l'anno seguente, a giudicare dal successo ottenuto nell'88. Domiziano sapeva che questa volta non gli era concesso sbagliare. Non solo si procedette a preparare con cura gli armamenti e le truppe in vista della prossima campagna, ma anche i mezzi diplomatici non furono trascurati nello sforzo d'isolare ed accerchiare Decebalo, che succedette a \"Duras-Diurpaneus\" forse gi\u00e0 nel corso della campagna di quest'anno. \u00c8 possibile che Roma nel corso di questo inverno e dell'anno successivo abbia, infatti, cercato di ottenere la collaborazione o di comprare la neutralit\u00e0 delle popolazioni gete della Valacchia e sarmate della Moldavia.\nAnno 87.\nDurante la tregua di quest'anno, la Mesia potrebbe essere stata divisa in due province indipendenti: la \"Superiore\" e la \"Inferiore\" come suggerisce il Parker. E sembra che alla nuova provincia della Superiore fu unita la regione ex-pannonica della zona di Sirmio, forse perch\u00e9 Domiziano intendeva potenziarne l'armata che avrebbe utilizzato l'anno successivo per una nuova invasione. Alla Mesia Inferiore fu, invece, aggiunto il tratto danubiano che conduce da \"Drobetae\" a \"Ratiaria\", ovvero l'antica \"Treballia\".\nAnno 88.\nLa guerra fu ripresa dopo un anno di preparativi. Domiziano promosse come nuovo comandante in capo, un certo Tettio Giuliano il quale, varcato il Danubio, probabilmente di fronte alla fortezza legionaria di Viminacium, riusc\u00ec nell'autunno seguente a raggiungere la piana di Caransebe\u0219, di fronte alle \"Porte di Ferro\", forse dopo una marcia avvolgente di avvicinamento condotta su pi\u00f9 colonne, e non senza grandi difficolt\u00e0 per i continui attacchi dei Daci.\nIn una localit\u00e0 chiamata Tapae, dove Traiano avrebbe poi ottenuto un mediocre successo durante la sua prima campagna del 101, vi fu una grande battaglia, seguita da una strage di Daci. Un certo Vezina, che per il suo prestigio era secondo solo a Decebalo, mor\u00ec combattendo. Giuliano, tuttavia, non marci\u00f2 sulla capitale nemica di Sarmizegetusa Regia. Ne fu ostacolato, si disse, da uno stratagemma di Decebalo che, secondo Dione, avrebbe tagliato dei tronchi d'albero vestendoli da soldati con tanto di armamento; dopo averli disseminati copiosamente in difesa della capitale dacica, riusc\u00ec ad indurre i Romani a cessare l'avanzata in territorio nemico.\n\u00c8 lecito pensare che vi fossero altri motivi per cui Tettio Giuliano desistette dall'avanzare ulteriormente. La ragione principale potrebbe essere stata la difficolt\u00e0 di attraversare le \"Porte di Ferro\" in una stagione prossima all'inverno, tanto da supporre un soggiorno dell'esercito romano in territorio dacico fino alla primavera seguente, in preparazione di una marcia l'anno successivo su Sarmizegetusa Regia.\nAnno 89.\n\u00c8 certo che la vittoria romana aveva ridotto Decebalo sulla difensiva, ma venne salvato da una serie di eventi a lui favorevoli: \nQuesti eventi provocarono inevitabilmente il ritiro delle armate romane dalla Dacia e la stipulazione di un trattato di pace. Da entrambi i lati prevalsero gli atteggiamenti concilianti e diplomatici e l'onore fu salvo per entrambi. Decebalo divenne \"re cliente\", pur se solo nominalmente, guadagnandosi la riconoscenza e l'aiuto romano con l'invio di esperti carpentieri, ingegneri ed un sussidio annuale di 8 milioni di sesterzi.. Il fratello Degis, fu inviato a Roma a ricevere dalle mani dello stesso Domiziano la corona da regalare al re dei Daci in segno di alleanza e sottomissione.\nConseguenze.\nLe reazioni immediate.\nL'imperatore romano Domiziano, tornato a Roma, celebr\u00f2 con gran pompa un doppio trionfo su Catti e Daci, del tutto inutile ed inopportuno. La Dacia rimaneva ancora a tutti gli effetti uno stato libero ed indipendente da Roma.\nL'impatto sulla storia.\nQuesta guerra, ormai ben avviata, nella quale Sarmizegetusa Regia, capitale della Dacia, era minacciata da vicino e Decebalo costretto a chiedere pace, non fu portata a termine poich\u00e9 Domiziano decise di avventurarsi in una nuova guerra contro le popolazioni suebiche di Quadi e Marcomanni, oltre alle genti sarmatiche degli Iazigi a nord del medio corso del Danubio.\nL'inutile apertura di un nuovo fronte rese necessaria la conclusione della pace con la Dacia. Decebalo fu costretto a restituire armi e prigionieri romani, riconoscendosi sovrano dipendente dall'imperatore, anche se solo formalmente, mentre i Daci furono messi nella condizione giuridica di popolo cliente di Roma. \u00c8 vero anche che, se da un lato si tentava di fare un passo avanti per la romanizzazione di quel territorio, dall'altro Decebalo, privo di controlli diretti, pot\u00e9 tornare ad accrescere la sua potenza approfittando degli ingegneri e dei sussidi inviati da Roma. Quindici anni pi\u00f9 tardi fu, infatti, necessaria una nuova guerra per sottomettere definitivamente l'area ed accantonare un pericolo cos\u00ec grande alle porte dell'Impero romano.\nCuriosit\u00e0.\nArcheologia della guerra.\n\u00c8 possibile che sul sito della battaglia presso Adamclisi, combattuta contro i Daci in Mesia nell'85, in cui persero la vita numerosi soldati dell'esercito romano, compreso il governatore Gaio Oppio Sabino, venisse posto un altare sul cui perimetro erano scritti i nomi dei 3000 legionari e ausiliari caduti combattendo per l'impero."}
{"id": "1513862", "revid": "339392", "url": "https://it.wikipedia.org/wiki?curid=1513862", "title": "Repubblica di Vichy", "text": ""}
{"id": "1513866", "revid": "144796", "url": "https://it.wikipedia.org/wiki?curid=1513866", "title": "Guglielmo II d'Orange", "text": "Biografia.\nGuglielmo era figlio dello Statolder Federico Enrico d'Orange e di Amalia di Solms-Braunfels. Guglielmo il Taciturno era stato succeduto nella posizione di statolder e quindi di comandante militare dal figlio Maurizio di Nassau, che di seguito venne succeduto dal fratello Federico Enrico, padre appunto di Guglielmo II. Gli antenati di quest'ultimo governarono in unione con gli Stati Generali olandesi, un'assemblea dove venivano rappresentate le sette province dei Paesi Bassi, di cui la pi\u00f9 vasta era l'Olanda.\nIl 2 maggio 1641 Guglielmo spos\u00f2 la Principessa Maria Enrichetta Stuart, figlia maggiore del Re Carlo I d'Inghilterra e di Enrichetta Maria di Francia, nella Cappella Reale del Palazzo di Whitehall, a Londra.\nNel 1648 egli si oppose al Trattato di M\u00fcnster, malgrado questo riconoscesse l'indipendenza dei Paesi Bassi. Segretamente, infatti, Guglielmo aveva aperto dei negoziati con la Francia con l'obbiettivo di estendere i propri territori sotto un governo centralizzato. Inoltre, egli tramava per la restaurazione del cognato, Carlo II, sul trono d'Inghilterra.\nNel 1650 Guglielmo II venne coinvolto in una querelle con il reggente di Amsterdam, Andries Bicker e la potente confederazione dei mercanti tra cui figuravano personaggi come e Cornelis de Graeff sul tema della riduzione delle truppe sulla linea del Trattato di M\u00fcnster. Guglielmo si oppose alla riduzione delle armate, fatto che avrebbe diminuito una delle sue basi pi\u00f9 potenti. Per evitare questo, Guglielmo imprigion\u00f2 otto membri della nobilt\u00e0 olandese nel Castello di Loevestein. Inoltre egli invi\u00f2 il cugino Guglielmo Federico di Nassau-Dietz con un'armata di 10.000 uomini a prendere possesso di Amsterdam con la forza, ma l'intento fall\u00ec anche a causa delle pessime condizioni atmosferiche che resero impossibili alcune azioni militari fondamentali.\nDopo aver prestato servizio come Statolder d'Olanda, Zelanda, Utrecht, Gheldria e Overijssel per soli tre anni, egli mor\u00ec di morbillo nel 1650. Suo figlio Guglielmo nacque una settimana dopo la sua morte. Questo fu l'inizio del primo periodo di vacanza dello statolderato per le province d'Olanda, Zelanda, Utrecht, Gheldria e Overijssel. Il figlio gli succedette nel 1672 come Statolder e successivamente, nel 1689, divenne anche Re d'Inghilterra."}
{"id": "1513870", "revid": "1305772", "url": "https://it.wikipedia.org/wiki?curid=1513870", "title": "Realms of Chaos", "text": "Realms of Chaos \u00e8 un videogioco a piattaforme ad ambientazione fantasy, sviluppato e pubblicato da Apogee Software nel 1995. \u00c8 l'ultimo gioco a piattaforme a 2 dimensioni prodotto dalla casa texana.\nTrama.\nAmbientato nel fantastico mondo di Mysteria, in Realms of Chaos si vivono le avventure di Endrick e Elandra, fratello e sorella, impegnati a salvare il loro mondo da male oscuro che ha tramutato tutti gli abitanti in mostri feroci.\nModalit\u00e0 di gioco.\nNel gioco si possono controllare (a turno) entrambi i protagonisti, selezionandoli con la pressione di un tasto in qualunque momento. Endrick \u00e8 un guerriero dotato di attacco corpo a corpo e maggiori punti vitali; la sorella Elandra una maga, dotata di attacco a distanza ma pi\u00f9 debole (i due personaggi hanno la barra della vita indipendente uno dall'altro). Sta al giocatore, a seconda della situazione di gioco, selezionare il personaggio adatto al momento opportuno.\nIl gioco, seguendo il cosiddetto modello Apogee, \u00e8 suddiviso in tre episodi; il primo \u00e8 ottenibile gratuitamente, gli altri due devono essere pagati. Gli episodi sono:\nSviluppo.\nInizialmente il gioco era stato concepito come seguito di \"Paganitzu\", e intitolato \"Paganitzu II: The Bloodfire Pendant\". Inoltre era stato programmato in EGA, e solamente in seguito convertito in VGA a 256 colori: questo port\u00f2 il tempo di sviluppo a 3 anni di lavoro."}
{"id": "1513872", "revid": "74173", "url": "https://it.wikipedia.org/wiki?curid=1513872", "title": "L'Annunziatore Umbro Sabino", "text": "L'Annunziatore Umbro-Sabino fu un quotidiano edito a Terni nel periodo compreso tra il 1883 ed il 1888.\nStoria.\nVenne stampato nello stabilimento tipografico Alterocca ed il suo proprietario fu Virgilio Alterocca, il quale dalle colonne del giornale lanci\u00f2 numerose battaglie per la crescita della citt\u00e0 ed il superamento di problemi quali l'analfabetismo ed il miglioramento delle condizioni in cui versava la classe operaia. Dal 1887 cambio' denominazione in Il Corriere Umbro Sabino. Cess\u00f2 le pubblicazioni l'anno successivo per ragioni di coerenza legate ai molteplici impegni assunti dal suo proprietario. \"L'Annunziatore Umbro Sabino\" fu uno dei quotidiani che presero parte ad un'adunanza della stampa umbra svoltasi a Perugia il 28 giugno 1885. L'assemblea, voluta proprio dal suo direttore Virgilio Alterocca, doveva avere lo \"scopo di concordare un vero patto di fratellanza a rendere meno arduo e pi\u00f9 proficuo il nobilissimo compito che la Stampa si propone\u201d. Vi parteciparono inoltre L'unione liberale di Perugia e Terni (rappresentata dall'avv. Stefano Lazzari), La Provincia dell'Umbria, Lo Spartaco di Spoleto, Il Topino di Foligno, Il Progresso Agricolo di Foligno e L'Umbria Agricola di Perugia. A questi vanno poi aggiunti la Nuova Umbria di Spoleto, Il Municipio di Citt\u00e0 di Castello e l'Obolo del povero di Rocca Sinibalda (aderirono ma senza prendere parte al congresso). Nel corso dell'assemblea furono presentati, ed approvati, ben undici punti, di cui due caldeggiati proprio dall'Alterocca."}
{"id": "1513876", "revid": "44939", "url": "https://it.wikipedia.org/wiki?curid=1513876", "title": "Fattori di trascrizione", "text": ""}
{"id": "1513879", "revid": "438678", "url": "https://it.wikipedia.org/wiki?curid=1513879", "title": "Ducato di Gheldria", "text": "La Contea di Gheldria, dal 1339 Ducato di Gheldria (\"Hertogdom Gelre\" in olandese; \"Herzogtum Geldern\" in tedesco) \u00e8 stata una contea storica, poi ducato, del Sacro Romano Impero.\nIl Ducato prese il nome dalla citt\u00e0 di Geldern, che in epoca moderna \u00e8 in Germania. La provincia di Gheldria nei Paesi Bassi comprende gran parte dell'area formale del ducato.\nGeografia.\nLa Contea ed il Ducato di Gheldria consistevano non solo nelle attuali province olandesi di Gheldria e Limburgo ma anche in parte dell'attuale stato tedesco della Renania Settentrionale-Vestfalia.\nIl ducato venne diviso in quartieri:\nLa capitale fu inizialmente Gheldria, mentre nel 1347 si spost\u00f2 a Nimega.\nStoria.\nLa contea di Gheldria fu istituita verso la fine dell'XI secolo; il primo documento che attesta l'esistenza della contea \u00e8 datato 1096, ed \u00e8 il documento \"caput LXVII\" della \"Opera diplomatica et historica, tomus primus\" di Auberti Miraei, scritto dalla contessa di Boulogne, Ida di Lorena, figlia di Goffredo il Barbuto e madre di Goffredo di Buglione, che fu controfirmato dal primo conte di Gheldria, Gerardo (\"Gerardi comitis de Gelre\"); Gerardo era signore di Wassenberg, signoria iniziata con Gerardo \"flamens\", citato, come testimone in un documento del \"Veterum scriptorum et monumentorum historicorum\" dell'Imperatore del Sacro Romano Impero, Corrado II il Salico e poi, ancora come testimone del documento n\u00b0 38 del \"Urkunden und Abhandlungen zur Geschichte des Niederrheins und der Niedermaas\", datato 1042, dell'imperatore, Enrico III il Nero; la signoria fu creata circa alla met\u00e0 del secolo XI: infatti all'inizio degli \"Annales Rodenses\", viene ricordato, senza precisare l'anno, che l'Imperatore del Sacro Romano Impero (\"obsequio Romani imperatoris\") affid\u00f2 a Gerardo la signoria di Wassenberg (\"locavit Gerardum aput Wasenberch\").\nLa Gheldria fu spesso in guerra con la Contea d'Olanda e con il Principato vescovile di Utrecht, sin quando i duchi di Borgogna non conquistarono l'intera area.\nDopo la morte della duchessa, Maria \"la Ricca\", il marito, Massimiliano I d'Asburgo, futuro Imperatore del Sacro Romano Impero, nel 1484, inglob\u00f2 il Ducato di Gheldria nei Paesi Bassi borgognoni, comprendenti diversi ducati e contee, corrispondenti all'incirca all'attuale Benelux, pi\u00f9 alcuni dipartimenti francesi.\nQuando i Paesi Bassi si rivoltarono al governo di Filippo II di Spagna nel XVI secolo, egli dovette concedere l'autonomia alla Repubblica delle Sette Province Unite e il Ducato Gheldria sub\u00ec una divisione. I tre quartieri a nord, detti anche Bassa Gheldria, entrarono a far parte della Repubblica delle Sette Province unite, mentre il quartiere meridionale dell'Alta Gheldria rimase parte dei Paesi Bassi spagnoli. All'interno della Repubblica delle Sette Province Unite, la provincia costituita dai tre quartieri settentrionali continu\u00f2 a chiamarsi Ducato di Gheldria.\nStemmi di Gheldria.\nGli stemmi della regione nei secoli."}
{"id": "1513884", "revid": "307923", "url": "https://it.wikipedia.org/wiki?curid=1513884", "title": "Cagliari Pallavolo 2002-2003", "text": "Rosa.\nElenco dei giocatori della Cagliari Pallavolo nella stagione 2002/03."}
{"id": "1513887", "revid": "47767", "url": "https://it.wikipedia.org/wiki?curid=1513887", "title": "Clementina (nome)", "text": "Origine e diffusione.\nSi tratta di una forma femminile, ottenuta tramite alterazione, del nome Clemente. Si sovrappone inoltre al nome latino \"Clementina\", femminile di \"Clementinus\", un patronimico di Clemente (quindi \"relativo a Clemente\", \"della famiglia di Clemente\").\nDeve la sua diffusione anche grazie al culto di santa Clementina, considerata una delle vergini martirizzate assieme a sant'Orsola.\nIn inglese \u00e8 in uso dal Medioevo e, nella forma \"Clementine\", derivata dal francese, dal XIX secolo; una donna cos\u00ec chiamata \u00e8 il soggetto della celebre canzone popolare americana \"Oh my darling, Clementine\", che determin\u00f2 un calo nell'uso del nome a partire da fine Novecento.\nOnomastico.\nL'onomastico si festeggia il 21 ottobre in onore di santa Clementina, martire a Colonia assieme a sant'Orsola e alle loro altre compagne. Con questo nome si ricordano anche, alle date seguenti:"}
{"id": "1513890", "revid": "93436", "url": "https://it.wikipedia.org/wiki?curid=1513890", "title": "Th\u00e9nardier", "text": "I Th\u00e9nardier, moglie e marito, sono i principali antagonisti del romanzo \"I Miserabili\" di Victor Hugo. Si tratta di una coppia di perfidi locandieri, malvagi, avidi e spietati, dediti unicamente a truffe, raggiri e, occasionalmente, al vero e proprio ladrocinio. Dei due assume particolare importanza, negli eventi raccontati nel romanzo, il marito, denominato unicamente come Monsieur Th\u00e9nardier -laddove la moglie \u00e8 invece chiamata Madame Th\u00e9nardier- per il suo trovarsi pi\u00f9 volte a tu per tu con il protagonista, Jean Valjean, di cui rappresenta, insieme al poliziotto Javert, la principale nemesi.\nBiografia dei personaggi.\nLa locanda di Montfermeil.\nAl momento della loro prima apparizione, nel quarto libro del primo tomo del romanzo, la coppia gestisce una squallida locanda nel paese di Montfermeil chiamata \"Al sergente di Waterloo\". Del passato della donna non si sa nulla, del passato di Monsieur Th\u00e9nardier viene invece raccontato come fosse stato presente sul campo di Waterloo, al termine della celebre battaglia. Qui, l'uomo si guadagnava da vivere come vivandiere al seguito dell'esercito, non disdegnando di spogliare i cadaveri dei soldati caduti; fu in questo modo che, nella notte seguente la disfatta di Napoleone, gli capit\u00f2 di imbattersi in un ufficiale ferito, Pontmercy, salvandogli casualmente la vita. Questi, fraintendendo ci\u00f2 che era successo, credette Th\u00e9nardier un sergente francese e, prima di andarsene, si dichiar\u00f2 suo eterno debitore.\nIn seguito a questi eventi, egli mise su la sua locanda a Montfermeil insieme alla moglie. Qui, nel 1818, viene a bussare una giovane donna, Fantine, da poco madre. Questa, avendo necessit\u00e0 di abbandonare la figlia per trovare lavoro, decide di affidarla alla coppia senza intuirne la malvagit\u00e0 d'animo. I due, che all'epoca avevano gi\u00e0 due figlie, \u00c9ponine e Azelma, di poco pi\u00f9 grandi della bambina, accettano di custodirla dietro cospicuo vitalizio, per guadagno personale. Nei cinque anni seguenti, la coppia alleva la piccola, Cosette, trattandola come una serva, costringendola ai lavori pi\u00f9 umili e privandola di ogni cura o attenzione. Nel frattempo, non esitano a chiedere alla inconsapevole Fantine sempre pi\u00f9 soldi per il mantenimento della bimba, fino a costringere la donna alla prostituzione e, infine, alla morte.\nAlla fine dei cinque anni, tuttavia, la bambina viene tratta in salvo da Jean Valjean, il protagonista del libro, ex forzato ancora ricercato dalla polizia che, avendo preso a cuore le vicende di Fantine ed assistito alla sua morte, decide di prendersi cura della figlia. Questi libera perci\u00f2 Cosette dai Th\u00e9nardier, dietro pagamento di una forte somma, e sfuggendo ad un successivo agguato del perfido locandiere.\nI tagliagole di Parigi.\nCirca dieci anni dopo questi fatti, la coppia, caduta in miseria dopo il fallimento della locanda, si trasferisce in un poverissimo appartamento alla periferia di Parigi, dove si procura da vivere estorcendo denaro ai benestanti ora facendo leva sulla piet\u00e0, ora con velate minacce. I due avevano nel frattempo avuto altri tre figli, per nessuno dei quali la madre aveva mai tuttavia trovato il pi\u00f9 piccolo briciolo di affetto, avendolo riversato tutto sulle sue primogenite: il primo, Gavroche, era stato messo sulla strada in giovanissima et\u00e0, ed era perci\u00f2 divenuto un monello vagabondo che finir\u00e0 per immolarsi sulla barricate parigine della rivolta popolare del giugno 1832; gli altri due \u2014 dei quali non viene mai detto il nome \u2014 vengono affidati (o, per meglio dire, venduti) dalla snaturata donna ad una sua conoscente, la signora Magnon, che a sua volta li utilizzava per spillare denaro ad un anziano aristocratico, Monsieur Gillenormand, al quale li aveva presentati come suoi figli illegittimi.\nUn giorno, nel tugurio in cui vivono, giunge Jean Valjean che, non riconoscendoli, era desideroso di prodigare loro aiuto e carit\u00e0. Sebbene l'ex forzato non riconosca Th\u00e9nardier questi \u2014 che si faceva all'epoca chiamare Jondrette \u2014 riconosce Jean Valjean, e decide di prendersi la sua rivincita su di lui. Aspetta perci\u00f2 la sua prossima visita per tendergli un agguato, convocando una banda di ladri e tagliagole con i quali era da tempi in \"affari\", e riuscendo ad imprigionarlo, con l'intento di derubarlo dei suoi averi. I suoi piani vengono tuttavia mandati in fumo da Marius Pontmercy, suo vicino di casa, povero studente figlio di quell'ufficiale che Th\u00e9nardier millantava di aver salvato a Waterloo. Questi, scoperto il suo piano, e nonostante i rimorsi dovuti al fatto di dover agire contro il salvatore del suo genitore, allerta la polizia, portando cos\u00ec all'arresto dei Th\u00e9nardier e alla loro banda, colti in flagrante, e permettendo a Jean Valjean di dileguarsi nel trambusto che segue.\nMadame Th\u00e9nardier, arrestata con gli altri, finisce per morire in carcere di malattia. Suo marito, invece, riesce ad evadere con la complicit\u00e0 dei suoi compagni banditi, e grazie all'inconsapevole aiuto di suo figlio Gavroche. Appena uscito di galera, il malvagio figuro tenta una nuova vendetta ai danni di Jean Valjean, prendendo d'assalto con i suoi soci la casa dove il vecchio abita insieme alla figlia adottiva. Questo nuovo piano viene per\u00f2 sventato da sua figlia \u00c9ponine che, innamorata di Marius (il quale, ignaro, \u00e8 a sua volta innamorato di Cosette) fronteggia il padre ed i suoi scagnozzi, mettendoli infine in fuga.\nPochi giorni dopo, Th\u00e9nardier ha un nuovo faccia a faccia con Jean Valjean, incontrandolo nei sotterranei delle fogne di Parigi, dove questi si \u00e8 rifiugiato trascinando sulle spalle l'esanime Marius, per sfuggire ai tumulti seguiti la protesta popolare del 5 giugno 1832. In questa occasione, complice il buio, Th\u00e9nardier non riconosce in un primo momento Valjean e, credendolo un assassino suo pari, intento a nascondere un cadavere, ne favorisce anzi la fuga.\nL'ultima apparizione del malvagio locandiere avviene l'anno seguente, nelle ultime pagine del romanzo: egli si presenta a Marius, dopo che questi ha sposato Cosette e ripudiato Jean Valjean, per il suo passato di assassino. Tramando una ennesima truffa, Th\u00e9nardier rivela al giovane i trascorsi dell'ex forzato. Nonostante i suoi travisamenti, Marius riesce a ricostruire, dal suo racconto, la verit\u00e0 attorno al suo bistrattato suocero, intuendone la grandezza d'animo e, ancor pi\u00f9, il fatto di dovergli la vita in seguito agli eventi dell'insurrezione. Perci\u00f2, liquidato Th\u00e9nardier con una notevole somma, riesce a correre con Cosette al capezzale di Jean Valjean, riconciliandosi con lui appena prima della sua morte.\nTh\u00e9nardier, dal canto suo, sfrutta la somma ricevuta da Marius per trasferirsi in America con la figlia Azelma \u2014 l'unica che gli sia rimasta accanto fino alla fine \u2014 dove, come si apprende nell penultimo capitolo del romanzo, a causa del suo animo malvagio non trova altro modo per sfruttare il denaro che diventare negriero.\nTh\u00e9nard.\nIl nome si ispira al rinomato chimico Louis Jacques Th\u00e9nard, il quale si era opposto alla riduzione del tempo di lavoro dei bambini."}
{"id": "1513891", "revid": "287204", "url": "https://it.wikipedia.org/wiki?curid=1513891", "title": "Batida", "text": "Batida \u00e8 un termine generico che designa una famiglia di cocktail da party brasiliani a base di alcool, di succo di frutta e di zucchero. La parola batida deriva dal portoghese \"bater\" (battere). Bevuta come aperitivo, la batida \u00e8 spesso proposta nei ristoranti in grandi caraffe. Una batida autentica brasiliana deve essere preparata fresca: nonostante in Europa questo tipo di cocktail si trovi fabbricato su scala industriale, in Brasile questo non avviene mai.\nIn musica il ritmo della \"bossa nova\" \u00e8 chiamato elegantemente anche \"batida\"... La batida de Jo\u00e3o Gilberto, il musicologo Walter Garcia la definisce, \u00ab par une combinaison rythmique entre la r\u00e9gularit\u00e9 de la basse et l'irr\u00e9gularit\u00e9 des accords \u00bb (una combinazione ritmica tra la regolarit\u00e0 dei bassi e l'irregolarit\u00e0 degli accordi).\nRicetta generica.\nUna batida \u00e8 sempre di:\nTutti gli ingredienti sono leggermente battuti in un mixer; questo serve per mescolare bene gli ingredienti. Poi il tutto viene servito freddo in un grande bicchiere, con ghiaccio.\nVarianti della ricetta generica.\nLe varianti pi\u00f9 comuni sono:"}
{"id": "1513892", "revid": "287204", "url": "https://it.wikipedia.org/wiki?curid=1513892", "title": "Thenardier", "text": ""}
{"id": "1513900", "revid": "21880", "url": "https://it.wikipedia.org/wiki?curid=1513900", "title": "Chiocciola (araldica)", "text": "In araldica la chiocciola \u00e8 simbolo di \"pazienza\" e \"contentezza del proprio stato\"."}
{"id": "1513901", "revid": "287204", "url": "https://it.wikipedia.org/wiki?curid=1513901", "title": "Cardiff Metropolitan University Football Club", "text": "L'UWIC Inter Cardiff FC \u00e8 una squadra di calcio gallese. Il loro nome \u00e8 ispirato all'Internazionale FC. Il club ha avuto una storia turbolenta con numerosi cambi di nome.\nIl club \u00e8 stato formato da una serie di unioni fra squadre diverse. Inizialmente il Lake United cambi\u00f2 nome in AFC Cardiff nel 1984. Nel 1990 si unirono con il Sully FC per formare l'Inter Cardiff FC. Nel 1996 il club cambi\u00f2 nome in Inter CableTel AFC per ragioni di sponsor ma ritorn\u00f2 a chiamarsi Inter Cardiff FC nel 1999.\nNel 2000 l'Inter Cardiff FC si un\u00ec con l'UWIC FC per formare l'UWIC Inter Cardiff FC. I soprannomi della squadra sono The International, The Sheep (il Galles \u00e8 famoso per le pecore) o The Div's (da Car-DIFF).\nIl Club \u00e8 attualmente nella Prima Divisione. L'UWIC Inter Cardiff comprende diverse squadre maschili e anche una squadra femminile, e gioca nel Cyncoed Campus a Cardiff.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "1513903", "revid": "486946", "url": "https://it.wikipedia.org/wiki?curid=1513903", "title": "Inter Cardiff F.C.", "text": ""}
{"id": "1513904", "revid": "486946", "url": "https://it.wikipedia.org/wiki?curid=1513904", "title": "Inter Cardiff", "text": ""}
{"id": "1513908", "revid": "380453", "url": "https://it.wikipedia.org/wiki?curid=1513908", "title": "Cagliari Pallavolo 2001-2002", "text": "Rosa.\nElenco dei giocatori della Cagliari Pallavolo nella stagione 2001/02."}
{"id": "1513910", "revid": "36426", "url": "https://it.wikipedia.org/wiki?curid=1513910", "title": "Casseuil-sur-Garonne", "text": ""}
{"id": "1513911", "revid": "16758", "url": "https://it.wikipedia.org/wiki?curid=1513911", "title": "Marco Sanna", "text": "Carriera.\nHa militato in tutte le categorie dalla Serie D ai professionisti giocando in quattro delle maggiori cinque societ\u00e0 sarde. Per ogni campionato disputato non ha fatto registrare meno di 15 presenze in nessuna stagione.\nHa ottenuto due promozioni di categoria dalla Serie B alla Serie A, con il Cagliari nella stagione 1997-1998 e col Torino nella stagione 1998-1999.\nCon il Cagliari milita in Serie A per cinque stagioni passando dalla Serie C2 di Tempio alla Coppa UEFA. Lasciata Cagliari per Torino, vi rimane una stagione per poi passare alla Sampdoria con cui disputa tre stagioni.\nTornato a Sassari, qui gioca quattro stagioni segnando una rete nella sua citt\u00e0 natale che porta anche ai play-off per la Serie B e che deve abbandonare dopo lo svincolo per il fallimento della societ\u00e0 sassarese.\nDal 2006 al 2009 gioca nella Nuorese.\nIn un articolo pubblicato sul numero del 6 ottobre 2010 del quotidiano regionale sardo \"La Nuova Sardegna\", Marco Sanna annuncia il suo ritiro dal calcio giocato.\nIn carriera ha totalizzato complessivamente 127 presenze in Serie A e 122 in Serie B.\nNel dicembre del 2010 Marco Sanna torna ad allenare ed a giocare andando a Tempio in Promozione, dove trascorse le sue prime sei stagioni da giocatore professionista tra il 1986 ed il 1992, in sostituzione dell'esonerato Luca Raineri.\nNel dicembre 2011 diventa allenatore della Nuorese subentrando al dimissionario Giovanni Scanu.\nA fine 2013 viene ingaggiato alla guida dell'Ozierese, in Promozione girone B, al posto di Agostino Fraoni.\nNell'ottobre 2014 firma come nuovo allenatore dell'Alghero 1945 A fine stagione, dopo la retrocessione in Promozione, non viene confermato.\nIl 10 novembre 2015 viene annunciato il suo ingaggio come allenatore della Torres, militante in Serie D, al posto dell'esonerato Giuseppe Ferazzoli. A fine stagione non viene confermato ed \u00e8 sostituito da Guglielmo Bacci.\nIl 13 settembre 2016 torna in panchina, infatti viene ingaggiato dal Grosseto, militante nel girone E della Serie D. Successivamente, il 12 dicembre dello stesso anno, con la squadra nelle zone basse della classifica e una situazione societaria deficitaria, viene esonerato.\nA pochi giorni dall'inizio del torneo di Serie D 2017-2018 viene ingaggiato dal Latte Dolce venendo esonerato per\u00f2 dopo un solo mese per far spazio a Massimiliano Paba che proprio a Sanna aveva lasciato il posto.\nIl 26 ottobre 2018, viene annunciato il suo ritorno sulla panchina della Torres, in Serie D, al posto dell'esonerato Pino Tortora. Il 26 marzo 2019, esattamente cinque mesi dopo il suo ingaggio,con la squadra reduce da tre sconfitte di fila, viene sollevato dall'incarico.\nIl 17 giugno 2020 la Nuorese, che disputer\u00e0 il campionato di Eccellenza regionale, comunica di aver raggiunto l'accordo per il ritorno del tecnico sassarese sulla panchina verde-azzurra. A fine stagione,societ\u00e0 e tecnico decidono di comune accordo di non rinnovare il contratto per l'annata 2021-22."}
{"id": "1513912", "revid": "124123", "url": "https://it.wikipedia.org/wiki?curid=1513912", "title": "Virpi Kuitunen", "text": "Biografia.\nHa debuttato in campo internazionale il 1\u00ba marzo 1995 in occasione dei Mondiali juniores di G\u00e4llivare, senza ottenere risultati di rilievo.\nIn Coppa del Mondo ha esordito il 18 gennaio 1997 nella 15\u00a0km a tecnica classica di Lahti (51\u00aa) e ha ottenuto la prima vittoria, nonch\u00e9 primo podio, il 26 novembre 2000 nella staffetta di Beitost\u00f8len. In gare individuali ha ottenuto il primo podio il 17 dicembre 2000 nella sprint a tecnica libera di Brusson e la prima vittoria il 7 marzo 2004 nella 10\u00a0km a tecnica classica di Lahti. Nella stagione 2006-2007 si \u00e8 aggiudicata la Coppa generale ed entrambe le Coppe di specialit\u00e0 (distanza e sprint); nella stagione successiva ha bissato sia il successo generale, sia quello di distanza.\nIn carriera ha partecipato a due edizioni dei Giochi olimpici invernali ( e ), vincendo due bronzi, e a sei dei Campionati mondiali, vincendo sei ori, un argento e un bronzo.\nNel 2001 fu coinvolta nello scandalo doping che travolse la nazionale finlandese ai Campionati mondiali di sci nordico 2001: poich\u00e9 risult\u00f2 positiva all'amido idrossietilico fu privata della medaglia d'argento nella staffetta che in un primo momento gli era stata assegnata (ma non dell'oro nell'inseguimento). Scontata la squalifica, nel 2003 torn\u00f2 alle gare.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU = inseguimento\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nMS = partenza in linea\nTC = tecnica classica\nTL = tecnica libera"}
{"id": "1513915", "revid": "147489", "url": "https://it.wikipedia.org/wiki?curid=1513915", "title": "Jack Monroe", "text": ""}
{"id": "1513918", "revid": "125099977", "url": "https://it.wikipedia.org/wiki?curid=1513918", "title": "Fondo sovrano", "text": "Sono denominati fondi sovrani alcuni speciali strumenti di investimento pubblico che appartengono direttamente ai governi dei relativi paesi. Tali fondi vengono utilizzati per investire in strumenti finanziari (azioni, obbligazioni, immobili), o in altre attivit\u00e0, i \"surplus\" fiscali o le riserve valutarie in moneta estera.\nI fondi sovrani sono nati soprattutto nei paesi esportatori di petrolio: Emirati Arabi Uniti, Qatar, Norvegia, ma anche Singapore, dove, grazie al rilevante surplus fiscale, il governo ha costituito il fondo Temasek Holdings, uno dei primi nati e uno dei pi\u00f9 attivi, soprattutto nelle imprese del Sud-est asiatico.\nMolto attivi sono anche i fondi sovrani di Abu Dhabi e quello di Dubai, che detiene una quota del 5% nella Ferrari.\nIl fondo d'investimento cinese.\nLa Cina dispone di ingenti riserve di valuta estera, grazie al suo notevole surplus commerciale; tali riserve sono in gran parte investite in titoli di Stato statunitensi. Nel 2007 \u00e8 stata costituita la \"China Investment Corporation\", una societ\u00e0 che gestisce un fondo d'investimento con una dotazione finanziaria di oltre 400 miliardi di dollari, attivo sul mercato azionario; il primo investimento del neonato fondo \u00e8 stato l'acquisto di una quota pari a circa il 10% del gestore di \"private equity\" Blackstone Group, cui ha fatto seguito l'investimento da 5 miliardi di dollari nella banca Morgan Stanley.\nIl fondo d'investimento del Qatar.\nAl 2015 il fondo \"Qatar Investment Authority\" (Qia) del Qatar possiede in Italia l'area del Progetto Porta Nuova a Milano, . \nPreoccupazioni sui fondi sovrani.\nLa crisi dei mutui subprime, che ha messo in difficolt\u00e0 molte banche statunitensi, ha fatto emergere il peso crescente assunto dai fondi sovrani, intervenuti con i loro capitali in istituti come Citigroup, UBS, Merrill Lynch e Barclays. La nascita di un fondo sovrano cinese nel 2007 (China Investment Corporation), l'accresciuta importanza di quelli arabi, e i possibili investimenti da parte di fondi russi, hanno destato preoccupazioni in Europa e negli USA per le possibili interferenze da parte di governi stranieri (non sempre democratici) nella gestione delle imprese in cui questi investono. La Commissione europea ha chiesto ai governi nazionali di evitare l'adozione di misure protezionistiche nei confronti degli investimenti dei fondi sovrani, richiamando l'attenzione degli stati membri sul fatto che eventuali restrizioni agli investimenti dei fondi sovrani dovranno risultare compatibili con i principi stabiliti dal Trattato sul funzionamento dell'Unione europea, in particolare quelli in materia di libera circolazione di capitali."}
{"id": "1513919", "revid": "13116647", "url": "https://it.wikipedia.org/wiki?curid=1513919", "title": "RV 693", "text": ""}
{"id": "1513921", "revid": "144796", "url": "https://it.wikipedia.org/wiki?curid=1513921", "title": "Guglielmo il Taciturno", "text": ""}
{"id": "1513925", "revid": "767487", "url": "https://it.wikipedia.org/wiki?curid=1513925", "title": "Il marito ricco", "text": "Il marito ricco (\"Tarnished Lady\"), \u00e8 un film statunitense del 1931, diretto da George Cukor e interpretato da Tallulah Bankhead e Clive Brook. Il soggetto, una storia dai toni di commedia drammatica, \u00e8 tratto dal romanzo \"New York Lady\" di Donald Ogden Stewart che ha adattato il suo lavoro per lo schermo, firmando anche la sceneggiatura del film.\nTrama.\nLa storia di una ragazza irrequieta che lascia l'uomo che ama per sposarne uno ricchissimo. Anche se lui \u00e8 veramente innamorato, il loro rapporto non decolla. Sembra entrare definitivamente in crisi quando l'uomo \u00e8 rovinato dal crollo della borsa di Wall Street. Ma la nascita di un bambino e le nuove circostanze che i due devono affrontare potrebbero creare i presupposti per una nuova vita insieme.\nProduzione.\nIl film fu prodotto dalla Paramount Pictures\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 2 maggio 1931 con il titolo originale \"Tarnished Lady\"-"}
{"id": "1513930", "revid": "1993519", "url": "https://it.wikipedia.org/wiki?curid=1513930", "title": "Lago Nero (Valsesia)", "text": "Il Lago Nero \u00e8 un piccolo lago alpino della Valsesia.\nCaratteristiche.\nIl Lago Nero \u00e8 un lago alpino di circo situato a quota 2667\u00a0m s.l.m., ai piedi della parete sud del Corno Bianco.\nDi forma ovale (lunghezza: 750\u00a0m; profondit\u00e0: 11\u00a0m; superficie: 87\u00a0000\u00a0m\u00b2) \u00e8 il lago alpino pi\u00f9 esteso della Valsesia e deve il suo nome al colore caratteristico delle sue acque, che assumono una tinta blu scuro per via della loro profondit\u00e0 e per il riflesso della bastionata di rocce nerastre che circondano l'ambiente. Il livello dell'acqua \u00e8 sensibilmente calato negli ultimi anni ed \u00e8 possibile notarlo dall'erosione delle rocce.\nAccesso.\n\u00c8 punto di passaggio nella salita al Corno Bianco (3320\u00a0m). Raggiungibile da C\u00e0 di Janzo in 4 ore e dal Rifugio Carestia in 1 ora e 45 minuti attraverso i sentieri 201/202 (ex 1/2)."}
{"id": "1513933", "revid": "765341", "url": "https://it.wikipedia.org/wiki?curid=1513933", "title": "Cagliari Pallavolo 2000-2001", "text": "Rosa.\nElenco dei giocatori della Cagliari Pallavolo nella stagione 2000/01."}
{"id": "1513938", "revid": "83531", "url": "https://it.wikipedia.org/wiki?curid=1513938", "title": "Sun Studio", "text": "Il Sun Studio \u00e8 uno storico studio di registrazione aperto dal produttore Sam Phillips al 706 della Union Avenue di Memphis, in Tennessee.\nStoria.\nInaugurato il 3 gennaio 1950, fu originariamente denominato \"Memphis Recording Service\" e venne dislocato nel medesimo stabile in cui aveva sede l'etichetta discografica Sun Records. Grandi artisti della storia del blues e del R&amp;B come Howlin' Wolf, Junior Parker, Little Milton, B.B. King, James Cotton, Rufus Thomas, e Rosco Gordon vi effettuarono delle registrazioni nei primi anni cinquanta.\nMan mano che gli anni cinquanta volgevano al termine, il Sun Studio divenne una sorta di simbolo per numerosi artisti rock and roll, country e rockabilly; molti di loro, come Johnny Cash, Elvis Presley, Carl Perkins, Roy Orbison, Charlie Feathers, Ray Harris, Warren Smith, Charlie Rich e Jerry Lee Lewis erano sotto contratto con l'etichetta Sun Records e proprio qui incisero molti loro lavori divenuti pietre miliari, fin quando il Sun Studio non si trasfer\u00ec dalla sua storica sede nello stabile di Union Avenue: nel 1959, infatti, Sam Phillips inaugur\u00f2 il pi\u00f9 ampio \"Sam C. Phillips Recording Studio\" (pi\u00f9 noto come Phillips Recording) destinato a prenderne il posto.\nLo studio arrest\u00f2 le sue attivit\u00e0 nel 1969, quando Sam Phillips cedette l'etichetta a Shelby Singleton: nel complesso non ebbe pi\u00f9 luogo alcuna attivit\u00e0 di tipo discografico fino alla storica \"session\" di registrazione, nota come Class of '55 e tenutasi nel settembre 1985 sotto la produzione di Chips Moman, che vide all'opera artisti ormai leggendari come Carl Perkins, Roy Orbison, Jerry Lee Lewis e Johnny Cash.\nNel 1987 lo stabile che ospit\u00f2 l'etichetta Sun Records ed il Memphis Recording Service fu riaperto col nome di Sun Studio; il fascino della sede originaria ed il suo valore storico ebbero il potere di attrarre artisti anche di grande rilievo, come gli U2 che vi effettuarono registrazioni per il loro album Rattle and Hum del 1989, avvalendosi delle nuove apparecchiature che lo studio aveva acquistato dal produttore Terry Manning.\nLa Sun Record Company - Memphis Recording Service \u00e8 stata inserita nella lista del National Historic Landmark, la lista dei luoghi statunitensi tutelati per il loro rilievo storico, il 31 luglio 2003."}
{"id": "1513939", "revid": "1494169", "url": "https://it.wikipedia.org/wiki?curid=1513939", "title": "Teagene", "text": ""}
{"id": "1513945", "revid": "307923", "url": "https://it.wikipedia.org/wiki?curid=1513945", "title": "Cagliari Pallavolo 1999-2000", "text": "Rosa.\nElenco dei giocatori della Cagliari Pallavolo nella stagione 2000/01."}
{"id": "1513950", "revid": "307923", "url": "https://it.wikipedia.org/wiki?curid=1513950", "title": "Episodi di Dirty Sexy Money (prima stagione)", "text": "La prima stagione della serie televisiva Dirty Sexy Money \u00e8 stata trasmessa negli Stati Uniti per la prima volta dall'emittente ABC dal 26 settembre al 5 dicembre 2007. A causa dello sciopero degli sceneggiatori (\"WGA Strike\"), indetto il 5 novembre 2007 e terminato il 12 febbraio 2008, la prima stagione consta solamente di dieci episodi.\nIn Italia, \u00e8 stata trasmessa in prima visione sul canale satellitare Fox dal 15 gennaio al 18 marzo 2008. In chiaro \u00e8 andata in onda dal 5 agosto al 2 settembre 2008 su Canale 5.\nI Darling.\nTrama.\nIn seguito alla morte di suo padre Datch in un misterioso incidente aereo, l'avvocato Nick George accetta riluttante l'offerta del miliardario Tripp Darling di prendere il posto del padre nel ruolo di avvocato della ricca e influente famiglia Darling. Durante il suo primo frenetico giorno di lavoro nei panni dell'avvocato della famiglia Darling, Nick deve risolvere alcuni problemi legali e illegali dei cinque adulti figli di Tripp Darling.\nI leoni.\nTrama.\nNick vuole scoprire chi ha ucciso suo padre e comincia a sospettare di diversi componenti della famiglia Darling. Scopre che il Reverendo Brian Darling ha dato 100.000$ al meccanico dell'aereo di suo padre ma l'uomo afferma di aver ricevuto quei soldi in seguito ad un ricatto sulla rivelazione dell'esistenza di un figlio illegittimo del Reverendo. In seguito Nick scopre che Letitia Darling, moglie di Tripp, aveva una relazione con Datch da oltre quarant'anni e comincia cos\u00ec a sospettare di una possibile vendetta a opera di Tripp. \nMentre cerca di scoprire chi ha ucciso suo padre, Nick deve risolvere i problemi della famiglia Darling: Juliet si \u00e8 trasferita nell'appartamento di un lussuoso hotel e si rifiuta di partecipare ad un servizio fotografico in cui \u00e8 coinvolta l'intera famiglia. Nel frattempo Tripp fa pressioni al figlio Patrick per convincerlo ad annunciare la sua candidatura al senato nonostante Patrick continui una relazione extraconiugale con una transessuale di nome Carmelita. Infine Jeremy ha una relazione segreta con la pi\u00f9 grande nemica della sorella Juliet, Natalie Kimpton, e Brian abbandona il figlio illegittimo a Nick.\nIl banchiere italiano.\nTrama.\nNick porta alla polizia dei documenti compromettenti sui traffici di Simon Elder, l'uomo su cui suo padre stava indagando prima di morire. Patrick non sa se continuare o no la sua relazione con Carmelita, essendo in campagna elettorale. Nick si attiva per recuperare un video hard girato da Karen, prima che questo diventi di pubblico dominio.\nIl chiavennasca.\nTrama.\nNick va in Italia alla ricerca di un investigatore che probabilmente aveva procurato a suo padre i documenti su Simon Elder. Nick scopre che suo padre stava cercando di procurarsi documenti su Tripp. Tripp scopre che non tutti i suoi figli sono veramente suoi. Juliet scopre la relazione di Jeremy con Natalie, sua ex migliore amica.\nIl ponte.\nTrama.\nJeremy festeggia il suo venticinquesimo compleanno affittando per una sera il ponte di Brooklyn. \nKaren minaccia Patrick di rendere pubblica la sua relazione con Carmelita, per convincere il fratello ad aiutare il suo fidanzato Freddy Mason ad entrare in esclusivo circolo.\nLa partita.\nTrama.\nSimon Elder e Tripp devono giocare una partita a poker. Simon promette a Nick, che se convincer\u00e0 Tripp a scommettere la propriet\u00e0 a cui \u00e8 maggiormente affezionato, il Darling Plaza, gli procurer\u00e0 il rapporto originale sull'incidente aereo dove il padre era morto. Simon vince la mano. Nick non riesce a convincere Tripp a scommettere il Darling Plaza, allora gli dice il piano di Simon, quindi Trip accetta di perdere il Darling Plaza. Karen porta a termine la pratica di divorzio con l'ex-marito, l'antropologo Sebastian Fleet. Patrick viene fotografato mentre bacia Carmelita. Il fotografo, che poi ricatta Patrick, \u00e8 stato mandato da Tripp. Tripp offre dei soldi a Carmelita per lasciare la citt\u00e0, ma lei non accetta. Tripp dice a Patrick di stare attento, alla sua storia con Carmelita, la prossima vota il fotografo potrebbe essere incaricato da un suo avversario politico. Jeremy inizia a lavorare come parcheggiatore per Tripp.\nIl matrimonio.\nTrama.\nKaren si sposa con Freddie, ma \u00e8 gi\u00e0 decisa a divorziare. Ellen, la moglie di Patrick scopre del tradimento del marito con un transessuale che le viene confermato dal coniuge stesso. Dietro tutta questa storia \u00e8 coinvolto Simon Elder.\nLa villa in campagna.\nTrama.\nTrip chiede a Nick di organizzargli un incontro con Patrick e Simon Elder. Ellen vuole incontrare Carmelita. Brian vuole la custodia di suo figlio e le offre dei soldi per scomparire. La famiglia si ritrova nella residenza di Valalla, casa di campagna della famiglia, per festeggiare il giorno del Ringraziamento. Laetitia nel tentativo di aiutare Karen racconta a Lisa che Nick e Karen si sono baciati.\nL'orologio.\nTrama.\nBrian non riesce a corrompere il giudice incaricato di assegnare la custodia di Brian Jr. Jeremy continua a fingere con Sofia di essere un parcheggiatore.\nLo schiaccianoci.\nTrama.\nPer tradizione, ogni anno, la famiglia Darling si riunisce a casa per assistere dal vivo allo spettacolo \"Lo schiaccianoci\". Karen ha una relazione con Simon, che le presenta la sua ex moglie, la principessa del Ghana, Karen scopre che tra i due c'\u00e8 una forte simpatia. Brian dopo aver perso la custodia di suo figlio, che si trasferir\u00e0 con sua madre all'estero, perde anche il suo lavoro, e quindi chiede a Tripp di entrare nella sua societ\u00e0."}
{"id": "1513953", "revid": "599013", "url": "https://it.wikipedia.org/wiki?curid=1513953", "title": "Fernando Viola", "text": "Carriera.\nCresciuto calcisticamente nella , vi milita per tre stagioni senza esser mai titolare; in mezzo, una stagione in prestito al in Serie B, conclusa con la retrocessione dei virgiliani in Serie C.\nSuccessivamente passa per un anno al , prima di accasarsi alla nelle cui file gioca per cinque stagioni (tre in massima serie e due in cadetteria) e dove resta fino al 1982, con la parentesi di una stagione al . Inizialmente coinvolto nel 1980 nello scandalo del \"Totonero\", Viola non subisce squalifiche come giocatore e segue la Lazio retrocessa d'ufficio in serie cadetta, restando con le \"Aquile\" altre due annate.\nRitrova la massima serie nell'estate del 1982 trasferendosi al , dove rimane per due stagioni, la seconda delle quali conclusa con la retrocessionedella formazione ligure.\nTermina quindi la carriera professionistica tra le file del , scendendo in Serie C1. Successivamente disputa la sua ultima annata calcistica, quella 1985-1986, con la squadra dilettantistica dell'ASC Subiaco.\nDopo il ritiro.\nMuore a Roma all'et\u00e1 di cinquant'anni, vittima di un incidente stradale nel quartiere dei Parioli mentre \u00e8 alla guida del suo scooter."}
{"id": "1513957", "revid": "88740", "url": "https://it.wikipedia.org/wiki?curid=1513957", "title": "Luigi Bolis", "text": "Biografia.\nDopo il trionfale debutto di Ferrara nel 1864, fu acclamato come grande protagonista di importanti opere liriche nei principali teatri sia in Italia che in Europa. Il suo nome \u00e8 impresso fra i benemeriti dell'Ospedale Italiano di Buenos Aires.\nFu il primo a coprire il ruolo di Sveno nell'enorme successo di \"I Goti\" di Stefano Gobatti al Teatro Comunale di Bologna (1873) e di Corrado di Wallenrod ne \"I Lituani\" di Amilcare Ponchielli diretto da Franco Faccio con Antonietta Fricci al Teatro alla Scala di Milano (1874), cos\u00ec come ne \"Il mercante di Venezia\" di Ciro Pinsuti con Gottardo Aldighieri a Bologna (1873), nel \"Gustavo Wasa\" di Filippo Marchetti con Ormondo Maini alla Scala (1875) e ancora in \"Luce\" di Gobatti (1875). Fu il famosissimo interprete dell'\"Aida\" di Giuseppe Verdi alla Scala di Milano fra il 1873 ed il 1874).\nSempre nel 1873 \u00e8 Arnoldo in Guglielmo Tell (opera) con Aldighieri e Gennaro in Lucrezia Borgia (opera) a Bologna.\nLuigi Bolis inizi\u00f2 come baritono ma divenne presto tenore. Il suo vasto repertorio comprendeva, oltre al resto, anche molte opere di Giuseppe Verdi.\nSapeva adattarsi con estrema facilit\u00e0 ai ruoli pi\u00f9 disparati, ma il suo terreno ideale erano le parti drammatiche.\nEbbe in moglie Maria Zappettini, buon soprano, dalla quale ebbe il figlio Dante, a sua volta baritono. Dante Bolis spos\u00f2 il soprano Delfina Battaglia di Concordia sulla Secchia, sorella di Linda Battaglia, madre del noto storico dell'arte Roberto Longhi.\nNel 1879 fu Eleazaro ne \"L'ebrea\" al Teatro La Fenice di Venezia.\nLa carriera del Bolis fu breve e intensa, si ritir\u00f2 a soli 39 anni (1879) nel pieno del successo, sulle rive del fiume Cherio nella sua splendida villa di Gorlago. Non volle pi\u00f9 saperne di tornare a calcare le scene, prefer\u00ec seguire il lavoro dei contadini nei campi piuttosto che cedere alle pressanti e sempre pi\u00f9 remunerative richieste da parte di James Henry Mapleson, famoso impresario del teatro del Covent Garden di Londra.\nPer alcuni anni fu sindaco del paese. Mor\u00ec il 1\u00ba settembre 1905, il giorno dopo il suo pi\u00f9 grande rivale Francesco Tamagno.\nUn secondo Luigi Bolis, anch'egli tenore, all'incirca una trentina di anni pi\u00f9 tardi interpret\u00f2 pi\u00f9 o meno le stesse opere nei medesimi ruoli; di lui si sa solo che mor\u00ec nel 1948.\nQuesto omonimo del Bolis, che fu probabilmente allievo del figlio Dante, nell'arte si espresse come a voler ripercorrere la carriera del suo illustre predecessore.\nVi sarebbero dunque motivi fondati per ritenere che Luigi Bolis fosse per lui uno pseudonimo adottato in onore del grande tenore."}
{"id": "1513958", "revid": "31886", "url": "https://it.wikipedia.org/wiki?curid=1513958", "title": "Jos\u00e9 Cura", "text": "Biografia.\nRicopre principalmente ruoli da tenore, ma occasionalmente interpreta anche parti da baritono. In Argentina ha debuttato a 15 anni come direttore di coro e ha studiato composizione e pianoforte. Nel 1991 si \u00e8 trasferito in Europa con la moglie e il figlio di due anni per andare alla ricerca di parenti a Santo Stefano Belbo, in provincia di Cuneo, paese d'origine della nonna materna. Non avendo trovato nessun parente, ha raggiunto Verona, citt\u00e0 dove abitava una coppia di italiani che aveva conosciuto durante il viaggio in aereo dall'Argentina all'Italia. Dopo una settimana, con moglie e figlio, \u00e8 andato ad abitare a Cerro Veronese, dove ha vissuto per quattro anni e mezzo.\nNel febbraio 1992 ha esordito come cantante lirico a Verona, interpretando il ruolo del Padre nel \"Pollicino\" di Hans Werner Henze. \nHa raggiunto popolarit\u00e0 internazionale nel 1995, sostituendo Jos\u00e9 Carreras al Royal Opera House, Covent Garden di Londra in \"Stiffelio\" con Catherine Malfitano seguito da Gabriele Adorno in \"Simon Boccanegra\" con l'Orchestra of the Age of Enlightenment e dal Conte Loris Ipanov in \"Fedora\" con Marija Hulehina e nel 1996 Samson in \"Samson et Dalila\", Mario Cavaradossi in \"Tosca\", Ismaele in \"Nabucco\" e Corrado ne \"Il corsaro\" con Viktorija Luk\"janec' e Maria Dragoni.\nA gennaio 2011 ha calcato nuovamente il palcoscenico del Teatro alla Scala nelle vesti di Canio nei \"Pagliacci\" di Ruggero Leoncavallo diretto da Daniel Harding trasmessa in diretta da Rai 5.\nNel 2012 ha interpretato \"Tosca\" allo Staatsoper di Vienna e all'Op\u00e9ra Royal de Wallonie \"Pagliacci\" e \"Cavalleria rusticana\", di cui ha curato anche la regia."}
{"id": "1513962", "revid": "253269", "url": "https://it.wikipedia.org/wiki?curid=1513962", "title": "Madeline Kahn", "text": "Ottenne due candidature per l'Academy Awards, quattro per il Golden Globe e vinse un Tony Award e un Emmy Award come miglior attrice. \u00c8 conosciuta principalmente per i suoi ruoli nelle commedie cinematografiche americane.\nBiografia.\nMadeline Kahn nacque a Boston, Massachusetts, come Madeline Gail Wolfson da Paula e Bernard Wolfson. Sua madre aveva solo 17 anni quando la partor\u00ec. I suoi genitori divorziarono quando lei aveva due anni, al ritorno di suo padre dalla II guerra mondiale. Dopo il divorzio, Madeline e sua madre si trasferirono a New York. Gi\u00e0 mentre frequentava le scuole inferiori si appassion\u00f2 alla recitazione, partecipando a numerose produzioni scolastiche, sempre supportata dalla madre. Nel 1960 si diplom\u00f2 alla Martin Van Buren High School del Queens, e successivamente si iscrisse alla Hofstra University, dove si laure\u00f2 nel 1964 dopo aver studiato arte drammatica e musica.\nInizi\u00f2 la sua carriera d'attrice subito dopo la laurea, adottando il nome di Madeline Kahn. Il primo ingaggio fu come corista nel revival teatrale di \"Kiss Me, Kate\". Nel 1967 esord\u00ec a Broadway, mentre la sua prima apparizione in un film avvenne nel 1968 in \"\". Ottenne il suo primo ruolo di rilievo nel 1972 nella commedia \"Ma pap\u00e0 ti manda sola?\" e nel 1974 ricevette la prima candidatura all'Oscar per miglior attrice non protagonista per \"Paper Moon - Luna di carta\".\nDal 1974 in poi la sua carriera continu\u00f2 al cinema con una serie di commedie che le valsero numerosi riconoscimenti, affermandola come attrice di grande talento, anche in parti comiche. In particolare, venne diretta da Mel Brooks in tre film consecutivi, \"Mezzogiorno e mezzo di fuoco\" (1974), per il quale ricevette la sua seconda candidatura all'Oscar, \"Frankenstein Junior\" (1974), entrambi accanto a Gene Wilder, e \"Alta tensione\" (1977). Nel 1975 collabor\u00f2 nuovamente con Gene Wilder, che la diresse nella sua commedia avventurosa \"Il fratello pi\u00f9 furbo di Sherlock Holmes\", una satira del genere poliziesco. Nel 1978 Kahn raggiunse un altro picco interpretando il personaggio comico di Mrs. Montenegro in \"A proposito di omicidi...\" di Neil Simon e diretto da Robert Moore, una parodia sia di \"Casablanca\" che de \"Il mistero del falco\". In seguito, nel 1981 lavor\u00f2 ancora per Brooks in \"La pazza storia del mondo\".\nPur prediligendo ruoli comici piuttosto che drammatici, la sua carriera continu\u00f2 anche negli anni '80 dove fece numerose partecipazioni televisive, ottenendo anche un proprio live show che per\u00f2 dur\u00f2 solo due stagioni a causa della scarsa audience.\nTorn\u00f2 al teatro negli anni '90 vincendo tra l'altro il Tony Award per la sua interpretazione in \"The Sisters Rosensweig\" nel 1993. Parallelamente continu\u00f2 la sua attivit\u00e0 cinematografica prestando la sua voce in diversi lavori. Nel 1999 partecip\u00f2 al suo ultimo film, \"Judy Berlin\", per una casa indipendente.\nAll'inizio del 1999 le fu diagnosticato un cancro alle ovaie. Nonostante fosse in cura continu\u00f2 a lavorare, anche nella serie televisiva \"Cosby\" dove recitava nella parte di Pauline Fox. Mentre la malattia progrediva rapidamente, nell'ottobre 1999 l'attrice spos\u00f2 il suo compagno di vita, John Hansbury. Mor\u00ec il 3 dicembre 1999 a New York.\nDoppiatrici italiane.\nNelle versioni in italiano dei suoi film, Madeline Kahn \u00e8 stata doppiata da:\nCome doppiatrice \u00e8 sostituita da:"}
{"id": "1513963", "revid": "787565", "url": "https://it.wikipedia.org/wiki?curid=1513963", "title": "Mercedes D.II", "text": "Il Mercedes D.II era un motore aeronautico a sei cilindri in linea raffreddato a liquido prodotto dall'azienda tedesca Daimler-Motoren-Gesellschaft durante la prima guerra mondiale.\nSviluppo.\nIl motore era basato sull'Austro-Daimler progettato da Ferdinand Porsche. Il basamento era diviso in due parti realizzate per tornitura a partire da blocchi di alluminio. Su questa base venivano montati i sei cilindri in acciaio che venivano realizzati separatamente per poi essere uniti. Questa particolare configurazione era dovuta alla necessit\u00e0 di dover tener conto della differente espansione, sotto l'effetto del calore, dei due materiali. Sempre per questo problema i cilindri non erano uniti direttamente al basamento.\nAttorno al motore venivano poi montati dei condotti in acciaio che andavano a costituire il sistema di raffreddamento. Il motore era dotato di una pompa per l'olio sia in entrata che in uscita. In questo modo veniva ridotta la grandezza di alcune parti del sistema e si otteneva un motore dalla sezione minore.\nA differenza dell'Austro-Daimler il Mercedes D.II aveva un sistema di distribuzione costituito da un singolo albero a camme in testa, e non da un sistema ad aste e bilancieri come nel motore austriaco, che prendeva il moto dalla parte posteriore del propulsore. Per facilitare l'avviamento le valvole potevano essere poste in una posizione di \"1/2 compressione\". L'alimentazione avveniva per mezzo di due carburatori che disponevano ognuno di un proprio collettore.\nIl sistema di raffreddamento era realizzato in modo tale che ogni \"elemento\" potesse raffreddare due cilindri.\nIl D.II forniva una potenza di 110 - 120 CV (82 - 89 kW). Venne impiegato sul Fokker D.I, Halberstadt D.III, l'Aviatik B.II e gli Albatros B.I e B.II, per essere poi sostituito dal pi\u00f9 potente Mercedes D.III. La produzione del D.II si concluse definitivamente nel 1916."}
{"id": "1513970", "revid": "599013", "url": "https://it.wikipedia.org/wiki?curid=1513970", "title": "Matthew Etherington", "text": "Carriera.\nEtherington fa il suo esordio con il Peterborough United a 15 anni e 262 giorni, il 3 maggio 1997; divent\u00f2 stabilmente un giocatore della prima squadra nella stagione successiva, quando ha giocato 33 partite mettendo a segno anche 3 reti. Alla fine del 1999, viene ingaggiato dal , per 750.000 euro.\nDurante la sua permanenza con gli Spurs, viene ceduto in prestito al Bradford City per due mesi, nel 2001. Complessivamente con il Tottenham non trover\u00e0 molto spazio, e alla fine della sua esperienza avr\u00e0 collezionato 45 presenze, condite da una rete.\nNell'estate del 2003 si trasferisce al West Ham. Contribu\u00ec a riportare gli Hammers in Premiership nel 2004.\nNella sessione di mercato di gennaio 2009 passa allo Stoke City.\nAll'inizio del 2010 Etherington ha ammesso di aver avuto gravi problemi col gioco d'azzardo, che lo hanno portato a perdere oltre 1,5 milioni di sterline nel corso di alcuni anni."}
{"id": "1513975", "revid": "767487", "url": "https://it.wikipedia.org/wiki?curid=1513975", "title": "Grumpy", "text": "Grumpy \u00e8 un film del 1930, diretto da George Cukor.\nTratto da una commedia di successo, \u00e8 il primo film che George Cukor firma come regista (insieme a Cyril Gardner, gi\u00e0 routinier del cinema muto). Tratta delle avventure di un avvocato ritiratosi a vita privata, che si trova costretto a seguire le tracce di un diamante rubato.\nIl film, adattamento cinematografico della commedia \"Grumpy\", \u00e8 il remake del film omonimo diretto nel 1923 da William C. de Mille.\nProduzione.\nIl film fu prodotto dalla Paramount Pictures (con il nome Paramount Publix Corporation). Venne girato a Kernville, in California e nei Kaufman Astoria Studios, al 3412 36th Street di Astoria, nel Queens.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 1\u00ba agosto 1930."}
{"id": "1513978", "revid": "287204", "url": "https://it.wikipedia.org/wiki?curid=1513978", "title": "Phat Diem", "text": ""}
{"id": "1513979", "revid": "730043", "url": "https://it.wikipedia.org/wiki?curid=1513979", "title": "U.S. Route 89", "text": "La U.S. Route 89 \u00e8 una strada statunitense a carattere nazionale che va da nord a sud ed \u00e8 formata da 2 sezioni. La sezione settentrionale corre per 650\u00a0km (404 mi) dal confine canadese nel Montana all'ingresso nord del parco nazionale di Yellowstone; la sezione meridionale corre per 1.365\u00a0km (848\u00a0mi) dall'ingresso sud del parco nazionale di Yellowstone fino a Flagstaff (AZ).\nPrima del 1992 la strada arrivava fino a Nogales (AZ) ed il suo tragitto andava quindi dal confine canadese a quello messicano."}
{"id": "1513989", "revid": "75435", "url": "https://it.wikipedia.org/wiki?curid=1513989", "title": "Creazione dal nulla", "text": ""}
{"id": "1513990", "revid": "729019", "url": "https://it.wikipedia.org/wiki?curid=1513990", "title": "Avro 688 Tudor", "text": "LAvro 688 Tudor era un quadrimotore da trasporto passeggeri di linea ad ala bassa sviluppato dall'azienda aeronautica britannica A.V. Roe and Company (Avro) negli anni quaranta.\nBasato sul bombardiere Avro 694 Lincoln, era dotato di una notevole autonomia ma proposto sul mercato dell'aviazione commerciale non riscosse molto successo in quanto considerato dai possibili operatori come una versione pressurizzata dello statunitense Douglas DC-4. Fu prodotto in pochi esemplari ed impiegato essenzialmente da compagnie aeree britanniche anche nel ruolo di aereo cargo.\nStoria del progetto.\nLa Avro inizi\u00f2 a lavorare al progetto del \"Type 688 Tudor\" a seguito della specifica 29/43 emessa dall'Air Ministry britannico che richiedeva la realizzazione di un adattamento per usi commerciali dell'Avro Lancaster IV, in seguito divenuto il Lincoln. Il capoprogettista era Roy Chadwick, che aveva gi\u00e0 realizzato il famoso bombardiere. Il Tudor era essenzialmente costituito da una fusoliera pressurizzata alla quale erano state aggiunte le superfici di volo del Lincoln. Il carico utile era di 1\u00a0705 kg mentre l'autonomia di 6\u00a0400 km.\nImpiego operativo.\nNel marzo del 1944 furono ordinati due prototipi. Il primo, G-AGPF, venne realizzato negli stabilimenti del Ringway Airport di Manchester. Il primo volo venne effettuato il 14 giugno 1945. I primi Tudor avevano delle superfici di coda piccole e dalla forma arrotondata. I test dimostrarono per\u00f2 che queste superfici non garantivano una sufficiente stabilit\u00e0 direzionale. Vennero quindi montati sugli esemplari successivi dei piani di coda dalla superficie maggiore e dalle linee pi\u00f9 squadrate.\nDurante un volo di prova svolto il 23 agosto del 1947 il prototipo del Tudor 2 precipit\u00f2 al suolo. Non ci furono sopravvissuti. Anche Roy Chadwick era tra le persone che perirono nell'incidente. Il Tudor venne anche utilizzato come base per uno dei primi velivoli a getto realizzati l'Avro 706 Ashton."}
{"id": "1513992", "revid": "2075211", "url": "https://it.wikipedia.org/wiki?curid=1513992", "title": "Carlton Cole", "text": "Carriera.\nClub.\nInizi.\nCole inizia la carriera nel Chelsea, con cui debutta in Premiership il 6 aprile 2002, sostituendo Jimmy Floyd Hasselbaink nella vittoria per 3-0 contro l'Everton. Durante la stagione, gioca un'altra partita, ossia la sconfitta interna per 3-1 ad opera dell'Aston Villa. La stagione 2002-2003 inizia bene per Cole, che segna anche un gol nella partita vinta per 3-1 contro lo Charlton Athletic. Si trasferisce poi in prestito al Wolverhampton Wanderers, dove segna una rete in sette partite.\nNella stagione successiva, Cole gioca in prestito al Charlton e viene impiegato in 21 partite, coronate da 4 reti. Anche nella stagione 2004-2005, Cole viene mandato in prestito: precisamente a Birmingham, all'Aston Villa. Qui gioca 27 partite mettendo a segno 3 reti, Torna ai blues nel 2005-2006, prima di essere ceduto definitivamente al West Ham United.\nWest Ham.\nCole pass\u00f2 agli \"hammers\" per 3 milioni di \u20ac. Segn\u00f2 il suo primo gol con la nuova maglia il 20 agosto 2006 contro lo Charlton Athletic, fissando il risultato sul 3-1. Tuttavia, si trov\u00f2 davanti prima Bobby Zamora e poi Carlos T\u00e9vez, e termin\u00f2 la stagione con 17 apparizioni e 2 gol in campionato, con il West Ham che si salv\u00f2 con 41 punti e la quindicesima posizione solo all'ultima giornata. Con la cessione di Carlitos T\u00e9vez, nel campionato successivo Cole guadagn\u00f2 pi\u00f9 posto in squadra, segnando la sua prima rete stagionale nel 3-1 inflitto al Sunderland il 21 ottobre 2007; 9 giorni dopo mise a segno il gol, nei minuti di recupero, che permise alla sua squadra di superare il Coventry City per 2-1 e di passare il quarto turno di League Cup.\nIl 25 novembre realizz\u00f2 il primo gol del derby pareggiato 1-1 con il Tottenham. La sua stagione termin\u00f2 con uno \"score\" di 37 apparizioni totali e 6 gol (di cui 4 in campionato), ma ben 8 assist; il West Ham termin\u00f2 il campionato in decima posizione. Nella stagione seguente Cole and\u00f2 in rete per la prima volta nella partita con il Blackburn Rovers vinta per 4-1. Il 26 ottobre 2008 ricevette il suo primo cartellino rosso da quando era al West Ham nella gara persa per 2-0 con l'Arsenal. La sua ultima rete in stagione, nella vittoria per 2-1 con il Middlesbrough, garant\u00ec alla sua squadra la nona posizione. Cole realizz\u00f2 12 reti totali (10 solo in campionato) in 32 presenze complessive.\nLa stagione 2009-2010 inizi\u00f2 con il gol dell'illusorio vantaggio nella sconfitta interna per 2-1 nel derby con il Tottenham, il 23 agosto 2009. Tra la quinta e la settima giornata and\u00f2 a segno per tre volte consecutive, contro Liverpool (sconfitta per 3-2), Manchester City (sconfitta per 3-1) e contro il Fulham (pareggio per 2-2). Il 25 ottobre segn\u00f2 un gol nel derby pareggiato per 2-2 con l'Arsenal. Concluse la stagione con 10 reti in 32 partite, con il West Ham che raggiunse il diciassettesimo posto.\nNella stagione successiva, Cole and\u00f2 in gol per la prima volta il 23 ottobre 2010 contro il Newcastle, in una sconfitta interna per 2-1. Il 30 novembre realizz\u00f2 la sua prima doppietta in carriera, nel match di League Cup vinto per 4-0 con il Manchester United. Il 26 dicembre, invece, fu la volta della prima doppietta in Premier League, nel derby esterno vinto per 3-1 con il Fulham. Il 21 febbraio 2011 mise a segno per la terza volta in stagione due gol in una partita, nel quinto turno di FA Cup, gara vinta 5-1 con il Burnley. Il West Ham pass\u00f2 per\u00f2 un'annata difficile e retrocedette nel Football League Championship. Cole segn\u00f2 11 reti in 43 partite complessive.\nLa stagione in Championship cominci\u00f2 con un gol nel 4-0 rifilato al Watford nel derby del 16 agosto. Il 26 dicembre segno un gol nell'importante incontro terminato 1-1 in casa del Birmingham City. Il 4 febbraio 2012 and\u00f2 in rete nell'East London derby vinto per 2-1 con il Millwall. Il 28 aprile, nell'ultimo turno di campionato, segn\u00f2 la sua prima doppietta in stagione, nella gara vinta per 2-1 con lo Hull City. Nei playoff, realizz\u00f2 la prima delle due reti con cui il West Ham, superando per 2-1 il Blackpool, fece ritorno in Premier League. La stagione termin\u00f2 con 15 reti in 41 partite totali.\nSegn\u00f2 la sua prima rete della stagione 2012-2013 contro il Chelsea, sua ex squadra, nella partita del 1\u00ba dicembre vinta per 3-1. And\u00f2 ancora in gol il 22 dicembre contro l'Everton, gara persa per 2-1 in cui venne anche espulso per un fallo su Leighton Baines. Questo rimase il suo ultimo gol con il West Ham: il 21 maggio 2013, infatti, dichiar\u00f2 che avrebbe lasciato la squadra, dopo sette stagioni, alla naturale scadenza del suo contratto. Il campionato termin\u00f2 con 29 presenze totali e 2 sole reti, gli Irons raggiunsero il decimo posto. A fine stagione rimane svincolato ma, dopo essere stato in trattativa con il Saint-\u00c9tienne, decide di rinnovare con il West Ham. Il 28 maggio 2015 la societ\u00e0 londinese annuncia che non rinnover\u00e0 il contratto in scadenza dell'attaccante, lasciandolo cos\u00ec svincolato.\nCeltic.\nIl 22 ottobre 2015 firma un contratto valido fino al giugno 2017 con il Celtic. Debutta con i bianco-verdi nella vittoria esterna per 3-1 del 29 novembre contro l'Inverness Caledonian Thistle. Segna il primo gol stagionale il 10 gennaio 2016 nella vittoria per 3\u20130 contro lo Stranraer in un incontro valido per la Scottish Cup. Il successivo 16 giugno, la societ\u00e0 annuncia la risoluzione del contratto con Cole.\nSacramento Republic.\nIl 9 agosto 2016, Cole viene ingaggiato dai Sacramento Republic della USL Championship statunitense, ma lascia il club in ottobre dopo aver giocato 4 partite.\nPersib Bandung.\nIl 30 marzo 2017, Cole firma un contratto di 10 mesi con gli indonesiani del Persib Bandung, dove ritrova l'ex compagno del Chelsea Michael Essien.\nNazionale.\nDopo aver giocato per le diverse nazionali giovanili inglesi, ha debuttato con la nazionale maggiore l'11 febbraio 2009 in un'amichevole con la Spagna.\nStatistiche.\nPresenze e reti nei club.\n\"Statistiche aggiornate al 29 luglio 2017.\""}
{"id": "1513993", "revid": "92723", "url": "https://it.wikipedia.org/wiki?curid=1513993", "title": "Efim Bogoljubov", "text": "Biografia.\nNel 1911 \u00e8 primo alla pari nel campionato di Kiev, e nono-decimo a San Pietroburgo nel torneo secondario. Nel 1913-14 giunge ottavo nel campionato denominato \"di tutta la Russia\", vinto alla pari da Aleksandr Alechin e da Aaron Nimzowitsch.\nNel periodo luglio-agosto del 1914 mentre partecipa al torneo di Mannheim, citt\u00e0 nel sud-ovest della Germania, scoppia la guerra tra Germania e Russia e viene fermato assieme a molti altri giocatori russi (Alechin, Bogatyr\u010duk, Flamberg, Koppelman, Maljutin, Rabinovi\u010d, Romanovskij, Saburov, Selezn\u00ebv, Weinstein).\nNel settembre del 1914 a quattro di essi (Alechin, Bogatyr\u010duk, Saburov e Koppelman) fu consentito di ritornare in patria, attraverso la Svizzera. Ai russi internati fu permesso di partecipare a otto tornei, uno a Baden-Baden nel 1914 e sette a Triberg (dal 1914 al 1917); Bogoljubov arriv\u00f2 secondo a Baden-Baden e riusc\u00ec ad aggiudicarsi cinque dei sette tornei di Triberg (1914\u20131916).\nFinita la guerra vinse molti tornei internazionali: Berlino 1919, Stoccolma 1919 e 1920, Kiel 1921 e giunse primo-terzo a Karlovy Vary nel 1923. Ritornato in Russia, vinse nel 1924 e 1925 il campionato sovietico, il torneo di Breslavia (Polonia) e il primo torneo internazionale organizzato in Unione Sovietica, Mosca 1925, davanti tra gli altri a Emanuel Lasker e Jos\u00e9 Ra\u00fal Capablanca.\nNel 1926 emigra in Germania e a Berlino vince precedendo Akiba Rubinstein. Vince anche due scontri diretti con Max Euwe, entrambi con il punteggio di 5 \u00bd \u2013 4 \u00bd, nel 1928 e 1928-29 in Olanda.\nDisput\u00f2 due match validi per il campionato del mondo contro Alechin, ma fu sconfitto entrambe le volte: nel 1929 per 15 \u00bd \u2013 9 \u00bd, nel 1934 per 15 \u00bd \u2013 10 \u00bd.\nDifese i colori della Germania nelle Olimpiadi di Praga del 1931, vincendo l'argento individuale in prima scacchiera (+9 \u20131 =7).\nNel 1930, nel grande torneo di San Remo \u00e8 quarto, dietro ad Alechin, Nimzowitsch e Rubinstein; a Stoccolma \u00e8 secondo alla pari con G\u00f6sta Stoltz, dietro a Isaac Kashdan. Vinse inoltre a Bad Pyrmont nel 1933, a Bad Nauheim, Bad Saarow e a Berlino nel 1935, a Bad Elster nel 1936, 1937 e 1938, a Brema nel 1937 e a Stoccarda nel 1939.\nIl 12 aprile del 1933 tenne una simultanea al \"circolo artistico\" di Catania, come testimoniano una foto di gruppo ed una cartolina raffigurante il campione in primo piano con firma autografa, luogo e data dell'evento (archivio Aldo Clementi).\nAnche durante la seconda guerra mondiale continu\u00f2 a giocare e a ottenere buoni risultati. Dopo il conflitto visse nella Germania Ovest. Nel 1947 vince a L\u00fcneburg e Kassel, nel 1949 a Bad Pyrmont e Oldenburg.\nNel 1951 vince a Augusta e Saarbr\u00fccken. Nello stesso anno la FIDE gli assegna il titolo di grande maestro. L'anno prima, quando il titolo era stato istituito, la FIDE aveva nominato grandi maestri alcuni dei maggiori protagonisti del mondo scacchistico dei decenni precedenti, ma aveva omesso Bogoljubov dall'elenco a causa del veto della federazione scacchistica dell'URSS (a causa della scelta di Bogoljubov di vivere in Germania). Solo nel 1951, malgrado la perdurante opposizione sovietica, il titolo gli fu assegnato in riconoscimento degli indiscutibili risultati ottenuti in carriera.\nPrende il suo nome la difesa bogo-indiana: 1. d4 Cf6 2. c4 e6 3. Cf3 Ab4+ (codice ECO E11)."}
{"id": "1514000", "revid": "767487", "url": "https://it.wikipedia.org/wiki?curid=1514000", "title": "Peccato virtuoso", "text": "Peccato virtuoso (\"The Virtuos Sin\") \u00e8 un film del 1930, diretto da George Cukor insieme a Louis J. Gasnier e tratto dalla commedia \"Il generale\" di Lajos Zilahy (1928)."}
{"id": "1514012", "revid": "486946", "url": "https://it.wikipedia.org/wiki?curid=1514012", "title": "Araglas", "text": ""}
{"id": "1514020", "revid": "767487", "url": "https://it.wikipedia.org/wiki?curid=1514020", "title": "La caduta dell'Impero romano", "text": "La caduta dell'Impero romano \u00e8 un film del 1964 diretto da Anthony Mann.\n\u00c8 un film storico ambientato nell'antica Roma con Sophia Loren, Stephen Boyd e Alec Guinness, presentato fuori concorso al 17\u00ba Festival di Cannes.\nLa trama del film ha alcuni elementi in comune con la pellicola de \"Il gladiatore\", girata 36 anni dopo.\nTrama.\nNell'anno 180, durante una guerra contro i Barbari in Germania, l'anziano imperatore romano Marco Aurelio viene avvelenato dal figlio Commodo, a cui passa il potere imperiale. Intanto i popoli barbari continuano a premere lungo le frontiere dell'Impero romano. Presto Commodo dovr\u00e0 render conto alla sorella Lucilla e al di lei amante, Livio, della sua condotta sanguinaria. Dallo scontro finale emerger\u00e0 la morte dell'imperatore e l'abbandono a se stesso dell'Impero, poich\u00e9 n\u00e9 Lucilla n\u00e9 Livio ne rileveranno la toga imperiale."}
{"id": "1514024", "revid": "486946", "url": "https://it.wikipedia.org/wiki?curid=1514024", "title": "Arahad I", "text": ""}
{"id": "1514026", "revid": "287204", "url": "https://it.wikipedia.org/wiki?curid=1514026", "title": "Yamabushi", "text": "Con il termine si indicano monaci asceti giapponesi che vivevano come eremiti tra le montagne e che un'antica tradizione considerava guerrieri invincibili, addirittura dotati di poteri soprannaturali. Essi seguivano principalmente la dottrina Shugend\u014d, una combinazione di elementi buddhisti e shintoisti. Per lo pi\u00f9 solitari, formavano confederazioni sparse, talvolta associate a certi templi, e occasionalmente parteciparono anche a battaglie e scaramucce a fianco dei s\u014dhei, dei ninja e dei samurai. Le loro origini possono essere fatte risalire agli \"hijiri\" solitari dell'VIII e del IX secolo.\nNell'uso giapponese moderno, il termine \"yamabushi\" si riferisce ai praticanti dello \"Shugend\u014d\", una religione sincretista che, come gi\u00e0 accennato, mescola elementi buddhisti (nella versione esoterica della setta Shingon) e shintoisti, ponendo grande enfasi sull'ascetismo e sulle pratiche di resistenza fisica. Gli yamabushi dalle tuniche bianche, con indosso una tromba \"horagai\" (ricavata dalla conchiglia dello strombo), sono ancora una visione comune vicino al luogo santo dello \"Shugend\u014d\" di Dewa Sanzan e tra le montagne sacre di Kumano e Omine.\nStoria.\nGli yamabushi iniziarono come \"yamahoshi\", gruppi (o individui) isolati di eremiti, asceti e \"santoni\" delle montagne, che seguivano la via dello \"Shugend\u014d\", una ricerca di poteri spirituali, mistici o soprannaturali ottenuti mediante l'ascetismo. Non si conosce il fondatore di questa tradizione, sebbene molti miti la attribuiscano a En no Gyoja, una sorta di Mago Merlino giapponese la cui reale esistenza \u00e8 per\u00f2 contestata. Gli uomini che seguirono questa via divennero conosciuti sotto vari nomi, compresi \"kenja\", \"kenza\" e \"shugenja\". Questi mistici della montagna giunsero ad essere rinomati per le loro abilit\u00e0 magiche e le loro conoscenze occulte, ed erano ricercati come guaritori o medium, alla stessa maniera delle \"miko\" (termine che designa propriamente donne sciamane).\nLa maggior parte di questi asceti, oltre alla loro devozione allo \"Shugend\u014d\", studiavano gli insegnamenti della setta Tendai del Buddhismo, o della setta Shingon, fondata da K\u014db\u014d Daishi nell'VIII secolo. Lo Shingon fu una delle principali sette del \"mikkyo\" (\u5bc6\u6559) o Buddhismo esoterico, secondo il quale l'illuminazione si trova attraverso l'isolamento, lo studio e la contemplazione di s\u00e9 stessi, nonch\u00e9 della natura e di immagini esoteriche chiamate ma\u1e47\u1e0dala. Sia la setta Shingon che quella Tendai vedevano le montagne come il luogo ideale per questo tipo di isolamento e e per la contemplazione della natura.\nNei loro ritiri di montagna, questi monaci studiavano non solo la natura e testi e immagini religiosi o spirituali, ma anche una variet\u00e0 di arti marziali. \u00c8 dubbio se essi sentissero la necessit\u00e0 di difendersi dai banditi, dagli altri monaci o dagli eserciti dei samurai, ma l'idea di studiare le arti marziali come mezzo per migliorarsi mentalmente e spiritualmente, e non soltanto fisicamente, ha sempre avuto un posto centrale nella cultura giapponese, al di l\u00e0 dei principi specifici di una setta religiosa o di un'altra. Cos\u00ec, al pari dei s\u014dhei, gli yamabushi divennero tanto guerrieri quanto monaci.\nMentre la reputazione dei loro poteri e conoscenze mistiche cresceva, e la loro organizzazione diventava pi\u00f9 salda, molti dei maestri delle discipline ascetiche cominciarono ad essere nominati ad alte posizioni spirituali nella gerarchia della corte. i monaci e i templi iniziarono a guadagnare influenza politica. Verso il Periodo Nanboku-cho, nel XII e XIV secolo, gli yamabushi avevano formato coorti organizzate chiamate \"konsha\", le quali, insieme ai s\u014dhei e ad altri monaci, cominciarono ad assumere la direzione dei templi centrali delle loro sette. Essi assistettero l'imperatore Go Daigo nel suoi tentativi di rovesciare lo shogunato Kamakura, dimostrando che le loro abilit\u00e0 di guerrieri erano all'altezza della sfida di combattere gli eserciti professionali dei samurai.\nParecchi secoli dopo, nel Periodo Sengoku, gli yamabushi si potevano trovare tra i consiglieri e gli eserciti di quasi tutti i pi\u00f9 importanti contendenti per il dominio sul Giappone. Alcuni, guidati da Takeda Shingen, aiutarono Oda Nobunaga contro Uesugi Kenshin nel 1568, mentre altri, compreso l'abate Sessai Choro, consigliarono Tokugawa Ieyasu. Molti combatterono accanto ai loro compagni monaci, gli \"ikk\u014d-ikki\", contro Nobunaga, che alla fine li annient\u00f2 e mise fine all'epoca dei monaci guerrieri.\nFin dai tempi medievali, gli yamabushi svolsero anche la funzione di \"sendatsu\", o guide spirituali, per i pellegrini che percorrevano il Kumano Kod\u014d verso il Kumano Sanzan, tra i quali vi erano anche imperatori a riposo e aristocratici.\nArmi, stile e addestramento.\nCome gli altri tipi di monaci guerrieri, gli yamabushi erano abili nell'uso di un'ampia variet\u00e0 di armamento. Non deve perci\u00f2 sorprendere trovare riferimenti che li mostrano mentre combattono con arco e freccia, o con spada e pugnale. Tuttavia, al pari dei s\u014dhei e degli ikk\u014d-ikki, l'arma di elezione per gli yamabushi era la \"naginata\".\nIn aggiunta alle loro abilit\u00e0 spirituali o mistiche, gli yamabushi erano spesso ritenuti abili praticanti del \"ninjutsu\", l'arte dei \"ninja\". Si sa che i monaci della montagna ingaggiarono i ninja per combattere al loro fianco e per aiutarli in vari modi, pi\u00f9 clandestini. E si sa anche che i ninja si travestivano spesso da monaci o asceti della montagna, in modo da passare pi\u00f9 facilmente inosservati in certi ambienti. Molto probabilmente, questa pu\u00f2 essere stata l'origine della confusione tra le due figure; sembra infatti improbabile che un numero elevato di yamabushi fossero stati addestrati nel ninjutsu dai clan ninja delle isole giapponesi.\nIn realt\u00e0, secondo talune ipotesi, lo stile di vita e l'organizzazione dei clan ninja sarebbero derivati da quelli degli yamabushi, rielaborati alla luce delle particolari concezioni del \"ninpo\" (la forma pi\u00f9 alta del ninjutsu) e di altre influenze di tipo popolare."}
{"id": "1514028", "revid": "47767", "url": "https://it.wikipedia.org/wiki?curid=1514028", "title": "Antonietta", "text": "Origine e diffusione.\nRappresenta un diminutivo del nome Antonia, variante femminile di Antonio. Trae origine dall'antico nome gentilizio e poi personale latino \"Antonius\", di origine probabilmente etrusca e di significato ignoto.\nIn Italia \u00e8 il pi\u00f9 diffuso tra i diminutivi di Antonio. Si calcola che nel XX secolo fosse tra il 13\u00b0 e il 16\u00b0 posto tra i nomi femminili per frequenza.\nOnomastico.\nL'onomastico si pu\u00f2 festeggiare il 28 febbraio in memoria della beata Antonietta d'Orleans."}
{"id": "1514031", "revid": "486946", "url": "https://it.wikipedia.org/wiki?curid=1514031", "title": "Aragost", "text": ""}
{"id": "1514032", "revid": "767487", "url": "https://it.wikipedia.org/wiki?curid=1514032", "title": "La famiglia reale di Broadway", "text": "La famiglia reale di Broadway (The Royal Family of Broadway) \u00e8 un film del 1930, diretto da George Cukor in collaborazione con Cyril Gardner.\nUn dietro le quinte, un film sul teatro e su Broadway, che racconta - con i nomi cambiati - la saga della famiglia reale dei palcoscenici Usa, attraverso la satira sulla famiglia Barrymore. Il film d'esordio di Fredric March, un giovane attore di teatro, che impersona il personaggio di quello che vuole essere John Barrymore, per il quale March fu candidato all'Oscar per il miglior attore protagonista."}
{"id": "1514033", "revid": "116764075", "url": "https://it.wikipedia.org/wiki?curid=1514033", "title": "Madonna Inn", "text": "Il Madonna Inn \u00e8 un motel, dallo stile stravagante, che si trova a San Luis Obispo, in California, negli Stati Uniti.\nQuesto motel fu aperto nel 1958 dall'imprenditore Alex Madonna (19 novembre 1918 \u2013 22 aprile 2004), da cui prende il cognome, e da sua moglie Phyllis. Il motel \u00e8 un monumento estremamente kitsch, dall'aspetto esteriore delle Alpi svizzere, e dal colore rosa. Ogni stanza del Madonna Inn ha un design e tema che la rende unica. Il famoso urinatoio somigliante a una cascata rocciosa \u00e8 un'attrazione della Costa Centrale della California. Numerosi sono i turisti che vanno a visitare l'urinatoio, con l'imbarazzo degli uomini che necessitano di usare i bagni."}
{"id": "1514034", "revid": "486946", "url": "https://it.wikipedia.org/wiki?curid=1514034", "title": "Aravorn", "text": ""}
{"id": "1514035", "revid": "339392", "url": "https://it.wikipedia.org/wiki?curid=1514035", "title": "Eldarin", "text": ""}
{"id": "1514036", "revid": "712828", "url": "https://it.wikipedia.org/wiki?curid=1514036", "title": "Conquista della Dacia", "text": "La conquista della Dacia da parte dell'Impero romano si realizz\u00f2 negli anni compresi tra il 101 ed il 106, attraverso lo scontro tra l'esercito romano, guidato dall'imperatore Traiano, e i Daci di re Decebalo. L'esito finale della guerra fu la sottomissione della Dacia, l'annessione all'Impero romano e la sua trasformazione in provincia.\nLa guerra conobbe essenzialmente due fasi: nella prima, l'imperatore Traiano, che voleva vendicare le sconfitte subite un quindicennio prima, sotto l'imperatore Domiziano, comp\u00ec un'avanzata nel territorio dei Daci a scopo intimidatorio, forse anche con l'obiettivo, non tanto nascosto, di rendersi conto delle eventuali difficolt\u00e0 in caso di conquista; nella seconda fase, il venir meno da parte del re dei Daci agli accordi siglati solo un paio d'anni prima, costrinse Traiano ad occupare la Dacia in modo permanente, inglobandola nel gi\u00e0 vasto Impero romano.\nQuesta annessione, per\u00f2, gener\u00f2 negli anni un problema strategico di non facile soluzione. L'essere stata costretta, Roma, a costituire un \"saliente\" oltre il Danubio, difficilmente difendibile in quell'enorme e mutevole \"mare di barbari\" (tra Germani e Sarmati), rese necessario il dispiegamento nell'area di mezzi militari crescenti (fino a 50\u00a0000 armati) con il conseguente lievitare degli esborsi finanziari.\nContesto storico.\nTra la fine del I e l'inizio del II secolo, l'evoluzione politica dell'Impero romano fu caratterizzata dal prevalere di una successione imperiale non pi\u00f9 dinastica, bens\u00ec adottiva: i singoli imperatori erano, infatti, scelti in base ai meriti individuali per succedere al trono pi\u00f9 ambito dell'Occidente. Roma era ormai padrona dell'intero bacino del Mediterraneo, mentre in Europa centrale i confini delle sue conquiste si erano ormai stabilizzati intorno ai due grandi bacini fluviali di Reno e Danubio. L'unico stato organizzato ancora al di fuori delle conquiste romane era la Dacia, con le sue ricche miniere d'oro ed argento. Solo un imperatore con un \"curriculum militare\" di tutto rispetto avrebbe potuto portare a termine un'impresa cos\u00ec difficile. Questo imperatore fu Traiano, originario della Spagna, e primo \"Princeps\" nato al di fuori dei confini italici.\nPreludio alla guerra (98-100).\nUna volta ottenuta la porpora imperiale, Traiano soggiorn\u00f2 per oltre un anno e mezzo lungo il \"limes\" danubiano e renano, tanto che il suo ingresso nella capitale dell'Impero avvenne solo nell'ottobre del 99. Nei mesi trascorsi sul fronte, Traiano ebbe il tempo necessario per riflettere sulla nuova politica estera da adottare, anche in funzione della possibile conquista della Dacia, dettata principalmente dalla crescente potenza dei Daci di Decebalo, cos\u00ec vicino ai confini imperiali, ma anche dalle impellenti necessit\u00e0 finanziarie di Roma.\nL'occupazione delle montagne della Dacia, come dimostrarono gli eventi al termine della difficile conquista, avrebbe tenuto a bada le popolazioni di tutto il bacino carpatico, consentendo un tranquillo sviluppo del retroterra della Tracia e della Mesia, anche se non sembra fosse questo il reale obiettivo di Traiano all'inizio della \"prima expeditio dacica\". Egli, inizialmente, riteneva doveroso punire con una guerra il re dei Daci, Decebalo, responsabile dei disastrosi risultati riportati dalle campagne daciche di Domiziano, nell'85 e nell'86.\nUna guerra di questa portata, pi\u00f9 volte auspicata fin dai tempi di Cesare, richiedeva per\u00f2 una preparazione accurata ed una riorganizzazione lungo il \"limes\" renano e nelle province dell'alto Danubio da cui trarre, se possibile, rinforzi per l'imminente campagna dacica. L'esperienza di quindici anni prima, durante il regno di Domiziano, aveva insegnato che il nemico da combattere era estremamente preparato, difficile da sconfiggere e mai domo, e che poteva contare anche su ingenti risorse militari e finanziarie.\nForze in campo.\nTraiano riusc\u00ec a schierare un esercito composto da numerose legioni danubiane, oltre ad unit\u00e0 ausiliarie e a \"vexillationes\" legionarie:\nIl totale delle forze messe in campo dall'impero romano potrebbe essersi aggirato attorno ai 150\u00a0000 armati, di cui 75/80\u00a0000 legionari e 70/75\u00a0000 ausiliari.\nIn base ai dati forniti da Strabone, Decebalo potrebbe essere stato in grado di mettere insieme un esercito di circa 200\u00a0000 armati oltre agli alleati Roxolani e Bastarni. Nel corso della guerra tent\u00f2 invano di trovare nuovi alleati ad Oriente nei Parti e ad Occidente nelle popolazioni suebe di Quadi e Marcomanni.\nSembra invece che gli Iazigi di ceppo sarmatico, rimasti neutrali durante la prima campagna, fossero in guerra contro i Romani lungo i confini della Pannonia inferiore, certamente nel 107, e forse prima (dal 105-106).\nFasi del conflitto.\nPrima campagna.\nAnno 101.\nIl 25 marzo 101, Traiano in persona lasci\u00f2 l'Italia, per dirigersi verso la provincia di Mesia superiore. Il \"princeps\" era accompagnato dalla guardia pretoriana e dal suo prefetto del pretorio, Tiberio Claudio Liviano, oltre a tutta una serie di \"comites\" (accompagnatori) come Licinio Sura, Quinto Sosio Senecione, Lusio Quieto, Gneo Pinario Emilio Cicatricula Pompeo Longino, Publio Elio Traiano Adriano (il futuro successore di Traiano, allora venticinquenne) e forse Decimo Terenzio Scauriano (che sarebbe poi divenuto il primo governatore della provincia di Dacia). Ad affiancare questa spedizione c'erano infine i governatori delle province limitrofe: Gaio Cilnio Proculo in Mesia superiore, Manio Laberio Massimo in Mesia inferiore e Lucio Giulio Urso Serviano in Pannonia inferiore.\nConosciamo anche il piano strategico generale della prima campagna dalle parole di Traiano stesso: \"Inde Berzobim, deinde Aizi processimus\". Queste due localit\u00e0 si trovavano lungo la pi\u00f9 occidentale fra le strade che si dirigevano in Dacia; essa, partendo da Lederata sul Danubio in prossimit\u00e0 di Viminacium, portava a Tibiscum e da l\u00ec, con un breve percorso, a \"Tapae\" ed al passo delle cosiddette \"Porte di ferro\" (presso l'attuale localit\u00e0 di Otelu Rost), per entrare poi nella Dacia vera e propria. Questa strada era gi\u00e0 stata utilizzata da Tettio Giuliano nella campagna dell'88.\nAncor oggi \u00e8 incerto se Traiano fosse stato affiancato da una seconda colonna, che da Dierna avrebbe attraversato il passo noto come Chiavi di Teregova per riunirsi con la prima colonna a Tibiscum. L'ipotesi \u00e8 stata formulata dopo un'attenta analisi della Colonna traiana dove, nelle scene 4 e 5, sono raffigurati due ponti di barche paralleli sul Danubio, uno attraversato dai legionari e l'altro dai pretoriani. I due ponti costituirebbero un mezzo espressivo naturale mediante il quale lo scultore avrebbe voluto indicare il passaggio simultaneo di un esercito diviso in due differenti \"colonne di marcia\". L'uso di \"colonne\" separate serviva evidentemente a dividere le forze nemiche nei punti strategici, con una manovra tattica di aggiramento che sar\u00e0 peraltro utilizzata da Traiano anche nel corso della campagna partica del 115, con un'avanzata simultanea lungo il Tigri e l'Eufrate. In questo caso sarebbe da attribuirsi a quest'anno o all'anno precedente, la costruzione di un'opera idraulica che deviava il corso del Danubio attraverso un canale artificiale, affiancato da una strada militare, lungo la stretta gola, anch'essa denominata: \"Porte di ferro\".\nAttraversato il Danubio, forse su due diverse colonne, l'esercito romano avanz\u00f2 senza incontrare grandi resistenze. Il nemico adott\u00f2 infatti la tattica di ritirarsi verso l'interno, ripetendo quanto aveva gi\u00e0 sperimentato con successo nell'86 contro Cornelio Fusco e l'esercito di Domiziano; la speranza era di costringere il nemico romano ad abbandonare le linee di comunicazione ed approvvigionamento, oltre a isolarlo nel cuore delle montagne della Transilvania. Le sculture della Colonna, infatti, mostrano fortezze deserte, greggi distrutte, colline abbandonate, e qualche spia dacica in attesa delle future mosse dell'esercito romano. Durante la marcia di avvicinamento viene segnalato da Cassio Dione un solo attacco delle avanguardie del popolo germanico dei Buri, alleati dei Daci.\nTraiano, pur non avendo incontrato una seria resistenza, continu\u00f2 a procedere verso l'interno con la massima cautela, preoccupandosi che la sua avanzata fosse al riparo da possibili imboscate, costruendo strade, ponti e forti lungo il suo cammino.\nDopo aver raggiunto \"Tibiscum\" (moderna Timi\u0219oara), in apparenza senza aver sostenuto scontri importanti, vi si accamp\u00f2 in attesa di attaccare le fortezze daciche presso l'imboccatura delle \"Porte di ferro\". Qui ingaggi\u00f2 una feroce battaglia presso Tapae con il grosso dell'esercito dei Daci. Lo scontro, come anche illustrato sulla Colonna, fu favorevole ai Romani ma a costo di un grande spargimento di sangue, pur non risultando decisivo ai fini della guerra giacch\u00e9 Decebalo pot\u00e9 attestarsi all'interno delle sue fortezze della zona di Or\u0103\u0219tie, pronto a sbarrare l'accesso alla capitale Sarmizegetusa Regia. Qui i Romani svernarono, poich\u00e9 la stagione ormai avanzata rendeva sconsigliabile attaccare questa linea fortificata durante l'inverno.\nAnno 102.\nDurante l'inverno del 101/102, Decebalo, ormai bloccato ad occidente, decise di passare al contrattacco, mirando soprattutto ad aprire un secondo fronte per dividere cos\u00ec le forze dell'esercito romano. Come era gi\u00e0 successo nell'85, il re dace scelse di assalire la Mesia Inferiore, insieme agli alleati sarmati Roxolani (anch'essi rappresentati sulla Colonna), il cui re era un certo \"Susago\". Le due armate passarono il fiume ma, pur riportando qualche successo iniziale, vennero tenute a bada dall'allora governatore, e abile generale, Manio Laberio Massimo, il quale riusc\u00ec anche a catturare la sorella del re dei Daci, come ben illustra la Colonna. Solo con l'arrivo dei rinforzi, capeggiati dallo stesso imperatore Traiano (rappresentato sulla Colonna nell'atto di raggiungere il fronte mesico su imbarcazioni della \"Classis moesica\"), le forze dei Daci e dei Roxolani furono fermate, e anzi subirono una pesante sconfitta, forse separatamente:\nL'offensiva di Traiano riprese nel mese di marzo; questa volta, l'avanzata prese avvio da pi\u00f9 fronti.\nLa prima \"colonna\", attraversato il Danubio forse nel tratto di \"limes\" \"Oescus\"-\"Novae\", prosegu\u00ec lungo la valle dell'Aluta fino a raggiungere il passo sufficientemente ampio ed accessibile della Torre Rossa. L'avanzata delle altre due colonne avvenne in parallelo, probabilmente lungo le stesse direttrici seguite l'anno precedente (ossia attraverso le \"Porte di ferro\" e il passo delle \"Chiavi di Teregova\"). Il punto di ricongiungimento finale delle tre armate \u00e8 individuato a una ventina di chilometri a nord-ovest di Sarmizegetusa Regia.\nDecebalo, scosso dalla seconda sconfitta subita e soprattutto dall'avanzata contemporanea lungo tre fronti in una \"manovra a tenaglia\" che vedeva le truppe imperiali impossessarsi di numerose fortezze daciche, sempre pi\u00f9 prossime alla capitale, invi\u00f2 all'imperatore romano due ambascerie, ognuna con una richiesta di pace. Traiano si rifiut\u00f2 di ascoltare la prima, ma decise di ricevere la seconda, composta da numerosi nobili daci (che indossavano cappelli di feltro); in seguito all'incontro, il capo dello stato maggiore dell'imperatore, Licinio Sura, fu inviato insieme al prefetto del pretorio, Tiberio Claudio Liviano, per discutere i termini del possibile trattato di pace. Le condizioni offerte dai Romani, che miravano alla resa incondizionata di Decebalo, furono tuttavia durissime, tanto pi\u00f9 se si considera che i Daci non avevano subito ancora sconfitte irreparabili. La guerra, pertanto, continu\u00f2.\nTraiano, che nel frattempo aveva proseguito la sua avanzata, era riuscito a recuperare armi, ingegneri romani fatti prigionieri dai Daci e un vessillo della sfortunata campagna condotta da Cornelio Fusco nell'86, probabilmente appartenuto a una coorte pretoriana. Passato il valico della Torre Rossa, prima che questo potesse essere bloccato dall'esercito nemico, i Romani si disposero al centro dell'arco dei Carpazi, con l'obiettivo principale di conquistare la capitale dei Daci collocata pi\u00f9 a ovest. Traiano divise quindi l'esercito in almeno tre colonne, attraverso le quali cominci\u00f2 ad assediare le fortezze dacie dei monti Or\u0103\u0219tie.\n\u00c8 noto con certezza che una di queste colonne, guidata da Lusio Quieto, annoverava tra le sue file cavalieri mauretani, forse individuabili in alcune tavole della Colonna. Le cittadelle daciche, come quella di Coste\u0219ti, caddero una dopo l'altra fino a quando anche l'ultima, presso l'attuale Muncel, fu distrutta sotto i colpi delle armate romane, mentre l'esercito dacico accorso, fu pesantemente sconfitto. La strada per Sarmizegetusa Regia era ora da considerarsi aperta e la guerra ormai vinta. Decebalo, per risparmiare alla capitale gli orrori di un inutile assedio, capitol\u00f2. Questa scena \u00e8 ben raffigurata anche sulla Colonna: gli ambasciatori inviati dal re dace, una volta entrati nel campo militare di Traiano (collocato forse presso la citt\u00e0 di Aquae), si prostrano ai piedi dell'imperatore romano implorando la cessazione delle ostilit\u00e0.\nCondizioni di pace dopo la prima campagna.\nLe condizioni di pace imposte da Traiano furono estremamente dure e penalizzanti per il re dace. Decebalo dovette infatti:\nUn'ambasceria dacica fu inviata a Roma per formalizzare la ratifica del trattato di pace da parte del Senato, cos\u00ec da consentire allo stesso Traiano, all'inizio dell'inverno del 102, di lasciare il quartier generale posto vicino a Sarmizegetusa Regia per tornare a Roma. Qui ottenne il meritato trionfo ed assunse il titolo di \"Dacicus\" dalla fine di quello stesso dicembre, mentre le monete allora coniate celebrano la \"Dacia victa\". In seguito a questi eventi, l'intero corso del Danubio fu riorganizzato militarmente, e la vicina provincia di Pannonia fu divisa in \"Superior\" e \"Inferior\".\nSeconda campagna.\nAnno 105.\nGli accordi stabiliti nel 102 non furono per\u00f2 rispettati dai Daci. Decebalo, infatti, non solo riarm\u00f2 l'esercito e ricostru\u00ec le vecchie fortezze attorno alla capitale, ma accolse nuovi disertori e cerc\u00f2 nuove alleanze con i Parti di Pacoro II, attacc\u00f2 gli Iazigi, alleati dei Romani, impossessandosi di alcuni loro territori (come parte del Banato) e soppresse alcuni nobili Daci filoromani. Di fronte a quelle che interpret\u00f2 come provocazioni, nel giugno del 105 Traiano part\u00ec nuovamente per la Dacia. Questa sua nuova marcia verso il Danubio \u00e8 rappresentata sulla colonna in modo assai dettagliato, dove Traiano sembra abbia attraversato l'Adriatico secondo tre possibili ed alternative rotte di navigazione:\nNel frattempo Decebalo non era rimasto inattivo, tanto che Traiano, giunto sulle rive del Danubio, si trov\u00f2 a dover affrontare una situazione difficile. La ripresa delle attivit\u00e0 militari daciche aveva messo in ginocchio la provincia di Mesia inferiore: Decebalo era riuscito con l'inganno a fare prigioniero nel 104 uno dei massimi comandanti romani (lasciato a governare i nuovi territori appena occupati), il consolare Longino (identificabile con Cneo Pinario Emilio Cicatricula Pompeo Longino), la cui cattura ed il cui suicidio sono narrati da Dione ed aveva anche tentato di far assassinare lo stesso Traiano da alcuni disertori; un tentativo, peraltro, fallito miseramente.\nNumerose postazioni fortificate romane in Valacchia erano state occupate o poste sotto assedio dai Daci, come pure quelle lungo il Danubio. L'opera di riconquista port\u00f2 l'imperatore a spendere l'intera estate del 105, tanto da impedirgli di avviare una nuova campagna di invasione in territorio dace prima dell'anno successivo. Nella Colonna sono evidenziate molto bene alcune fasi di quei mesi di guerra:\nAnno 106.\nLa rottura della pace, avvenuta a soli due o tre anni dalla sua conclusione, non lasciava alternative a Traiano: era necessaria la conquista dell'intera regione. Vennero riunite forze militari ancora pi\u00f9 ingenti di quelle impiegate nella prima campagna e, attraversato il grande ponte sul Danubio che Apollodoro, durante il breve periodo di pace, aveva appena terminato a Drobetae, Traiano diede inizio alla sua ultima campagna dacica.\nGli alleati di Decebalo - Buri, Roxolani e Bastarni - alla notizia dei preparativi dell'ultima grande invasione da parte di Traiano abbandonarono il re dace. Dopo numerosi fallimentari tentativi di riconciliarsi con l'imperatore (o di avvelenarlo, come era stato tentato appena l'anno precedente), il re ribelle si trov\u00f2 a dover capitolare per la seconda volta. Traiano, prima dello scontro finale, avrebbe convocato presso il suo quartier generale sul Danubio, probabilmente a Drobetae, numerosi capi delle popolazioni \"amiche ed alleate del popolo romano\" - Quadi, Marcomanni, alcune trib\u00f9 dei Daco-geti e forse gli stessi Iazigi - al fine di ottenere aiuti militari ed appoggio strategico prima di iniziare l'ultima campagna, sincerandosi cos\u00ec della loro fedelt\u00e0.\nIl re dace, attaccato da due fronti come rappresentato anche sulla Colonna (forse dal versante delle \"Porte di ferro\" e da quello del passo della Torre Rossa), oppose una resistenza cos\u00ec disperata che i Romani lasciarono sul campo numerosi morti e feriti, vittime della feroce combattivit\u00e0 dei Daci. Alla fine, dopo un lungo e sanguinoso assedio, anche Sarmizegetusa Regia capitol\u00f2 sotto i colpi degli eserciti romani riunitisi verso la fine dell'estate di quell'anno. Le fasi salienti di questo assedio sono rappresentate anch'esse sulla Colonna di Traiano, nella quale viene raffigurato anche il suicidio finale che i capi daci si inflissero per evitare di essere fatti prigionieri dai Romani. Caddero infine, una dopo l'altra, tutte le rocche fortificate della zona di Or\u0103\u0219tie: da Pope\u0219ti a Cet\u0103\u021beni, Piatra Neam\u021b, Pecica, Piatra Craivii, C\u0103p\u00e2lna, Coste\u0219ti, B\u0103ni\u021ba, B\u0103l\u0103ne\u0219ti fino a Tili\u0219ca.\nTraiano era deciso a non concedere pi\u00f9 condizioni di pace analoghe alle precedenti. Era necessaria la sottomissione definitiva della Dacia, e per ottenerla era necessario costruire strade e forti in modo da isolare il nemico e non concedergli pi\u00f9 alcun vantaggio. L'avanzata, pur procedendo in modo lento, risult\u00f2 alla fine inesorabile ed immune dai continui attacchi del nemico, una circostanza anche questa illustrata sulla Colonna. Decebalo cerc\u00f2 rifugio al nord, sui monti Carpazi, ma una colonna romana lo insegu\u00ec lungo la valle del fiume Marisus, in una regione quasi inaccessibile. I capi daci del nord del Paese, pur consapevoli della loro fine imminente, si unirono al re in un disperato tentativo di ribaltare le sorti compromesse della guerra, riportando anche qualche successo. Ma la conclusione era ormai inevitabile: Decebalo fu raggiunto da un'unit\u00e0 ausiliaria dell'esercito romano in localit\u00e0 Ranistroum (l'odierna Piatra Craivii, a nord dell'appena istituita colonia di veterani di Apulum) e, una volta circondato, come \u00e8 ben rappresentato anche sulla Colonna di Traiano, si suicid\u00f2, preceduto e segu\u00ecto da molti dei capi del suo seguito. La testa del re dei Daci fu portata a Traiano dal cavaliere che era riuscito nell'impresa di catturarlo, Tiberio Claudio Massimo. Era la fine della guerra. Per alcuni mesi l'esercito romano fu ancora impegnato in azioni repressive ma si tratt\u00f2 di sedare piccole sommosse locali. La monetazione di quell'anno poteva cos\u00ec celebrare la \"Dacia capta\" (occupata).\nConseguenze.\nIl regno dacico cess\u00f2 di esistere, a parte alcune zone rimaste libere lungo la pianura del Tibisco, del basso Marisus e del Crisul. Il cuore del vecchio regno di Decebalo fu trasformato, insieme all'Oltenia occidentale ed al Banato, nella nuova provincia di Dacia, con capitale la citt\u00e0 di nuova fondazione di Colonia Ulpia Traiana Augusta Dacica Sarmizegetusa (probabilmente sul tracciato del vecchio campo militare di Traiano). Al contrario, buona parte della pianura della Valacchia (con l'installazione di alcuni forti di unit\u00e0 ausiliarie come a Piroboridava), della Muntenia e della Moldavia furono attribuite alla provincia di Mesia inferiore.\nLe reazioni immediate.\nSi narra che la conquista della Dacia frutt\u00f2 a Traiano un enorme bottino, stimato in cinque milioni di libbre d'oro (pari a 163,6\u00a0t) e nel doppio d'argento, ed una straordinaria quantit\u00e0 di altro bottino, oltre a mezzo milione di prigionieri di guerra con le loro armi. Si trattava del favoloso tesoro di Decebalo, che lo stesso re avrebbe nascosto nell'alveo di un piccolo fiume (il \"Sargetia\") nei pressi della sua capitale, Sarmizegetusa Regia.\nAllo stesso imperatore venne tributato un grandioso Trionfo, con spettacoli gladiatorii, corse dei carri nel Circo Massimo, un nuovo Foro e la costruzione della famosa Colonna, alta trenta metri, nel cui fregio a spirale lungo duecento metri furono scolpite le imprese militari di Traiano e dei suoi generali. Un'opera di rara bellezza ed originalit\u00e0 dove, sotto la guida del grande architetto Apollodoro di Damasco, fino al giorno dell'inaugurazione (avvenuta il 12 maggio del 113), numerosi scultori lavorarono a 155 scene e 2500 figure. Qualcuno ha pensato che questi numeri strabilianti fossero frutto di un errore di trascrizione e che la cifra reale dovesse essere divisa per dieci ma, anche se cos\u00ec fosse, il risultato rimarrebbe di eccezionale pregio. In effetti Traiano sembra abbia ricevuto da questo immenso bottino circa 2.700 milioni di sesterzi, cifra nettamente pi\u00f9 elevata dell'intera somma sborsata da Augusto e documentata nelle sue \"Res gestae divi Augusti\". Oltre a ci\u00f2, la conquista contribu\u00ec ad un aumento permanente delle entrate nelle casse dello Stato grazie alle miniere della Dacia occidentale che furono riaperte sotto la sorveglianza dei funzionari imperiali.\nAltre testimonianze degli onori e dei trionfi tributati in tutto l'impero a Traiano, l\"optimus princeps\", sono ancora oggi visibili, oltre che nella rappresentazione scultorea della guerra dacica sulla Colonna a Roma, anche negli archi di Benevento e di Ancona, nel Foro a lui dedicato, nel \"grande fregio\" a Roma o nel Tropaeum Traiani di Adamclisi del 107/108.\nL'impatto sulla storia.\nLa colonizzazione in massa della Dacia con cittadini romani, fatti giungere da gran parte delle province danubiane, permise all'impero di creare un saliente strategico all'interno del \"mare barbarico\" che si stendeva tra la piana ungherese del Tibisco e i territori di Valacchia e Moldavia. Traiano era riuscito ad occupare questi ultimi territori ad est della Dacia che, per\u00f2, alla sua morte furono abbandonati dal suo successore Adriano, un errore strategico a cui non fu mai posto rimedio. Ci\u00f2 avrebbe permesso di ridurre i confini imperiali, avanzando le unit\u00e0 militari sul basso Danubio fino al fiume Siret, con grande risparmio sulle economie militari dell'area.\nLa permanenza romana in Dacia, sebbene storicamente limitata a meno di due secoli (la provincia sarebbe stata infatti completamente abbandonata nel 271), lasci\u00f2 un'impronta duratura sull'area, tanto che la lingua romena, che si sarebbe sviluppata nei secoli successivi, \u00e8 rimasta una lingua romanza, nonostante l'isolamento entro una regione europea successivamente slavizzata. E, non da ultimo, il moderno Stato che occupa il territorio dell'antica provincia, si chiama, non a caso, Romania."}
{"id": "1514041", "revid": "486946", "url": "https://it.wikipedia.org/wiki?curid=1514041", "title": "Foglia pipa", "text": ""}
{"id": "1514044", "revid": "123244114", "url": "https://it.wikipedia.org/wiki?curid=1514044", "title": "Gemelli Ruggeri", "text": "I Gemelli Ruggeri sono un duo comico italiano formato nel 1979 a Bologna da Eraldo Turra (Bologna, 4 gennaio 1955) e Luciano Manzalini (Milano, 1\u00ba gennaio 1952). \nStoria.\nIl duo esord\u00ec nel cabaret in spettacoli teatrali allestiti insieme a Patrizio Roversi, Syusy Blady e Vito del gruppo Gran Pavese Variet\u00e0. Il gruppo esord\u00ec in televisione nel 1982 in alcune puntate del programma \"Blitz\" condotto da Gianni Min\u00e0. Durante gli anni ottanta oltre a televisione e teatro fecero anche cinema; in teatro recitarono nella commedia \"Tarzan delle scimmie\" di Roberto Cimetta, alla quale seguirono altri spettacoli in cui hanno modo di sperimentare la loro comicit\u00e0 surreale, che spesso sfrutta le diverse caratteristiche fisiche dei due (uno \u00e8 grasso, l'altro magrissimo); in televisione partecipano a \"Drive In\" e, insieme a tutto il gruppo del \"Gran Pavese\", al programma \"Lupo solitario\", in cui impersonano gli improbabili corrispondenti della televisione di Stato di Croda, un immaginario paese dell'Europa Orientale, i quali, evidentemente per carenza di personale, sono costretti ad assumere i ruoli pi\u00f9 disparati (burattinai (Mitri Dimitri e Poldo), vignettisti, attori, cantanti (in un videoclip realizzato dall'Ente del Turismo di Croda, \"Sotto il cielo di Croda\", utilizzato come sigla di chiusura del programma \"L'araba fenice\"), esprimendosi in un gramelot pseudo-slavo, nel quale la parola \"cucurnia\" rappresenta l'insulto peggiore che si possa rivolgere a una persona; la stessa gag sar\u00e0 riproposta l'anno successivo ne \"L'araba fenice\", trasmissione che comprende lo stesso cast, arricchito di molti altri personaggi, e che nasce in sostituzione di \"Matrjoska\", programma che non venne mai trasmesso. Nel 1985 furono testimonial in uno spot pubblicitario della Austin Metro. Sempre nel 1985 presentano al Teatro comunale di San Lazzaro di Savena la finale della prima edizione del concorso per comici La Zanzara d'oro.\nAl cinema esordiscono nel film \"Notte italiana\" di Carlo Mazzacurati (1987), seguito da \"Mortacci\" di Sergio Citti, \"Affetti speciali\" di Felice Farina, \"Sposi\" di Luciano Manuzzi. Il solo Turra, insieme a Vito, partecipa poi nel 1989 a \"La voce della luna\" di Federico Fellini. Per la televisione nel 1991 fanno parte del cast della miniserie \"Fantaghir\u00f2\", dove recitano nel ruolo di indovini di corte e a varie trasmissioni (\"Non necessariamente\", 1986 e \"Tam tam village\", 1990, \"Saxa Rubra,\" 1994, e dal 1995 al 2000, a varie edizioni di \"Quelli che il calcio\", per poi passare a \"Colorado caf\u00e8\".\nEraldo Turra conduce insieme a Dario Pattacini, una trasmissione radiofonica, Radio Lattemiele, e, tra il 2005 e il 2007, interpreta la parte del ristoratore Alceste nella serie televisiva \"Nebbie e delitti\". In teatro hanno collaborato anche con il gruppo di cabaret bolognese Oblivion.\nNel 2017 Luciano Manzalini \u00e8 interprete, accanto a Syusy Blady, della docummedia \"La Signora Matilde. Gossip dal Medioevo\" di Marco Melluso e Diego Schiavo, sulla grancontessa Matilde di Canossa. Nuovamente insieme sul grande schermo, i Gemelli Ruggeri interpretano due improbabili v-blogger in \"Il Conte Magico\", docummedia del 2019 di Marco Melluso e Diego Schiavo, sulla vita di Cesare Mattei."}
{"id": "1514047", "revid": "486946", "url": "https://it.wikipedia.org/wiki?curid=1514047", "title": "Arahad II", "text": ""}
{"id": "1514054", "revid": "287204", "url": "https://it.wikipedia.org/wiki?curid=1514054", "title": "Quattro giorni di Nimega", "text": "La Quattro giorni di Nimega (in olandese Internationale Vierdaagse Afstandsmarsen Nijmegen) \u00e8 una corsa non competitiva che si tiene annualmente a Nimega, nei Paesi Bassi, a partire dal 1909 per promuovere lo sport e l'attivit\u00e0 fisica.\nOgni anno essa registra una partecipazione massiccia di concorrenti, che ne fanno l'evento del genere pi\u00f9 grande del mondo. Il periodo in cui si tiene la marcia \u00e8 nella terza settimana di luglio.\nLa manifestazione.\nI partecipanti sono divisi per categorie a seconda dell'et\u00e0, del sesso e del fatto che siano civili o militari, e a seconda della categoria di appartenenza, compiono 30, 40 o 50 km al giorno per quattro giorni consecutivi. I gruppi militari possono scegliere se compiere il percorso pi\u00f9 lungo senza carico, oppure uno pi\u00f9 breve con lo zaino affardellato (10\u00a0kg). Trattandosi di una marcia non competitiva, non vengono redatte classifiche, ma viene solo assegnata una medaglia a chi completa il percorso entro il tempo massimo (tra le 9 e le 14 ore per tappa). Il percorso affrontato nelle quattro giornate, cominciando e finendo a Nimega, descrive una sorta di quadrifoglio col centro nella citt\u00e0.\nLa marcia costituisce un evento per la piccola cittadina di Nimega, ed \u00e8 accompagnata da un'intera settimana di festival, che comincia il sabato prima della partenza e si conclude il venerd\u00ec, giorno dell'arrivo, attirando ogni anno circa un milione di persone. Gli ultimi chilometri del percorso sono fiancheggiati da tribune affollate di pubblico, ed i partecipanti che concludono la loro fatica sono accolti da manifestazioni di entusiasmo. Subito prima di questa parte del percorso \"spettacolare\" i gruppi militari dispongono di un terreno per cambiarsi, in modo che questo tratto viene percorso in uniforme da parata.\nStoria.\nAlla prima edizione del 1909, concepita per mantenere in efficienza fisica i soldati dell'esercito olandese, presero parte circa 300 concorrenti, che presero il via da 13 localit\u00e0 differenti. Ma gi\u00e0 l'anno successivo venne deciso di far partire la marcia da un'unica localit\u00e0. La prima donna prese parte alla manifestazione nel 1911, ma non le venne dato il riconoscimento della medaglia, bench\u00e9 avesse portato a termine la marcia. I primi gruppi stranieri si iscrissero nel 1928 (oggi si contano pi\u00f9 di 60 delegazioni civili e militari) Nel 1932 per la prima volta i civili partecipanti all'evento furono pi\u00f9 dei militari. La maggiore popolarit\u00e0 della marcia si ebbe dopo la fine della seconda guerra mondiale. Nel 1954 vi parteciparono oltre persone.\nLa manifestazione \u00e8 continuata fino ad oggi con la sola interruzione dei periodi bellici. La novantesima edizione, del 2006, venne interrotta dopo la prima giornata per via di un'eccezionale ondata di caldo, con temperature superiori ai 35\u00a0\u00b0C, che provoc\u00f2 enormi disagi tra i concorrenti. 30 di essi dovettero essere ricoverati in ospedale, e si registrarono perfino due decessi (una delle vittime era un atleta collaudato, che partecipava per la 13\u00aa volta). Nel complesso, le unit\u00e0 di pronto soccorso dovettero assistere circa 300 persone. Dei partenti, un migliaio non arriv\u00f2 a tagliare il traguardo. Dato il persistere di alte temperature nella giornata di mercoled\u00ec, venne deciso di interrompere la marcia. Un drappello di marciatori irriducibili si present\u00f2 ugualmente al via, ma la stragrande maggioranza dei camminatori presero la via di casa, e con essi la totalit\u00e0 dei circa militari."}
{"id": "1514057", "revid": "486946", "url": "https://it.wikipedia.org/wiki?curid=1514057", "title": "Arassuil", "text": ""}
{"id": "1514058", "revid": "767487", "url": "https://it.wikipedia.org/wiki?curid=1514058", "title": "Ragazze per la citt\u00e0", "text": "Ragazze per la citt\u00e0 (\"Girls About Town\") \u00e8 un film del 1931, diretto da George Cukor. Costituisce un ritratto delle giovani che vivono nelle metropoli, ricche e viziate.\nProduzione.\nIl film fu prodotto da Raymond Griffith (produttore associato) per la Paramount Pictures.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 7 novembre 1931.\nData di uscita.\nIMDb\nAlias"}
{"id": "1514059", "revid": "22475", "url": "https://it.wikipedia.org/wiki?curid=1514059", "title": "Debian GNU/Linux", "text": ""}
{"id": "1514061", "revid": "113175290", "url": "https://it.wikipedia.org/wiki?curid=1514061", "title": "Sergio Maldini", "text": "Biografia.\nTrascorse molti anni dell'adolescenza in Friuli, dove conobbe Pier Paolo Pasolini che influenz\u00f2 la sua formazione culturale e con il quale intrattenne un epistolario. Altre frequentazioni importanti furono con Dino Buzzati e Silvio Benco.\nTrasferitosi a Bologna, divenne redattore, inviato e caporedattore del quotidiano \"Il Resto del Carlino\". Fu quindi a Roma e si ritir\u00f2 infine nell'amato Friuli, a Santa Marizza di Varmo, dove \u00e8 sepolto, dopo essersi spento a Udine il 2 luglio 1998.\nVinse il Premio Hemingway 1953 (ex aequo) per il romanzo \"I sognatori\" e il Premio Estense 1968 per \"Il giornalista riluttante\". Con il romanzo \"La casa a Nord-Est\", ancora una volta ambientato in Friuli, consegu\u00ec nel 1992 il Premio Societ\u00e0 lucchese dei Lettori, e il Premio Campiello.\nIl 5 settembre 2008, nell'ambito di celebrazioni a Santa Marizza di Varmo \u00e8 stata allestita la prima rappresentazione assoluta di \"Aspettando Bellarmino\", azione teatrale in un atto scritta nel 1978 e riscoperta grazie alla vedova dello scrittore."}
{"id": "1514065", "revid": "124686742", "url": "https://it.wikipedia.org/wiki?curid=1514065", "title": "Raffaele Crovi", "text": "Biografia.\nNato in Lombardia, dove i genitori erano emigrati per lavoro, \u00e8 cresciuto a Cola, frazione del comune di Vetto (RE).Dopo gli studi medi, ginnasiali e liceali a Correggio (Reggio Emilia), nel 1952 Crovi si \u00e8 trasferito a Milano. Si \u00e8 laureato in legge con una tesi sulla recidiva penale all'Universit\u00e0 Cattolica del Sacro Cuore, ma si \u00e8 professionalmente dedicato all'editoria, al giornalismo e alla radiotelevisione. Raffaele Crovi ha lavorato come scrittore, produttore editoriale e audiovisivo.\nSi \u00e8 sposato nel 1966. \u00c8 padre del saggista Luca Crovi. \nNelle case editrici.\nDal 1956 al 1960 ha collaborato con la casa editrice Einaudi come assistente di Elio Vittorini, prima come redattore della collana-rivista \"I Gettoni\" e poi della rivista-collana \"Il menab\u00f2\". Dal 1960 al 1966 \u00e8 stato vicedirettore editoriale della Arnoldo Mondadori Editore.Nel triennio 1978-1980 \u00e8 stato direttore editoriale della Rusconi Libri e nel triennio 1981-1983 direttore editoriale del gruppo Bompiani-Sonzogno-Etas-Fabbri Libri.\nNel 1984 ha fondato la casa editrice Camunia; nel 1994 ha inserito Camunia nel Gruppo Editoriale Giunti, in cui Crovi \u00e8 diventato assistente generale. \nDal 2000 al 2007 \u00e8 stato direttore letterario della casa editrice Aragno.\nNella narrativa.\nNel 1983 vince il Premio Grinzane Cavour con la fiaba antropologica \"Fuori dal paradiso\" (1982), una riscrittura della Genesi. Nel 1984, con \"Ladro di ferragosto\", si aggiudica il Premio Selezione Campiello\nNel 1993 vince il Premio Campiello con il romanzo \"La valle dei cavalieri\", in cui percorre un secolo di storia italiana fino agli anni di piombo.\nAltri riconoscimenti sono il Premio Letterario Basilicata nel 1996 e il Premio Nazionale Rhegium Julii nel 1998.\nNei giornali.\nCrovi \u00e8 stato critico letterario dei quotidiani \u00abAvvenire\u00bb, \u00abCorriere della Sera\u00bb, \u00abIl Giorno\u00bb, \u00abItalia Oggi\u00bb e dei settimanali \u00abStato Democratico\u00bb, \u00abTempo\u00bb, \u00abTuttolibri\u00bb e \u00abLa Domenica del Corriere\u00bb.Ha inoltre collaborato alle riviste \u00abLeggere\u00bb, \u00abGalleria\u00bb, \u00abIl Mulino\u00bb, \u00abNuova Corrente\u00bb, \u00abIl Verri\u00bb, \u00abNuovi Argomenti\u00bb, \u00abL'Europa Letteraria\u00bb, \u00abAutografo\u00bb, \u00abLiberal\u00bb e \u00abFrontiera\u00bb.\u00c8 stato redattore dei periodici \u00abIl menab\u00f2\u00bb, \u00abSettegiorni\u00bb, \u00abQuestitalia\u00bb, \u00abConcertino\u00bb e del quotidiano \u00abAvvenire\u00bb; ha diretto le riviste \u00abIl Belpaese\u00bb e \u00abOrigini\u00bb.Per il quattordicesimo volume di \u00bbLes \u00e9crivains c\u00e9l\u00e8bres\u00bb (opera coordinata da Raymond Queneau e pubblicata dall'editore parigino Mazenod) ha scritto nel 1965 un repertorio degli scrittori italiani del Novecento.\nAlla RAI.\nDal 1967 al 1977 Crovi \u00e8 stato responsabile dei programmi culturali della Rai per la sede di Milano.Ha curato e presentato in video tre programmi di informazione culturale: \"Tuttilibri\" (Rai Uno, 1977), \"Nero su bianco\" (\"Antenna Nord\", 1979 e 1980) e \"Terza pagina\" (Rai 2, 1983-1984).\nTra le sue produzioni radiofoniche vi fu anche una serie di programmi culturali per bambini. Le musiche di una di queste (\"I viaggi di Gulliver\") furono composte dell'esordiente Fabrizio De Andr\u00e9.\nAutore e produttore teatrale.\nCon Enrico Vaime ha elaborato una riduzione scenica di \"Uomini e no\" di Elio Vittorini; con Gianfranco Bettetini ha firmato la sceneggiatura di \"Ambrogio\" a Milano (Rai Uno, 1975).Nel triennio 1983-1985 \u00e8 stato direttore artistico del Teatro Verdi di Milano dove \u00e8 stata messa in scena con il titolo \"Quello Stolfo da Ferrara\" una sua riduzione dell'Orlando Furioso interpretata dalla Compagnia del Buratto; nello stesso periodo per il Teatro Verdi ha ideato e coordinato i primi corsi italiani di scrittura creativa.\nDocente.\nCrovi ha tenuto lezioni di tecniche della scrittura all'Universit\u00e0 di Urbino e nel 1973-1974 \u00e8 stato docente di Tecniche della Comunicazione Visiva all'Istituto Universitario di Storia dell'Arte di Parma.\nAttivit\u00e0 politica.\nCrovi ha lavorato a Roma, come operatore politico-partitico nelle file dei cattolici democratici nei periodi 1956-1960, 1991-1994 e 1999-2000, nella Democrazia Cristiana prima e nel Partito Popolare Italiano poi."}
{"id": "1514068", "revid": "5245", "url": "https://it.wikipedia.org/wiki?curid=1514068", "title": "Wose", "text": ""}
{"id": "1514070", "revid": "486946", "url": "https://it.wikipedia.org/wiki?curid=1514070", "title": "Arathorn I", "text": ""}
{"id": "1514075", "revid": "486946", "url": "https://it.wikipedia.org/wiki?curid=1514075", "title": "Argonui", "text": ""}
{"id": "1514080", "revid": "6447", "url": "https://it.wikipedia.org/wiki?curid=1514080", "title": "Final Four Coppa Italia 1990", "text": ""}
{"id": "1514083", "revid": "486946", "url": "https://it.wikipedia.org/wiki?curid=1514083", "title": "Arador", "text": ""}
{"id": "1514086", "revid": "767487", "url": "https://it.wikipedia.org/wiki?curid=1514086", "title": "Labbra proibite (film 1932)", "text": "\"Labbra proibite (Rockabye)\" \u00e8 un film del 1932, diretto da George Cukor. La sceneggiatura si basa su \"Rockabye\", un testo teatrale non pubblicato di Lucia Bonder, messo sotto copyright il 17 novembre 1924.\nProduzione.\nIl film fu prodotto dalla RKO Radio Pictures che comper\u00f2 i diritti di un testo teatrale di Lucia Bonder, tratto da un suo racconto, \"Our Judy\", pubblicato su \"Smart Set Magazine\". Secondo il \"Film Daily\", la RKO acquist\u00f2 i diritti da Gloria Swanson.\nDistribuzione.\nIl copyright del film, richiesto dalla RKO Radio Pictures, Inc., fu registrato il 25 novembre 1932 con il numero LP3491.\nDistribuito dalla RKO Radio Pictures, il film usc\u00ec nelle sale cinematografiche USA il 25 novembre 1932 con il titolo originale \"Rockabye\"."}
{"id": "1514087", "revid": "1543377", "url": "https://it.wikipedia.org/wiki?curid=1514087", "title": "Alta via dell'Adamello", "text": "L'alta via dell'Adamello, conosciuta anche con il nome di sentiero n. 1, \u00e8 un'alta via italiana che si svolge fra le montagne del gruppo dell'Adamello, nelle Alpi Retiche meridionali. L'itinerario percorre interamente il versante orientale della val Camonica, partendo da Breno e giungendo a M\u00f9, entrambe in provincia di Brescia, sforando per\u00f2 nel suo percorso nella provincia autonoma di Trento. Il percorso \u00e8 segnalato dal consueto segnavia del CAI costituito da strisce bianche e rosse con il numero\u00a01. Il percorso, ideato nel 1969 da Renato Floreancigh, fa parte dal 1995 del progetto denominato \"Sentiero Italia\".\nCaratteristiche.\nL'alta via dell'Adamello \u00e8 un percorso di trekking che si sviluppa in sette tappe, a quote comprese fra i 2000 e i 3000 metri, attraversando in modo coerente da sud a nord la dimensione maggiore del gigante retico dell'Adamello, mantenendosi in perfetto equilibrio tra impegno e soddisfazione, senza eccessive difficolt\u00e0 e accessibile a tutti purch\u00e9 ben allenati fisicamente e psicologicamente, motivati ed equipaggiati.\nIl percorso proposto si sviluppa spesso su terreno libero, ma guidati dalla segnaletica. Esistono, anche se relativamente brevi rispetto allo sviluppo totale della via, alcuni passaggi considerati difficili, nei quali oltre al passo sicuro e alla buona forma fisica \u00e8 necessaria una certa esperienza alpinistica nonch\u00e9 un'adeguata attrezzatura, come ricordano alcuni cartelli esposti nei rifugi lungo il percorso.\nPercorrendo l'alta via dell'Adamello si incontrano dei resti di insediamenti militari della prima guerra mondiale: trincee, muraglie, caverne, e altre opere.\nItinerario.\nIl percorso vero e proprio inizia al rifugio Tita Secchi (2367\u00a0m) sulle sponde del lago della Vacca e termina al rifugio Garibaldi (2553\u00a0m) a ridosso del lago Venerocolo. Recentemente per\u00f2 sono stati aggiunti due nuovi tratti (in precedenza gi\u00e0 esistenti, ma contrassegnati da un segnavia diverso) che prolungano l'itinerario a sud, sino a incontrare l'ex strada statale 345 delle Tre Valli in localit\u00e0 Bazena, e a nord-ovest, toccando un altro rifugio e terminando presso M\u00f9, frazione di Edolo.\nIl numero di tappe in cui si pu\u00f2 dividere il percorso \u00e8 a discrezione dell'escursionista. Tenendo per\u00f2 conto della distanza tra i vari punti d'appoggio e dei servizi offerti da ciascun rifugio (posti letto, periodi d'apertura ecc.) la maggior parte delle guide suddivide l'itinerario in cinque tappe (a cui si aggiungono due tappe dovute al prolungamento del sentiero). La maggior parte dei rifugi \u00e8 collocata sul fondo delle alte valli, sebbene al di sopra dei 2000\u00a0m, e nel caso l'escursionista volesse interrompere il percorso pu\u00f2 agevolmente scendere a valle utilizzando le mulattiere (quasi tutte di origine militare) che collegano i rifugi con la strada carrozzabile pi\u00f9 vicina, o con un centro abitato.\nDal rifugio Tita Secchi al rifugio Maria e Franco.\nDa Bazena (1799\u00a0m) si raggiunge in circa 2 ore il rifugio Tita Secchi (2367\u00a0m) seguendo il nuovo tratto di sentiero n.1, ex sentiero n.18. Dal rifugio Tita Secchi, ai piedi della parete ovest del Cornone di Blumone (2843\u00a0m), si sale ai 2633\u00a0m del passo di Blumone, in circa 40 minuti. Da qui, si entra nel bacino del fiume Chiese transitando, per qualche chilometro, in territorio trentino, ad una quota compresa tra i 2400 e i 2600\u00a0m. Si risale il pendio sino al passo Brescia (2717\u00a0m), superando un tratto insidioso provvisto di cordini di sicurezza, per poi scendere sino al rifugio Maria e Franco (2574\u00a0m), di nuovo in territorio lombardo. Complessivamente, occorrono circa dalle 5 alle 10 ore.\nDal rifugio Maria e Franco al rifugio Citt\u00e0 di Lissone.\nDal rifugio Maria e Franco l'alta via risale sino al vicino passo Dernal, da cui, sulla traccia di un vecchio sentiero militare, raggiunge in poco meno di un'ora di cammino il passo di Campo (2296\u00a0m). In questo punto il sentiero entra nuovamente in provincia di Trento, precisamente in una convalle della val di Daone, avvicinandosi al lago d'Avolo (2393\u00a0m) e risalendo, su tracciato insidioso, al passo d'Avolo (2556\u00a0m) e al successivo passo Ignaga (2528\u00a0m). Il tratto di percorso che da quest'ultimo conduce al rifugio Citt\u00e0 di Lissone, in valle Adam\u00e9, \u00e8 considerato dalle guide come molto tecnico, esposto e impegnativo. Il rifugio Citt\u00e0 di Lissone, a una quota di 2017\u00a0m, \u00e8 il punto pi\u00f9 basso dell'intera alta via (senza considerare le estensioni recenti). Complessivamente, questa tappa richiede 4 ore e mezza di cammino.\nDal rifugio Citt\u00e0 di Lissone al rifugio Prudenzini.\nIl primo tratto di questa tappa segue il torrente Poia restando in fondovalle per qualche chilometro in falsopiano, che equivalgono a circa un'ora di cammino, sino al \"cuel del Manzoler\" (2120\u00a0m). Da qui il sentiero svolta a sinistra, risalendo in forte pendenza il versante occidentale della valle dapprima su terreno erboso quindi su pietraie, giungendo al passo di Poia (2810\u00a0m), sullo spartiacque tra la valle Adam\u00e9 e la val Salarno. Scendendo verso il fondovalle, su comoda traccia si raggiunge il rifugio Prudenzini (2235\u00a0m), dopo complessive 4 ore e 45 minuti di cammino.\nDal rifugio Prudenzini al rifugio Tonolini.\nLasciando il rifugio Prudenzini, il sentiero inizia a risalire con traccia ben evidente ma in fortissima pendenza i pendii del \"Coster di destra\", ossia le rupi che costituiscono il versante occidentale della val Salarno. Dalla sommit\u00e0 del \"coster\" risale su terreno pietroso, ma con pendenza meno accentuata, sino a raggiungere il passo Miller (2818\u00a0m), uno dei punti pi\u00f9 elevati dell'intera alta via (a due ore o poco pi\u00f9 dal Prudenzini).\nDal passo inizia la discesa verso il fondo della val Miller, dapprima seguendo un canale tra rocce e sfasciumi, poi un ghiaione. Al termine della discesa, sulle sponde del lago Miller, si trova il rifugio Gnutti (2166\u00a0m), aperto come gli altri nella stagione estiva e dove \u00e8 possibile pernottare, accorciando questa tappa e allungando di conseguenza la successiva.\nIl sentiero n.1 prosegue verso il passo del Gatto (2103\u00a0m) dove il sentiero \u00e8 stato scavato direttamente nella roccia, raggiungendo la poderosa diga che contiene il lago Baitone (2281\u00a0m). Su una sporgenza rocciosa al di sopra dell'estremit\u00e0 orientale della diga si trova il rifugio Baitone, struttura privata ricavata nei locali della ex residenza degli operai al servizio degli impianti idroelettrici, ma che pu\u00f2 essere scelta in sostituzione del rifugio Tonolini per il pernottamento. Su comodo sentiero che costeggia dapprima il lago, poi taglia a mezza costa il pendio, si raggiunge il rifugio Tonolini (2467\u00a0m), l'ultimo punto di appoggio prima di affrontare la salita al valico successivo. La tappa cos\u00ec descritta richiede in tutto 4 ore e mezza di cammino.\nDal rifugio Tonolini al rifugio Garibaldi.\nL'ultima tappa dell'itinerario \"classico\" prevede la salita al passo Premassone. Il sentiero lascia alle spalle il rifugio Tonolini e il retrostante Lago Rotondo (2442\u00a0m) per salire, su terreno caratterizzato da grossi massi, al lago Premassone (2719\u00a0m) che \u00e8 tra i laghi pi\u00f9 alti dell'Adamello. Su ripida traccia l'itinerario sale al passo Premassone (2923\u00a0m), punto pi\u00f9 alto in assoluto del percorso e notevole per il panorama. Il passo \u00e8 collocato sullo spartiacque tra la conca del Baitone (tributaria della val Malga) e la valle dell'Avio, nota soprattutto per i suoi cinque laghi artificiali. Su sfasciumi, guidati dalla segnaletica e superando alcuni tratti insidiosi (attrezzati con funi metalliche) si scende alla diga del lago Pantano (2378\u00a0m) e si ricomincia subito a risalire, superando un altro tratto ripido ed esposto, che porta alla bocchetta del Pantano o passo del Luned\u00ec (2650\u00a0m), cos\u00ec chiamato dagli operai a servizio degli impianti idroelettrici, a cavallo di un costone che si stacca dalla cima pi\u00f9 alta dell'Adamello, che troneggia a sud-est. Dalla bocchetta si scende gradualmente verso il rifugio Garibaldi (2553\u00a0m) sulle rive del lago Venerocolo, il pi\u00f9 alto dei laghi artificiali dell'Adamello. Occorrono 5 ore di cammino per completare questa tappa\nQui termina il percorso \"classico\" dell'alta via dell'Adamello. L'escursionista pu\u00f2 scegliere se scendere a Tem\u00f9 seguendo il segnavia n.11, che \u00e8 una comoda mulattiera, oppure proseguire, aggiungendo un'altra tappa all'itinerario\nProlungamento verso Edolo.\nL'estensione all'alta via \u00e8 piuttosto lunga e pu\u00f2 contare su un solo punto d'appoggio, il rifugio Sandro Occhi (1930\u00a0m) in val Paghera di Vezza. Dal Garibaldi si scende per l'ex sentiero n.11 lungo il cosiddetto \"calvario\", una serie di tornanti in forte pendenza che connettono il fondo della val d'Avio con il lago Venerocolo. Questo eloquente soprannome vi fu assegnato dagli Alpini durante la Guerra Bianca, i quali (prima della costruzione delle teleferiche) dovettero portare a spalle, ogni giorno, quintali di rifornimenti al fronte.\nTerminato questo primo tratto in discesa, si costeggia in falsopiano il lago Benedetto sin quasi alla grande diga in cemento che lo contiene, in prossimit\u00e0 della malga di Mezzo (1944\u00a0m). Proseguendo lungo la costa dei laghi, seguendo cio\u00e8 il segnavia 11, si scende a malga Caldea e quindi a Tem\u00f9, collocato sulla strada statale 42 del Tonale e della Mendola. Svoltando a sinistra, si inizia a salire verso il passo delle Gole Larghe (2804\u00a0m) proprio sotto il monte Avio (2962\u00a0m); valicatolo, su traccia di sentiero si scende al lago Aviolo (1920\u00a0m) e al vicino rifugio omonimo: occorrono circa 5 ore per giungere qui dal rifugio Garibaldi.\nL'ultima ascesa del percorso (la segnaletica in alcuni tratti riporta ancora il vecchio segnavia, ossia il 21) porta poi al passo Gallinera (2319\u00a0m), nelle cui vicinanze si trova il bivacco Valerio Festa (2330\u00a0m), scendendo poi definitivamente e nettamente in val Gallinera. Il sentiero, passando dinanzi al rifugio Malga Stain (1832\u00a0m), termina al parcheggio di monte Colmo, alla fine della strada comunale che sale da M\u00f9, frazione di Edolo.\nProlungamento da Breno.\nNell'agosto 2012 \u00e8 stato inaugurato il prolungamento partendo dal centro storico di Breno in direzione della precedente partenza dalla conca di Bazena.\nLa nuova tappa parte dai 340m altitudine del centro abitato, e prosegue per 1460m di dislivello percorribili in circa 5 ore.\nBibliografia.\nbase cartografica (dati altimetrici, segnavie)"}
{"id": "1514088", "revid": "486946", "url": "https://it.wikipedia.org/wiki?curid=1514088", "title": "Arathorn", "text": ""}
{"id": "1514090", "revid": "838137", "url": "https://it.wikipedia.org/wiki?curid=1514090", "title": "Cipriani", "text": ""}
{"id": "1514093", "revid": "547992", "url": "https://it.wikipedia.org/wiki?curid=1514093", "title": "Paola Rota", "text": "Biografia.\nInizia la carriera nel mondo della TV come annunciatrice della syndication televisiva Odeon TV, nel 1988. Successivamente diviene uno dei volti pi\u00f9 noti di Videomusic, dove conduceva, tra gli altri, il programma \"Zona mito\" (un contenitore di videoclip di successo degli anni precedenti). Nel 1996 con l'acquisto dell'emittente da parte di Vittorio Cecchi Gori e la sua trasformazione in TMC2 viene confermata alla conduzione di \"Zona mito\" per la stagione 1996/1997, con il cambio di nome in \"I miti di Paola\". Successivamente la Rota passa a TMC, dove lavora sia come annunciatrice che come conduttrice di diversi programmi non musicali, tra cui nel 2000 insieme a Salvatore Marino, \"Voglia di Mare\", docu-fiction in 12 puntate in cui i due viaggiano su una barca a vela nel Mar Mediterraneo (un'impostazione simile a \"Velisti per caso\").\nSul circuito di Odeon TV conduce il \"TG Rosa\", con Federica Torti ed Elisa Lepore. Sempre per Odeon conduce \"Off Music\" con Franco Oppini e il programma di automobilismo \"Rond\u00f2\".\nNel 2002 e nel 2003 lavora per Rete 4, dove \u00e8 inviata del programma \"Melaverde 3T\" e conduce gli speciali \"\"Melaverde 3T: l'uva, la vite, il vino\" e, con Edoardo Raspelli e Marina della Fonte, lo speciale in sei puntate \"Melaverde 3 T: Terra territoriotradizioni, montagna e acqua\"\".\nDal 2003 \u00e8 una delle conduttrici di vari programmi dell'emittente satellitare Mediolanum Channel (tra cui quelli legati al Giro d'Italia 2003). Sempre sul satellite conduce il programma sportivo \"RR races report\" su Moto TV, emittente della piattaforma Sky Italia.\nOltre alle conduzioni televisive negli anni Paola Rota \u00e8 stata testimonial di diverse campagne pubblicitarie, sia televisive che sulla carta stampata."}
{"id": "1514094", "revid": "1013865", "url": "https://it.wikipedia.org/wiki?curid=1514094", "title": "Provincia di Ra", "text": "Ra \u00e8 una provincia delle isole Figi, nella Divisione Occidentale, nella parte settentrionale dell'isola di Viti Levu, la maggiore dell'arcipelago.\nIl territorio \u00e8 governato da un \"Consiglio provinciale\", attualmente presieduto da Meli Bolobolo.\nLa citt\u00e0 principale \u00e8 Vaileka, con una popolazione di 3.361, al censimento del 1996.\nIl dialetto della Provincia di Ra si distingue dalla lingua madre per la pronuncia della consonante /t/, diffusissima nel lessico figiano, pronunciata come uno stop glottale."}
{"id": "1514097", "revid": "1013865", "url": "https://it.wikipedia.org/wiki?curid=1514097", "title": "Provincia di Bua", "text": "Bua \u00e8 una provincia delle isole Figi, nella Divisione Nord, costituita principalmente dalla parte occidentale dell'isola di Vanua Levu, la seconda dell'arcipelago.\nIl territorio \u00e8 governato da un \"Consiglio provinciale\", attualmente presieduto dal \"Ratu\" Filimone Ralogaivau."}
{"id": "1514098", "revid": "17815", "url": "https://it.wikipedia.org/wiki?curid=1514098", "title": "Bua (provincia)", "text": ""}
{"id": "1514102", "revid": "123947457", "url": "https://it.wikipedia.org/wiki?curid=1514102", "title": "Ana Popovi\u0107", "text": "Biografia.\nSuo padre la introdusse per primo al mondo del blues, per mezzo della sua grande collezione di dischi e delle session realizzate nella sua stessa casa. Popovi\u0107 si appassion\u00f2 alla chitarra e fond\u00f2 la sua prima band a 19 anni. Nello spazio di un solo anno ebbe modo di suonare fuori dalla Jugoslavia e di fare da gruppo spalla del famoso cantante statunitense Junior Wells. Dal 1998, con la sua band, tiene 100 show all'anno ed appare regolarmente sulla televisione iugoslava. Il suo primo album, \"Hometown\", d\u00e0 un saggio della sua bravura come cantante e chitarrista.\nNel 1999, Popovi\u0107 va nei Paesi Bassi per migliorare la sua abilit\u00e0 con la chitarra jazz. Diviene rapidamente un'icona della scena blues olandese ed ha successo anche nella vicina Germania. Con \"Comfort to the Soul\" (2003), Popovi\u0107 passa a un successivo stadio della sua carriera cambiando il modo di amalgamare blues, rock, soul e jazz."}
{"id": "1514103", "revid": "287204", "url": "https://it.wikipedia.org/wiki?curid=1514103", "title": "Ana Popovic", "text": ""}
{"id": "1514105", "revid": "1005847", "url": "https://it.wikipedia.org/wiki?curid=1514105", "title": "Suddivisioni di Nauru", "text": ""}
{"id": "1514107", "revid": "1005847", "url": "https://it.wikipedia.org/wiki?curid=1514107", "title": "Suddivisioni degli Stati Federati di Micronesia", "text": ""}
{"id": "1514110", "revid": "17654", "url": "https://it.wikipedia.org/wiki?curid=1514110", "title": "Invariante", "text": ""}
{"id": "1514111", "revid": "17815", "url": "https://it.wikipedia.org/wiki?curid=1514111", "title": "Shkodr\u00eb", "text": ""}
{"id": "1514113", "revid": "718859", "url": "https://it.wikipedia.org/wiki?curid=1514113", "title": "B-300", "text": "L'arma leggera di sostegno B-300 \u00e8 un lanciarazzi israeliano con prevalenti funzioni anticarro con un lanciatore di calibro 82 mm.\nCaratteristiche.\nL'arma \u00e8 composta da un tubo lanciatore, molto simile al bazooka come aspetto esterno, fornito di bipiede per l'eventuale appoggio a terra e di un contenitore chiuso ermeticamente contenente il razzo bellico. Una volta agganciato il contenitore al tubo di lancio \u00e8 sufficiente inquadrare il bersaglio e sparare. I razzi sono dotati di teste anticarro oppure di testate destinate alla demolizione di opere in calcestruzzo o mattoni. Quindi l'arma viene definita non come anticarro, ma come arma individuale di sostegno alla fanteria.\nEsistono cinque tipi di munizionamento (due perforanti, , uno illuminante e uno inerte da addestramento). Il razzo \u00e8 stabilizzato da otto alette a petalo, che si aprono dopo il lancio. Il lanciatore dispone di due impugnature verticali (di cui una con sicura e sistema di sparo) e di semplici sistemi ottici di mira. Il peso \u00e8 contenuto (3,5 kg a vuoto, 8 con il munizionamento inserito), la velocit\u00e0 iniziale di 270 m/s e la gittata pratica nel tiro controcarri di 400 m, che salgono a 1.700 per il tiro illuminante. Oltre che in Israele l'arma \u00e8 stata acquistata anche da Estonia ed altri paesi.\nNegli Stati Uniti l'arma ha interessato immediatamente il Corpo dei Marines, che la hanno prodotta su licenza con notevoli varianti, con la denominazione SMAW (Shoulder launched Multipurpose Assault Weapon - arma da attacco da spalla multiuso), descritta di seguito.\nCMS 83 SMAW.\nIn pratica si tratta di un \"B-300\" con notevoli modifiche, adottata dal Corpo dei Marines a partire dal 1984 e prodotta negli USA. La lunghezza del lanciatore \u00e8 stata portata a 825 mm con poggiaspalla, impugnature e ottica di puntamento telescopica, inoltre al lanciatore \u00e8 accoppiato un fucile di aggiustamento che indica il punto di impatto del proiettile con una fiammata. Il munizionamento \u00e8 polivalente, sia per uso contro veicoli corazzati, sia contro postazioni fortificate. L'impiego tipico dell'arma da parte dei Marines \u00e8 proprio in quest'ultimo uso, limitando comunque la gittata a 250 m. Queste modifiche (particolarmente l'aggiunta del fucile di aggiustamento e l'aumento di peso del razzo polivalente) hanno notevolmente appesantito l'arma.\nSMAW-D.\nPer la Guerra del Golfo nel 1990-'91, l'US Army si procur\u00f2 d'urgenza alcuni lanciatori SMAW dai Marines, dando poi priorit\u00e0 a un programma denominato Bunker Defeat Munition, sfociato in un semplice lanciarazzi da 83 mm di calibro, da 7,62 kg di peso, con 500 m di portata (250 all'atto pratico), specifico per l'uso contro fortificazioni, in grado di perforare 200 mm di cemento armato."}
{"id": "1514118", "revid": "102167976", "url": "https://it.wikipedia.org/wiki?curid=1514118", "title": "Hans Riesel", "text": "Nel 1957 scopr\u00ec il diciottesimo numero primo di Mersenne conosciuto. A lui si deve la scoperta dei numeri di Riesel."}
{"id": "1514119", "revid": "1543377", "url": "https://it.wikipedia.org/wiki?curid=1514119", "title": "La Rotonde", "text": "La Rotonde \u00e8 un locale di Parigi all'angolo tra Boulevard Montparnasse e Boulevard Raspail.\nNei primi anni del novecento fu il punto di ritrovo degli artisti di Montparnasse.\nNel soleggiato pomeriggio del 12 agosto 1916 Pablo Picasso, la modella Paquerette, Max Jacob, Manuel Ortiz de Zarate, Marie Vassilieff, Henri-Pierre Roch\u00e9, Mo\u00efse Kisling, Amedeo Modigliani e il critico Andr\u00e9 Salmon erano seduti assieme di fronte al caff\u00e8 mentre il loro amico Jean Cocteau immortal\u00f2 per i posteri questo straordinario assembramento di talenti in una serie di 21 fotografie."}
{"id": "1514131", "revid": "124123", "url": "https://it.wikipedia.org/wiki?curid=1514131", "title": "Lidija Nikolaevna Sejfullina", "text": "Biografia.\nNacque in una famiglia contadina e segu\u00ec gli studi dapprima nella scuola locale e poi al liceo a Omsk.\nFu per lungo tempo maestra, sia in strutture statali sia privatamente, dopodich\u00e9 svolse l'attivit\u00e0 di bibliotecaria a Orsk e a \u010celjabinsk e di segretaria presso una casa editrice. Ma quando la rivista \"Siberia soviettista\" pubblic\u00f2, riscuotendo grande successo, il suo racconto intitolato \"La carriera di Paolino\", la Sejfullina decise di dedicarsi alla carriera di scrittrice.\nSi afferm\u00f2 negli anni fra il 1921 e il 1925 con i volumi \"I trasgressori della legge\", del 1921, sulla vita dei ragazzi abbandonati per strada, \"Humus\", del 1923, \"Virinea\", del 1925 e \"Il burrone delle betulle\", del 1931, che danno un quadro vivido e commosso, talora crudo, dei drammi e delle speranze suscitati dalla Rivoluzione Russa.\nPer queste opere, che la resero celebre non solo nel suo paese, ma anche in campo internazionale, e per la produzione successiva, la Sejfullina si colloca tra quegli scrittori sovietici che, pur non aderendo al comunismo, si proposero di fiancheggiare la Rivoluzione e si costituirono nel movimento detto dei \"compagni di strada\", che comprendeva esponenti del calibro di Maksim Gor'kij e Aleksandr Voronskij.\nLa sua letteratura pur evidenziando qualche aggancio con il Realismo, venne definita 'arte a tesi', o moralizzante, perch\u00e9 le sue profonde descrizioni riguardanti la vita e la societ\u00e0 russa, tendettero non solo a far emergere pregi e difetti della Rivoluzione, ma anche quegli ideali universali insiti nell'uomo.\nAlcune opere, come \"Virineja\" risultarono per alcune caratteristiche aderenti all'avanguardia, ma non tanto dal punto di vista formale quanto da quello contenutistico, per altre vicine alle tendenze zoliane e verghiane; interessante fu anche l'esperimento linguistico espresso dalla scrittrice, per il quale prese spunto dal lessico popolare, utilizzandolo non solo ai dialoghi ma estendendolo a tutto il 'corpo' dell'opera.\nI critici letterari russi, pur apprezzando pienamente la scrittrice, erano divisi in due fazioni: la prima definiva l'autrice come una osservatrice attenta e critica nell'evidenziare gli errori del comunismo, mentre gli altri la consideravano una sostenitrice e una esaltatrice del bolscevismo."}
{"id": "1514138", "revid": "287204", "url": "https://it.wikipedia.org/wiki?curid=1514138", "title": "Che pasticcio, Bridget Jones! (romanzo)", "text": "Che pasticcio Bridget Jones \u00e8 un romanzo del 1999 della scrittrice britannica Helen Fielding. Il libro \u00e8 il seguito del romanzo precedente dell'autrice, \"Il diario di Bridget Jones\", Dal romanzo \u00e8 stato tratto nel 2004 un altrettanto popolare adattamento cinematografico.\nTrama.\nGennaio - Maggio.\n1997. Da poco tempo fidanzata con l'avvocato Mark Darcy, la londinese Bridget Jones, che sul lavoro continua ad essere una frana (i suoi reportage diventano, per un motivo o per un altro, un disastro) inizia a scoprire le gioie e i dolori delle relazioni di coppia, come le sue amiche Jude e Sharon.\nE come se non bastasse, all'orizzonte si sta profilando una minaccia: Rebecca, una conoscente di Bridget, sta iniziando a frequentare Darcy un po' pi\u00f9 del consentito, e ad intromettersi un po' troppo nella loro vita privata. Inevitabile la gelosia della donna, ed inevitabile, dopo pochi mesi di tensione, la rottura tra i due.\nBridget, anche se disperata, inizia a preoccuparsi cos\u00ec del suo piccolo mondo: la strana vita privata di sua madre che, anche se sposata da 36 anni, fa la disinvolta con i pi\u00f9; il muratore che le ha lasciato un buco enorme nel muro e non l'ha ancora sistemato; il lavoro che odia sempre di pi\u00f9.\nMa tutto sembra infierire sulla povera Bridget, costretta, per vie traverse, a incontrare ogni volta l'ex fidanzato e l'odiosa Rebecca, che \u00e8 riuscita a farsi ben volere da quasi tutti i suoi amici. Persino la sua migliore amica Jude, che finalmente sposer\u00e0 il suo fidanzato storico, Richard (con sommo disgusto delle sue amiche, che lo hanno sempre etichettato come \"allergico alle relazioni serie\" e gli hanno affibbiato di conseguenza il nomignolo di \"il Perfido Richard\"), \u00e8 disposta a lasciar correre quello che Rebecca le ha fatto passare: Sharon e Bridget non ci stanno, e le tre sembrano aver posto fine alla loro amicizia.\nGiugno - Dicembre.\nL'estate ormai \u00e8 alle porte, e Tony Blair \u00e8 diventato il primo ministro laburista della storia britannica. Bridget si sta ormai rassegnando a rimanere una donna in carriera zitella, e anche se ormai \u00e8 succube di Rebecca, Darcy sembra ancora gentile con lei. La donna, inoltre, si fa onore ai suoi occhi, salvando un collega divorziato dell'ex fidanzato dal suicidio.&gt;\nA luglio, Bridget fa pace con Jude, incontra di nuovo il suo ex capo Daniel Cleaver (ma la cosa finisce in un nulla di fatto), e decide di andare ad agosto in vacanza in Thailandia con Sharon: ma il viaggio in Thailandia sar\u00e0 un disastro totale. Sharon viene sedotta da un tale di nome Jed, che si rivela essere un trafficante di droga... e che sfrutter\u00e0 Bridget come corriere. La donna viene arrestata, e rischia dieci anni di carcere: ma la forza della disperazione, e un aiuto dall'esterno (in particolare dall'avvocato Darcy), le salvano la vita. Torna cos\u00ec a casa il 30 agosto, per scoprire che il suo caso non finir\u00e0 mai sui giornali. La principessa Diana \u00e8 morta quella stessa notte, con somma disperazione di Bridget (che le dedica una lunga pagina del diario).\nA settembre, denuncia il suo muratore per danni. Alcuni giorni dopo, la donna riceve un pacco. Bridget, che scambia il piccolo stick dorato all'interno per una penna, riceve un duro colpo quando Darcy, che incontra per caso, le fa invece notare che quello \u00e8 un proiettile. \nLa donna \u00e8 cos\u00ec costretta ad andarsene, e va a vivere da Sharon, assieme a lei e Jude: Darcy, per\u00f2, insiste a volerla ospitare. Dopo alcuni giorni (e un discorso sul femminismo fattole dalla mamma - che nel frattempo si \u00e8 scoperta essere dipendente dai diversivi -), una sera i due si chiariscono, e si rimettono assieme. Si scoprir\u00e0 in seguito che a mandarle il proiettile era stato il muratore.\nA dicembre Jude e Richard si sposano: durante il matrimonio Rebecca, che nel frattempo si \u00e8 fidanzata con Giles (il collega aspirante suicida di Darcy), si dichiara all'avvocato, ma questi la lascia con un pugno di mosche, dichiarando di preferirle Bridget.\nLa quale, nel frattempo, sul lavoro ha finalmente un po' di soddisfazioni: dopo essersi licenziata a settembre per problemi con il produttore esecutivo, viene riassunta come consulente freelance.\nForse, il 1998 non sar\u00e0 poi una tragedia. A meno di non dover accompagnare Darcy in una trasferta di lavoro in Thailandia."}
{"id": "1514139", "revid": "24989", "url": "https://it.wikipedia.org/wiki?curid=1514139", "title": "Giovanni Battista Enrico Antonio Maria Montini", "text": ""}
{"id": "1514150", "revid": "38120", "url": "https://it.wikipedia.org/wiki?curid=1514150", "title": "Le tre sorelle", "text": ""}
{"id": "1514153", "revid": "1745361", "url": "https://it.wikipedia.org/wiki?curid=1514153", "title": "Agano (mitologia)", "text": "Nella mitologia greca Agano era il nome di uno dei figli di Paride e di Elena\nIl mito.\nElena, moglie di Menelao, fu rapita dal principe troiano Paride, del quale divenne compagna: dalla loro unione nacquero diversi figli, fra cui Agano.\nQuest'ultimo mor\u00ec con i suoi fratelli Bugono, Ideo ed Elena (che portava lo stesso nome della madre) durante la guerra di Troia, per il crollo del tetto della casa dove dormivano."}
{"id": "1514154", "revid": "1745361", "url": "https://it.wikipedia.org/wiki?curid=1514154", "title": "Afidante", "text": "Nella mitologia greca Afidante era figlio di Polifemo di Alybas ed era, secondo il racconto di Omero, il padre di Eperito.\nIl mito.\nAl ritorno nella sua patria, l'isola di Itaca, dopo la guerra di Troia, Odisseo, o Ulisse, avvicinandosi ai Proci che avevano occupato la sua reggia, finse di chiamarsi Eperito. Quando incontr\u00f2 suo padre Laerte, continuando la sua messinscena, disse di essere il figlio di Afidante, re di Alibante."}
{"id": "1514156", "revid": "669954", "url": "https://it.wikipedia.org/wiki?curid=1514156", "title": "Biblioteca regionale Melchiorre D\u00e8lfico", "text": "La Biblioteca regionale \"Melchiorre D\u00e8lfico\" di Teramo, inizialmente annessa al Real Collegio, fu arricchita nel 1826 della donazione di una parte della Biblioteca privata del filosofo e uomo politico teramano al quale fu poi intitolata. Nel 1949 \u00e8 passata alle dipendenze della Provincia di Teramo, che l'ha mantenuta sino al 2016. Da quello stesso anno, la gestione \u00e8 passata alla Regione Abruzzo. Dal 2004 \u00e8 ubicata presso il settecentesco palazzo Delfico. Possiede oltre 300.000 volumi. \nHa una sezione di libri antichi e di manoscritti, una Quadreria, e speciali sezioni di abruzzesistica, emeroteca, mediateca, archivio fotografico. Dal 1987 pubblica \"Notizie dalla Delfico\", quadrimestrale di informazioni bibliografiche. Dal 1996 aderisce al Polo teramano del Servizio Bibliotecario Nazionale e ha un proprio catalogo on-line. Per la ricchezza delle raccolte, l'efficace organizzazione biblioteconomica di documenti e servizi, le iniziative culturali e editoriali intraprese, e infine per il continuo e crescente apprezzamento da parte di un pubblico sempre pi\u00f9 numeroso e qualificato, la Biblioteca regionale di Teramo \u00e8 oggi una delle pi\u00f9 prestigiose e importanti istituzioni bibliotecarie dell'Abruzzo e dell'intera Italia centro-meridionale.\nStoria.\nLe origini.\nAlla data del 23 gennaio 1814 fu inaugurato il Real Collegio di Teramo ed entrarono ufficialmente in carica il Rettore e i professori. All'interno del Collegio, nel 1816, in seguito a decreto di Gioacchino Murat fu istituita una Biblioteca con una prima dotazione libraria. La costruzione fu commissionata per volont\u00e0 dei fratelli Delfico - Giamberardino, Melchiorre e Gianfilippo - e la sua funzione consisteva nel sottolineare la posizione di guida politica, culturale e sociale occupata dai Delfico. Nel 1826, Melchiorre Delfico fece dono alla biblioteca di una raccolta di circa 300 libri, con edizioni del 600, 700 e 800. Da questo momento la Biblioteca, divenuta semi-pubblica, rester\u00e0 intitolata al filosofo e uomo politico teramano. Sar\u00e0 inizialmente ubicata al primo piano del soppresso Convento di San Matteo, sede del Collegio.\nBisogna ricordare per\u00f2 che nel 1823, nell'abbandonare definitivamente Napoli, Melchiorre Delfico aveva ceduto alla Real Biblioteca Borbonica la sezione pi\u00f9 importante della propria biblioteca: \"una preziosa raccolta di edizioni del primo secolo della stampa, da lui a gran fatica ragunate nel corso di lunghi anni\" e della quale fu stampato poco tempo dopo il catalogo. Fu cos\u00ec che decine di migliaia di incunaboli e cinquecentine, ivi compresa la copia del Plutarco aquilano stampato dai fratelli Facii, non entrarono a far parte del fondo destinato dal filosofo alla Biblioteca del Real Collegio di Teramo.\nTra il 1839 e il 1841 la biblioteca fu destinata anche ad uso pubblico e a tale scopo fu nominato un Bibliotecario \"proprietario\" che ne cur\u00f2 la gestione. Nel 1849 con l'avvento dei Padri Barnabiti che assunsero la direzione del Collegio, la Biblioteca torn\u00f2 ad esclusivo uso interno.\nLa biblioteca dopo il 1860.\nDopo l'unit\u00e0, il Real Collegio si trasform\u00f2 in Convitto Nazionale con annesso Regio Liceo Ginnasio e la Biblioteca Delfico divenne biblioteca scolastica \"alle dipendenze non mai definite ora del Liceo ora del Convitto Nazionale\". In quest'epoca le raccolte della biblioteca ebbero un primo importante incremento grazie alla acquisizione dei libri e degli arredi dei Conventi soppressi dalla legge del 1866: tra gli altri quelli della Madonna delle Grazie di Teramo, dei Cappuccini di Teramo e Cermignano, del convento di Isola del Gran Sasso.\nLa Delfico condusse vita difficile fino al 1903, quando alla sua direzione fu nominato Luigi Savorini, professore di lettere del Liceo, storico e giornalista, che ne increment\u00f2 in modo significativo le collezioni, le organizz\u00f2 scientificamente ed ebbe, soprattutto, il merito di coinvolgere l'intera cittadinanza nella vita dell'Istituto. Fu proprio in questi primi anni del '900 che, grazie all'azione di diversi donatori, si registr\u00f2 un considerevole aumento delle raccolte, in particolar modo quelle abruzzesi. Durante la direzione di Savorini, nel 1935, la biblioteca fu trasferita nei locali predisposti all'interno del nuovo palazzo edificato su progetto di Vincenzo Pilotti per il Convitto nazionale e il Liceo Ginnasio.\nQuando nel 1939 gli eredi Delfico, Marino e Luciano, cedettero il palazzo al Municipio di Teramo anche la Biblioteca, con circa 7000 volumi, e l'archivio di famiglia furono acquisiti e destinati in parte alla Biblioteca Delfico e in parte all'Archivio di Stato.\nLa biblioteca diventa provinciale e poi regionale.\nNel 1949 dopo un lunghissimo e sofferto iter burocratico la biblioteca Melchiorre D\u00e8lfico pass\u00f2 alle dipendenze della Provincia di Teramo. Nell'occasione fu redatto un nuovo inventario generale di tutto il patrimonio bibliografico, delle suppellettili, degli arredi, degli oggetti d'arte e dei dipinti.\nNegli anni successivi furono acquisite nuove donazioni di rilievo: all'inizio degli anni '50 giunse il fondo Vincenzo e Pietro Rosati, con libri, carte, disegni, progetti, dipinti, fotografie e reperti archeologici, questi ultimi oggi in esposizione presso il Museo di Atri; negli anni '80, grazie all'iniziativa della famiglia, fu donato il fondo appartenuto al fotografo Domenico Nardini, al quale oggi \u00e8 intitolato l'archivio fotografico; a questa donazione seguirono in tempi pi\u00f9 recenti altre corpose collezioni fotografiche provenienti dall'Ispettorato provinciale dell'Agricoltura e dal soppresso Ente Provinciale per il Turismo.\nA partire dal 1987 \u00e8 iniziata la pubblicazione del periodico quadrimestrale Notizie dalla Delfico che nel 2007 ha raggiunto il traguardo dei vent'anni e ha visto la pubblicazione di un Indice analitico ventennale.\nIl 3 aprile del 2004 \u00e8 stata inaugurata la nuova sede della Biblioteca, ospitata nei locali del restaurato palazzo Delfico, al centro di Teramo.\nDal 2016, in ottemperanza alla nuova normativa di carattere nazionale che ha interessato tutti gli enti provinciali italiani, la gestione biblioteca \u00e8 stata trasferita alla Regione Abruzzo, assumendo conseguentemente l'attuale denominazione.\nLa sede attuale.\nUbicata al centro di Teramo, tra le vie Vincenzo Comi, Giosu\u00e8 Carducci e Delfico dove, al n. 16, \u00e8 ubicato l'ingresso principale.\nBibliotecari.\nTra i bibliotecari che in varie epoche ebbero incarico della gestione della Biblioteca Delfico, ricordiamo Berardo Palombieri, Stefano De Martinis, Giuseppe Pistelli, Berardo Mezucelli, Fedele Tonelli, Luigi Savorini, Grazia Savorini Salvoni, Giovanni Muzii, Muzio Muzii, Raffaele Aurini, Silvia Ciarelli-Papa. Dal 1999 la biblioteca \u00e8 diretta da Luigi Ponziani.\nAssociazione \u201cAmici della Delfico\u201d.\nL'Associazione Amici della Biblioteca Provinciale \"Melchiorre Delfico\", si \u00e8 costituita il 31 dicembre 1993. Raccoglie quanti intendono cooperare alla valorizzazione del patrimonio e della storia della pi\u00f9 antica e prestigiosa istituzione culturale cittadina e della Provincia di Teramo. L'Associazione ha al suo attivo una vasta serie di iniziative culturali, giornate di studio, convegni e pubblicazioni. Attuale presidente \u00e8 Manuelita De Filippis."}
{"id": "1514163", "revid": "124123", "url": "https://it.wikipedia.org/wiki?curid=1514163", "title": "Ecg\u00feeow", "text": "Non \u00e8 menzionato da nessuna parte al di fuori del poema epico anglosassone \"Beowulf\" e non si sa se sia basato su una persona esistita realmente. \nSpos\u00f2 la figlia di Hre\u00f0el, re dei Geati.\nIl suo nome potrebbe essere letto come \"ecg\" + \"\u00feeow\", \"servo della lama\" (cio\u00e8 thane della spada); oppure, se il suo nome fosse un composto del tipo \"bahuvrihi\" come molti altri nomi di eroi germanici, indicherebbe perizia con la spada, avendo il significato letterale di \"la cui serva \u00e8 la lama\".\n\u00c8 menzionato per la prima volta nel \"Beowulf\" nei versi 262-266, quando Beowulf dice al guardiano della costa che \"Mio padre era noto a tutti quanti\", lo chiama \"nobile condottiero\" e dice che mor\u00ec dopo aver vissuto \"molti inverni\" e che \u00e8 ricordato ovunque dagli uomini saggi.\nNei versi 372-375, Hro\u00f0gar, il re danese, parla di Ecg\u00feeow, ricordando che spos\u00f2 l'unica figlia femmina di re Hre\u00f0el.\nAi versi 456-472, Hro\u00f0gar racconta la storia di come Ecg\u00feeow una volta giunse a chiedergli aiuto: aveva ucciso Hea\u00f0olaf, un uomo di un altro clan chiamato i \"Wulfing\" (\u00e8 probabile che siano i leader dell'\u00d6sterg\u00f6tland). Uno dei modi dei Germani di risolvere una faida di sangue era di pagare un guidrigildo o di essere bandito. La gente di Ecg\u00feeow non poteva pagare un guidrigildo, oppure i Wulfing lo rifiutarono; perci\u00f2 Ecg\u00feeow fu costretto ad andarsene dalla sua terra. And\u00f2 nella terra dei Danesi; Hro\u00f0gar pag\u00f2 il guidrigildo, ed Ecg\u00feeow fece un giuramento di amicizia con lui.\nI Wulfing sono probabilmente i Wylfing menzionati nel \"Widsith\", e secondo il \"Widsith\" uno dei suoi condottieri era Helm. Hro\u00f0gar spos\u00f2 Wealh\u00feeow, una \"Helming\", che perci\u00f2 \u00e8 probabile che appartenesse ai Wulfing, e questo pu\u00f2 spiegare perch\u00e9 Ecg\u00feeow si rec\u00f2 proprio in Danimarca. Hro\u00f0gar poteva essere capace di sfruttare i suoi legami familiari per persuadere i Wulfing ad accettare il guidrigildo e far cessare la faida.\nHro\u00f0gar interpreta il viaggio di Beowulf come il ringraziamento del figlio per quello che Hro\u00f0gar aveva fatto al padre.\nAi versi 2428-2429 apprendiamo che il giovane Beowulf fu allevato e cresciuto in casa di Hre\u00f0el a partire dagli otto anni di et\u00e0; presumibilmente Ecg\u00feeow mor\u00ec quando Beowulf aveva sette anni. Come era morto Ecg\u00feeow non \u00e8 detto.\nAi versi 2813-2815 apprendiamo che il thane Wiglaf \u00e8 un Waegmunding; perci\u00f2 suo padre Weohstan doveva essere in qualche modo imparentato con Ecg\u00feeow."}
{"id": "1514164", "revid": "4506", "url": "https://it.wikipedia.org/wiki?curid=1514164", "title": "L\u00e8t-Marefi\u00e0", "text": ""}
{"id": "1514166", "revid": "13121159", "url": "https://it.wikipedia.org/wiki?curid=1514166", "title": "Biblioteca comunale", "text": ""}
{"id": "1514167", "revid": "486946", "url": "https://it.wikipedia.org/wiki?curid=1514167", "title": "Nastro audio", "text": ""}
{"id": "1514168", "revid": "13121177", "url": "https://it.wikipedia.org/wiki?curid=1514168", "title": "Video tape", "text": ""}
{"id": "1514169", "revid": "1745361", "url": "https://it.wikipedia.org/wiki?curid=1514169", "title": "Aglao", "text": "Nella mitologia greca, Aglao era il nome di uno dei figli di Tieste avuti con una Naiade.\nIl mito.\nAtreo, fratello di Tieste, per la lotta alla successione del trono miceneo non si poneva scrupoli di alcun genere. Celebre fu la sua crudelt\u00e0 quando convinto suo fratello a dialogare e promettessagli la met\u00e0 del regno, prese Aglao, suo nipote, lo uccise, lo cucin\u00f2 e lo diede al padre suo come cibo prelibato. Il padre non si accorse subito del maledetto pasto.\nA nulla era valso il tentativo di Aglao di nascondersi presso un altare di Zeus, insieme a lui vennero uccisi anche tutti i suoi fratelli, Orcomeno, Callileonte, Tantalo secondo e Plistene secondo."}
{"id": "1514171", "revid": "78273", "url": "https://it.wikipedia.org/wiki?curid=1514171", "title": "Videocamere", "text": ""}
{"id": "1514173", "revid": "13121206", "url": "https://it.wikipedia.org/wiki?curid=1514173", "title": "Bobine", "text": ""}
{"id": "1514175", "revid": "87909", "url": "https://it.wikipedia.org/wiki?curid=1514175", "title": "Osservatorio di Capodimonte", "text": ""}
{"id": "1514176", "revid": "13121286", "url": "https://it.wikipedia.org/wiki?curid=1514176", "title": "Turistico", "text": ""}
{"id": "1514177", "revid": "13121297", "url": "https://it.wikipedia.org/wiki?curid=1514177", "title": "Movimento partigiano", "text": ""}
{"id": "1514178", "revid": "188116", "url": "https://it.wikipedia.org/wiki?curid=1514178", "title": "Redattore", "text": ""}
{"id": "1514179", "revid": "287204", "url": "https://it.wikipedia.org/wiki?curid=1514179", "title": "Ecgtheow", "text": ""}
{"id": "1514180", "revid": "484362", "url": "https://it.wikipedia.org/wiki?curid=1514180", "title": "Finanziatore", "text": ""}
{"id": "1514181", "revid": "114325", "url": "https://it.wikipedia.org/wiki?curid=1514181", "title": "Edgetho", "text": ""}
{"id": "1514182", "revid": "228587", "url": "https://it.wikipedia.org/wiki?curid=1514182", "title": "Guilford (Connecticut)", "text": "Guilford \u00e8 un comune degli Stati Uniti d'America nella contea di New Haven, nello Stato del Connecticut. Confina con Madison, Branford, North Branford e Durham. Si trova tra la I-95 e la costa. La popolazione nel censimento del 2000 era di 21.398 abitanti. \u00c8 stata nominata tra i 100 posti migliori in cui vivere negli Stati Uniti dalla rivista Money nel 2005.\nFondata nel 1639, Guilford \u00e8 al terzo posto come numero di dimore storiche nel New England, con importanti edifici dei secoli XVII, XVIII e XIX. Si trovano in citt\u00e0 cinque musei ricavati da case storiche compresa Dudley Farm, che ospita un mercato di agricoltori la domenica.\nPer il tempo libero, la citt\u00e0 offre due spiagge pubbliche, due yacht club privati (Sachem's Head Yacht Club e Guilford Yacht Club), un percorso di golf, molti percorsi per camminare o andare a cavallo. D'estate si svolgono concerti all'aperto e cerimonie di accensioni di alberi durante il periodo natalizio.\nGeografia fisica.\nIl territorio cittadino occupa 128,8\u00a0km\u00b2. La costa rocciosa \u00e8 stata paragonata a quella del Maine."}
{"id": "1514183", "revid": "229617", "url": "https://it.wikipedia.org/wiki?curid=1514183", "title": "Segatori", "text": ""}
{"id": "1514184", "revid": "1564499", "url": "https://it.wikipedia.org/wiki?curid=1514184", "title": "Contea di Puglia", "text": "La contea di Puglia \u00e8 stato un possedimento normanno fondato da Guglielmo I d'Altavilla, esistito per sedici anni dal 1043 al 1059 nei territori di Capitanata, Apulia centrale, Vulture-Melfese e Irpinia.\nCreazione.\nGuglielmo \"Braccio di Ferro\", figlio di Tancredi, signore di Hauteville-la-Guiscard (italianizzato in Altavilla), rientrato nel settembre del 1042 a Melfi, \u00e8 riconosciuto da tutti i Normanni come loro capo supremo. Egli si rivolge a Guaimario V, principe longobardo di Salerno e al normanno Rainulfo Drengot, conte di Aversa, e propone loro un'alleanza.\nL'unificazione delle due famiglie normanne, Altavilla e Drengot, \u00e8 motivo di forza, perch\u00e9 si basa concretamente sui possedimenti di Aversa e di Melfi. Guaimario offre il riconoscimento ufficiale delle conquiste e alla fine dell'anno, con Rainulfo e Guglielmo, riunisce a Melfi un'assemblea di baroni Longobardi e Normanni che termina al principio dell'anno successivo (1043).\nIn questo \"Parlamento generale\", Guaimario V di Salerno garantisce agli Altavilla il dominio di Melfi. Guglielmo \"Braccio di Ferro\" costituisce il secondo nucleo dei suoi possedimenti e si distingue, cos\u00ec, da Rainulfo I Drengot, capo dei territori della Campania. Tutti i baroni presenti offrono omaggio come vassalli a Guaimario, che riconosce a Guglielmo d'Altavilla il primo titolo di \"conte di Puglia\" e per legarlo a s\u00e9 gli offre in moglie la nipote Guida, figlia del duca Guido di Sorrento. \u00c8 cos\u00ec che nasce la \"contea di Puglia\".\nNello stesso \"Parlamento generale\" Guaimario riconferma anche il titolo di conte di Aversa a Rainulfo Drengot.\nConfini.\nLa nuova contea \u00e8 costituita da un territorio non ancora omogeneo, acquisito dal clan Altavilla a \"macchia di leopardo\". \u00c8 difficile, pertanto, disegnarne i confini effettivi.\nL'intera area, ad eccezione della capitale Melfi, viene suddivisa in dodici baronie, costituite a beneficio dei capi normanni e assegnate nei territori di Capitanata, Apulia centrale, Vulture e Irpinia.\n\"Oltre ai due punti sulla costa adriatica di Trani e Monopoli, il territorio procede su una lunga linea, che inizia dal Gargano e da Siponto, per la Capitanata e, per Satriano e Melfi, risale il bacino dell'Ofanto e scende lungo quelli del Bradano e dell'Agri, verso la costa ionica\".\nRipartizione in baronie.\nI Normanni dividono le terre conquistate o da conquistare in dodici diverse contee o baronie. Il sovrano attribuisce questi feudi secondo il rango e il merito e ognuno dei condottieri si dedicher\u00e0 alla conquista di quanto concessogli.\nLe vicende della contea di Puglia e della casata di Altavilla si intrecciano con quelle di Aversa e della famiglia dei Drengot Quarrel. Questi ultimi, infatti, sono possessori di varie aree all'interno della stessa contea: Vieste e Siponto (promontorio del Gargano), Acerenza e Genzano in Basilicata.\nNel Vulture, Asclettino I Drengot diventa signore di Acerenza, con residenza nel castello di Genzano; Arnolino a Lavello; Drogone d'Altavilla a Venosa; Pietro ha Trani. Tristaino ha Montepeloso (Irsina). In seguito, a Riccardo I Drengot, figlio di Asclettino I (Asclettino maggiore), postosi al servizio di Umfredo d'Altavilla e sposato alla sorella di costui, Fressenda, viene assegnato il titolo di conte di Acerenza e signore di Vieste.\nIn Capitanata, Guglielmo ha la signoria di Ascoli; Rodolfo di Canne ha Canne; a Gualtiero, figlio del conte Amico ed eroe della vittoria nella battaglia di Montepeloso, tocca Civitate. Nel promontorio del Gargano, a Rodolfo di Barbena \u00e8 assegnata Monte Sant'Angelo.\nNell'Apulia centrale la contea raggiunge le due uniche baronie poste sul mare: a sud Ugo Tuboeuf riceve Monopoli; a nord Pietro ha Trani. Nel territorio della Murgia, a Ramfredo va Minervino.\nIn Irpinia ad Erveo \u00e8 affidata, infine, Frigento.\nTutte le dodici citt\u00e0 confederate sono anche sedi di diocesi, in quanto i Normanni tendono a far coincidere la riorganizzazione religiosa con la giurisdizione amministrativa dello Stato.\nIn quanto a Melfi, il suo centro urbano \u00e8 diviso in dodici quartieri, in ognuno dei quali ciascun conte possiede un palazzo e controlla un settore dell'abitato.\nStoria successiva.\nIl principe Guaimario IV di Salerno vanta i diritti su Melfi e nel 1044 impone ad Argiro (figlio di Melo di Bari) di ritornarsene a Costantinopoli: il condottiero, dopo due anni di battaglie combattute a favore dei Bizantini, s'imbarca alla volta della capitale imperiale.\nNel 1046 Guglielmo d'Altavilla, primo conte di Puglia, muore senza eredi. La successione \u00e8 contesa tra il conte Pietro I di Trani e il fratello minore, Drogone d'Altavilla, che ferisce il rivale in un duello, diviene il secondo conte di Puglia e rimane anche il signore di Venosa.\nDrogone prosegue la politica del fratello, media tra il principe di Salerno Guaimario, che gli concede in sposa la sorella Gaitelgrima, e i Drengot e ripristina l'alleanza. \u00c8 a lungo in guerra contro il principe longobardo Pandolfo IV, principe di Capua.\nRiconoscimento dell'imperatore di Germania.\nL'imperatore Enrico III il Nero convoca per il 3 febbraio 1047 la conferenza di Capua, alla presenza di Guaimario IV di Salerno, nella quale legittima i possessi acquisiti dalle famiglie normanne: a Drogone d'Altavilla conferisce l'investitura e lo rende suo Vassallo e conte di tutti i Normanni di Apulia e Calabria. Enrico III riconosce in tal modo la \"contea di Puglia\".\nNella stessa occasione, l'imperatore distacca da Salerno il principato di Capua e lo restituisce al legittimo Pandolfo IV. Tale territorio costituisce l'obiettivo del clan Drengot. Rainulfo II Trincanotte, del lignaggio dei Drengot, \u00e8 insignito terzo conte di Aversa e duca di Sorrento.\nRainulfo II Trincanotte muore nel 1048 e lascia erede il figlio Ermanno, di pochi mesi, con reggente Guglielmo Bellabocca (Bellebouche). L'unico parente, Riccardo I Drengot, cugino del bimbo e signore di Genzano, \u00e8 imprigionato a Melfi per aver combattuto contro Drogone d'Altavilla. Guaimario, tuttavia, lo fa uscire di prigione, e lo insedia ad Aversa come nuovo tutore di Ermanno. Dopo l'improvvisa rimozione o, peggio, morte dell'infante, Guaimario IV nel 1049 attribuisce a Riccardo il titolo di quinto conte di Aversa il quale assume cos\u00ec le redini del patrimonio familiare dei Drengot.\nIl papa Leone IX compie un viaggio nel Sud della penisola: al principio di luglio 1051 dichiara decaduta la stirpe Longobarda nel principato di Benevento ed affida a un rettore pontificio il governo della citt\u00e0. Convoca Drogone d'Altavilla e Guaimario IV per garantire la sicurezza di Benevento ed impone il giuramento di sottomissione a entrambi.\nGuaimario IV resta il principe Longobardo pi\u00f9 potente del Sud; sovrano di Capua e di Salerno, comanda su Sorrento, Amalfi e Gaeta e ha come suoi Vassalli i Normanni di Aversa e dell'Apulia. Ma il potere gli procura nemici e, tra il 2 ed il 3 giugno 1052, \u00e8 assassinato, nel porto di Salerno, durante una congiura, organizzata dai quattro cognati (Pandolfo figlio del Conte di Teano e i suoi fratelli) insieme ai Bizantini di Amalfi. Essi rapiscono Gisulfo II, figlio dello stesso principe. Sfugge alla cattura il fratello di Guaimario, Guido di Sorrento, che si rivolge a Melfi dalla sorella e dal marito di lei, Umfredo I d'Altavilla.\nL'esercito normanno accorre a Salerno, scaccia con Guido di Conza l'usurpatore Pandolfo e rimette a capo del ducato il legittimo erede Gisulfo. In seguito il principe si schiera con Amalfi contro la normanna Aversa. Eredita, invece, l'ingegno paterno la sorella maggiore Sichelgaita di Salerno, Giordano I Drengot diviene duca di Gaeta. Roberto il Guiscardo impone la sua presenza, litiga con Ruggero d'Altavilla e s'impadronisce del ducato di Salerno.\nRiconoscimento del Papato.\nTutte queste conquiste, operate da parte dei normanni, turbano Leone IX e provocano la sua reazione anche per l'irriverenza nei confronti della Chiesa. Dopo il quarto \"Sinodo di Pasqua\", nel 1053, il papa si muove contro i Normanni con un esercito di volontari italiani e germanici, ma le sue forze subiscono una sconfitta totale nella battaglia di Civitate il 15 giugno ad opera delle casate alleate degli Altavilla e dei Drengot.\nRoberto il Guiscardo e i duchi normanni s'inchinano di fronte al papa come segno di sottomissione, ma lo detengono come prigioniero, \"in onorevole cattivit\u00e0\".\nLo implorano di sgravarli dalla pressione del suo bando e gli giurano fedelt\u00e0 e omaggio. Fino a marzo 1054 lo detengono a Benevento; la sua liberazione \u00e8 subordinata alla pace e al riconoscimento delle due casate. Il papa \u00e8 costretto a togliere la scomunica ai Normanni, li perdona e benedice Umfredo I d'Altavilla che si schiera al suo fianco per affrontare i comuni nemici: gli imperi di Bisanzio e della Germania.\nLeone IX riconosce la contea di Puglia ed il principato di Capua, riconfermato a Riccardo Drengot. Il pontefice si reca a Melfi e crea Umfredo suo vassallo; consacra il vassallaggio alla Chiesa di Roberto il Guiscardo, che s'impegna a proteggerla e a recuperare le \"Regalia Sancti Petri\" in Puglia e Basilicata. La dipendenza feudale \u00e8 rappresentata con il dono al pontefice di una cavalla bianca. Il \"Guiscardo\", in cambio, offre al papa la signoria su Benevento. \u00c8 la svolta decisiva nella conquista nel Sud. Nasce un rapporto di vassallaggio fra il papa ed i sovrani normanni, che diventano il \"braccio armato\" del Cattolicesimo.\nRoberto il Guiscardo compie nel 1056 una spedizione contro Gisulfo II di Salerno, poi conquista Cosenza e parte della Calabria. Raggiunge, quindi, il fratellastro, Umfredo I d'Altavilla, ormai in fin di vita a Melfi. In questa citt\u00e0 ad agosto 1057 i condottieri Normanni si riuniscono e Roberto il Guiscardo assume la tutela del giovane Abelardo, figlio di Umfredo, ma presto disereda i nipoti e pretende il riconoscimento del titolo di quarto conte di Puglia.\nNel 1058 Roberto ripudia la prima moglie Alberada di Buonalbergo, madre di Boemondo e di Emma. Egli fa annullare le nozze, perch\u00e9 avvenute tra consanguinei ed \u00e8 la prima volta che si ricorre a tale motivazione allo scopo di sciogliere un matrimonio. Alberada si fa in disparte, confinata nella rocca di Melfi, ma poi si risposa con Riccardo d'Altavilla, figlio di Drogone.\nPer rinforzare l'alleanza politica con i Longobardi, a Melfi si celebrano le nozze tra Roberto il Guiscardo e Sichelgaita, pi\u00f9 giovane di lui (ha ventidue anni). Tale evento apre alla casa di Altavilla le porte dell'aristocrazia; infatti la principessa ha nel suo sangue i ceppi dei Franchi, dei Longobardi e della Germania. Da tale unione nasce Ruggero detto \"Borsa\", che tenter\u00e0 di togliere a Boemondo la successione.\nNascita del ducato di Puglia e Calabria.\nDopo la conquista, da parte di Roberto il Guiscardo, della Calabria bizantina, viene costituito il ducato di Puglia e Calabria: in occasione del primo concilio di Melfi (preceduto dal trattato di Melfi e reso operativo col concordato di Melfi), il pontefice Niccol\u00f2 II nomina Roberto il Guiscardo \"duca di Puglia e Calabria\", legittimando in tal modo il potere esercitato dalla casata degli Altavilla."}
{"id": "1514186", "revid": "7", "url": "https://it.wikipedia.org/wiki?curid=1514186", "title": "Medievista", "text": ""}
{"id": "1514189", "revid": "486946", "url": "https://it.wikipedia.org/wiki?curid=1514189", "title": "Separato", "text": ""}
{"id": "1514190", "revid": "104265", "url": "https://it.wikipedia.org/wiki?curid=1514190", "title": "Marc-Pierre de Voyer de Paulmy d'Argenson", "text": "Biografia.\nFiglio cadetto di Marc-Ren\u00e9 (1652-1721) e fratello di Ren\u00e9-Louis de Voyer de Paulmy d'Argenson, fu avvocato del re allo Ch\u00e2telet (1717), consigliere del Parlamento di Parigi poi \"ma\u00eetre des requ\u00eates\" (1719), carica giudiziaria con competenza in materia di sigilli, stampe e mandati di arresto del Consiglio del Re. Dopo un breve incarico di luogotenente generale di polizia nel 1720, fu nominato intendente della Turenna. Nuovamente luogotenente di polizia dal 1722 al 1724 fu anche, nel 1723, cancelliere del duca d'Orl\u00e9ans.\nLa morte del suo protettore, avvenuta quello stesso anno, arrest\u00f2 la sua ascesa per una quindicina d'anni. Consigliere di Stato nel 1724, d'Argenson entr\u00f2 nelle commissioni del Consiglio, sforzandosi di favorire gli interessi della casa d'Orl\u00e9ans: secondo il fratello, egli diede alla cancelleria d'Orl\u00e9ans \u00abl'importanza di un ministero\u00bb. Legato al re polacco Stanislao Leszczy\u0144ski, entr\u00f2 nella cerchia della figlia di questi, la regina di Francia Maria Leszczy\u0144ska, moglie di Luigi XV, a fianco del suo miglior amico, il presidente H\u00e9nault e, bench\u00e9 poco religioso, si appoggi\u00f2 sui devoti allo scopo di riprendere piede in politica.\nNominato dal cardinale Fleury direttore della libreria e poi presidente del Gran Consiglio di Francia (1738-1740), e intendente di Parigi (1740), rinuncia alla cancelleria d'Orl\u00e9ans. Nel gennaio del 1743 diviene, alla morte di Fran\u00e7ois Victor Le Tonnelier de Breteuil, ministro della Guerra. Sostiene le riforme dell'esercito introdotte da Maurizio di Sassonia, con il potenziamento delle artiglierie, che contribuiscono alle vittorie militari del 1744 - 1745. L'apogeo del suo successo coincide con la disgrazia del fratello, il marchese d'Argenson. Prosegue l'attivit\u00e0 riformatrice istituendo il corpo dei granatieri (1744), gli ospedali militari (1746-1747), la Scuola del genio a M\u00e9zi\u00e8res (1749-1750), la Scuola e i campi militari, l'addestramento secondo il modello prussiano (1750-1755).\nNel 1749, con il licenziamento di Maurepas, ottenne anche il dipartimento di Parigi e fece progettare gli Champs-\u00c9lys\u00e9es e la place Louis XV.\nInizialmente amico di Madame de Pompadour, fu poi colpito dalla sua ostilit\u00e0 a causa della sua vicinanza con il partito della regina e della opposizione all'alleanza con l'Austria: condusse allora una sorda lotta contro il suo rivale Jean-Baptiste de Machault d'Arnouville. Esiliato nel suo castello di Ormes nel febbraio 1757, fu sostituito col nipote marchese de Paulmy. Pot\u00e9 tornare a Parigi solo dopo la morte della sua potente nemica, ma mor\u00ec pochi mesi dopo.\nAmico e protettore di illuministi, Denis Diderot e Jean le Rond d'Alembert gli dedicarono l'\"Encyclop\u00e9die\", mentre Voltaire, cui procur\u00f2 materiali per l'opera storica \"Le Si\u00e8cle de Louis XIV\", lo ringrazi\u00f2 scrivendogli che l'opera gli apparteneva, perch\u00e9 \u00abfatta in gran parte nei vostri uffici e per vostro ordine\u00bb. D'Argenson fu anche membro onorario dell'\"Acad\u00e9mie des inscriptions et belles-lettres\" nel 1748."}
{"id": "1514191", "revid": "339392", "url": "https://it.wikipedia.org/wiki?curid=1514191", "title": "Sfruttamento forestale", "text": ""}
{"id": "1514192", "revid": "13121447", "url": "https://it.wikipedia.org/wiki?curid=1514192", "title": "Militanza", "text": ""}
{"id": "1514193", "revid": "682976", "url": "https://it.wikipedia.org/wiki?curid=1514193", "title": "Agmone", "text": "Nella mitologia greca, Agmone era, ai tempi della guerra di Troia, uno dei compagni di battaglia di Diomede.\nIl mito.\nAgmone, fiero combattente al fianco di Diomede riusc\u00ec a sopravvivere alla lunga guerra di Troia. Egli, ritornando dalla guerra, offese, parlando con l'amico, la dea della bellezza Afrodite. Subito la dea risentita di quei giudizi trasform\u00f2 l'uomo in un cigno."}
{"id": "1514196", "revid": "136053", "url": "https://it.wikipedia.org/wiki?curid=1514196", "title": "Conte di Puglia", "text": ""}
{"id": "1514198", "revid": "13121550", "url": "https://it.wikipedia.org/wiki?curid=1514198", "title": "Assistenza pastorale", "text": ""}
{"id": "1514199", "revid": "13121561", "url": "https://it.wikipedia.org/wiki?curid=1514199", "title": "Diocesi di Torino", "text": ""}
{"id": "1514200", "revid": "1748167", "url": "https://it.wikipedia.org/wiki?curid=1514200", "title": "Tha Doggfather", "text": "Tha Doggfather \u00e8 il secondo album del rapper Snoop Dogg, uscito nel 1996 sotto l'etichetta discografica Death Row Records ed \u00e8 l'ultimo album in cui Snoop Dogg si presenta con l'appellativo di \"Snoop Doggy Dogg\".\nIl titolo dell'album \u00e8 un chiaro riferimento a Il padrino (\"The Godfather\" in lingua originale) e nella copertina viene usato lo stesso font della locandina del film.\nL'album usc\u00ec a 3 anni di distanza da \"Doggystyle\" poich\u00e9 Snoop Dogg era stato accusato di omicidio e fu occupato a preparare l'udienza durante tale periodo.\nA causa dell'uscita di Dr. Dre, gran parte produttore dell'album precedente, dalla Death Row Records Snoop Dogg dovette rivolgersi a molti altri produttori tra cui Daz Dillinger e DJ Pooh.\nL'album vendette oltre 2 milioni di copie negli Stati Uniti."}
{"id": "1514207", "revid": "110157", "url": "https://it.wikipedia.org/wiki?curid=1514207", "title": "Bacabal", "text": "Bacabal \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1514208", "revid": "287204", "url": "https://it.wikipedia.org/wiki?curid=1514208", "title": "Bacabeira", "text": "Bacabeira \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1514210", "revid": "1745361", "url": "https://it.wikipedia.org/wiki?curid=1514210", "title": "Alcidice", "text": "Alcidice () \u00e8 un personaggio della mitologia greca ed era la figlia di Aleo, re di Arcadia. Si spos\u00f2 con Salmoneo, dalla quale ebbe una figlia, Tiro. Dopo la sua morte, Salmoneo si rispos\u00f2 con Sidero.\nMitologia.\nAlcidice, donna giovane e bella, venne data in sposa al re dell'Elide, il superbo ed arrogante Salmoneo e la donna, incinta del marito, nel dare alla luce la bellissima Tir\u00f2 mor\u00ec durante il parto. \nLa figlia venne affidata alla matrigna Sidero che la tratt\u00f2 con odio. \nDalla sua discendenza deriva Esone che fu padre di Giasone il capo degli Argonauti."}
{"id": "1514211", "revid": "287204", "url": "https://it.wikipedia.org/wiki?curid=1514211", "title": "Bacuri", "text": "Bacuri \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1514212", "revid": "287204", "url": "https://it.wikipedia.org/wiki?curid=1514212", "title": "Bacurituba", "text": "Bacurituba \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1514213", "revid": "110157", "url": "https://it.wikipedia.org/wiki?curid=1514213", "title": "Balsas (Brasile)", "text": "Balsas \u00e8 un comune del Brasile nello stato del Maranh\u00e3o, parte della mesoregione del Sul Maranhense e della microregione di Gerais de Balsas."}
{"id": "1514214", "revid": "1305772", "url": "https://it.wikipedia.org/wiki?curid=1514214", "title": "Barra do Corda", "text": "Barra do Corda \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa.\nStoria.\nClima.\nIl clima di Barra do Corda \u00e8 classificato, secondo la classificazione dei climi di K\u00f6ppen come tropicale con stagione asciutta nel trimestre freddo (Aw), ad estati calde e piovose si alternanno infatti inverni miti e secchi. La piovosit\u00e0 media a Barra do Corda \u00e8 di 1 122,5 millimetri annuali, con piogge concentrate tra ottobre e aprile, il mese pi\u00f9 piovoso \u00e8 marzo con (218,9 millimetri) e il mese pi\u00f9 secco \u00e8 luglio con (7,8 mm ) il termine di pieno sole \u00e8 2 177,2.O mese pi\u00f9 caldo \u00e8 ottobre, quando la temperatura media \u00e8 di 27,4, e il mese pi\u00f9 freddo \u00e8 luglio, quando la media \u00e8 di 24,4, quando le temperature sono inferiore a 15 \u00b0C.\nSecondo l'Istituto Nazionale di Meteorologia (INMET), 1961-2016 la temperatura pi\u00f9 bassa registrata a Barra do Corda \u00e8 stata 10,2 \u00b0C il 4 agosto del 1966, e la maggior parte ha raggiunto 40,9 \u00b0C il 23 settembre 1962. Le precipitazioni pi\u00f9 alto accumulato in 24 ore \u00e8 stata 198,4 mm il 14 novembre 1971. accumulati altri grandi erano 138,6 millimetri l'8 dicembre del 1988, 126,5 millimetri il 19 febbraio 2007, 126,4 mm il 28 dicembre 2001 e 122,8 millimetri, il 24 dicembre 1999. nell'aprile del 1985, si \u00e8 osservato il pi\u00f9 alto precipitazioni totale in un mese, da 603,8 millimetri. Il contenuto di umidit\u00e0 inferiore dell'aria \u00e8 stata registrata nel pomeriggio del 14 settembre 1981, solo il 17%."}
{"id": "1514216", "revid": "1243", "url": "https://it.wikipedia.org/wiki?curid=1514216", "title": "Ferrovia Cremona-Brescia", "text": ""}
{"id": "1514217", "revid": "111319", "url": "https://it.wikipedia.org/wiki?curid=1514217", "title": "Centro Maranhanse", "text": ""}
{"id": "1514220", "revid": "287204", "url": "https://it.wikipedia.org/wiki?curid=1514220", "title": "Bar\u00e3o de Graja\u00fa", "text": "Bar\u00e3o de Graja\u00fa \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1514222", "revid": "287204", "url": "https://it.wikipedia.org/wiki?curid=1514222", "title": "Bela Vista do Maranh\u00e3o", "text": "Bela Vista do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1514224", "revid": "287204", "url": "https://it.wikipedia.org/wiki?curid=1514224", "title": "Bel\u00e1gua", "text": "Bel\u00e1gua \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1514226", "revid": "1385720", "url": "https://it.wikipedia.org/wiki?curid=1514226", "title": "Volvo V40", "text": "La Volvo V40 \u00e8 un'automobile berlina, considerata dalla stampa di settore come di categoria \"premium\", prodotta dalla casa automobilistica svedese Volvo e commercializzata a partire dal 2012 e fino al 2019.\nProfilo.\nLa vettura.\nSi tratta di una berlina compatta di tipo hatchback; tuttavia la scelta della configurazione dei volumi della carrozzeria, caratterizzata da un consistente sbalzo dall'asse posteriore del corpo vettura, le conferisce un aspetto quasi da station wagon. \u00c8 stata presentata al salone dell'automobile di Ginevra nel 2012, come sostituta della \"S40/V50\", ed \u00e8 commercializzata da maggio 2012 in Europa e da agosto 2012 in Inghilterra. \u00c8 disponibile esclusivamente a 5 porte.\nDisegnata dal britannico Peter Horbury, la \"V40\" \u00e8 stata concepita e realizzata sulla piattaforma denominata \"C1\" di casa Ford, la stessa sulla quale veniva prodotta la precedente Volvo C30 e la Ford Focus. Rispetto alla meccanica da cui deriva, sono stati modificati il servosterzo elettrico, cos\u00ec come il dimensionamento delle molle elicoidali delle sospensioni indipendenti anteriori e la regolazione degli ammortizzatori idraulici.\nLa V40 dispone di 5 posti e di un bagagliaio da 335 litri che con lo schienale abbattuto arriva sino a 1032 litri di capacit\u00e0 di carico.\nParticolare attenzione, come da tradizione Volvo, \u00e8 stata prestata alla sicurezza passiva e attiva. Tra le dotazioni pi\u00f9 significative, l'airbag per pedoni e ciclisti, che consiste nell'apertura di un grande cuscino d'aria che fuoriesce verso l'alto nella zona collegamento tra il parabrezza e il cofano motore, allo scopo di attutire l'impatto del veicolo sul pedone in caso d'urto. La vettura \u00e8 anche dotata di un sistema a tecnologia laser che individua un eventuale ostacolo e aziona automaticamente i freni se il veicolo procede a una velocit\u00e0 inferiore a 50 km/h e la eventuale differenza di velocit\u00e0 con il veicolo che precede non supera i 15\u00a0km/h.\nMotorizzazioni (sino al 2015).\nLa gamma dei motori \u00e8 la medesima degli altri modelli della casa automobilistica. Un 1.6 benzina Ford EcoBoost, disponibile in due versioni, che erogano rispettivamente 150 e 180 cavalli ed un 2.5 T5 Volvo da 254 CV. Per quanto riguarda le motorizzazioni diesel, \u00e8 presente un 1.6 D2 di origine Ford-PSA che produce appena 95 g/km di CO2, da 115 CV e un 2.0 disponibile in tre versioni: il D2 da 120 CV il D3 da 150 CV ed il D4 da 177 CV, tutte disponibili con il cambio automatico Geartronic da 6 marce per il D2 e 8 per D3 e D4. Nel 2013 Volvo lancia la V40 T5, la versione pi\u00f9 potente motorizzata con un motore turbo da 254 CV, la V40 T2, equipaggiata con lo stesso 1.6 da 110 CV della Ford Focus.\nV40 Cross Country.\nLa Volvo V40 Cross Country \u00e8 la versione della gamma V40 con impostazione da SUV. \u00c8 stata introdotta nel 2013 e presenta piccole modifiche estetiche: dal frontale si pu\u00f2 notare che il paraurti anteriore \u00e8 stato ridisegnato, cos\u00ec come la mascherina ed il paraurti posteriore. Le calotte dei retrovisori sono neri; la fiancata \u00e8 caratterizzata da protezioni sottoporta nere e dalle barre portapacchi nere e cromate, mentre il telaio \u00e8 leggermente rialzato.\nMeccanica, prestazioni e consumi sono analoghi agli altri modelli V40.\nRestyling 2016.\nAl Salone dell'auto di Ginevra 2016 \u00e8 stato presentato un restyling della V40. Non vi sono stravolgimenti, ma cambia l'estetica con l'adozione di elementi per avvicinare la V40 alla nuova gamma della Volvo. La V40 presenta i nuovi tratti stilistici introdotti con la nuova Volvo XC90 come la nuova mascherina anteriore e dei nuovi fari a LED dal nuovo disegno chiamato \"martello di Thor.\"\nPropulsori e trasmissioni.\nIn occasione del restyling, la gamma dei motori \u00e8 completamente cambiata, adottando dal 2015 (M.Y. 2016) esclusivamente i nuovi motori VEA a 4 cilindri in linea, Euro 6 e interamente made in Volvo, abbandonando quindi i discussi motori PSA: i motori a benzina di base sono ora un 2 litri turbocompresso ad iniezione diretta, recupero dell'energia in frenata e sistema start&amp;stop, ovvero il T2, con 122 CV, 152 nella versione T3 ,190 nella versione T4 e 245 nella pi\u00f9 sportiva T5. Qualora si opti per il cambio automatico Geartronic, i propulsori T2 e T3 hanno una cilindrata ridotta a 1,5 litri ma con medesime potenza e coppia dichiarate.\nI propulsori turbodiesel, aventi lo stesso basamento e la stessa cilindrata del propulsore benzina da 2 litri, sono il D2 (120 cv), il D3 (150 cv) e il D4 (190 cv) e possono essere equipaggiati anch'essi con il cambio Geartronic.\nI cambi adottati sono sostanzialmente due, ovvero il manuale a 6 marce ed il Geartronic a 6 o 8 marce, di origine giapponese (Aisin), a seconda della versione del motore. Tutti i sistemi frenanti sono a dischi autoventilanti anteriori e posteriori.\nVersioni speciali: Volvo V40 Sport 200.\nLa Volvo, in collaborazione con l'azienda Heico Sportiv, ha realizzato una versione speciale della V40 in 200 esemplari che saranno venduti solo sul mercato elvetico. Denominata Sport 200, si differenzia dal modello base per la presenza di diverse decalcomanie e per i quattro terminali di scarico posteriori. Le sospensioni sono state irrigidite e sono stati montati cerchi in lega da 19 pollici. La potenza erogata dal propulsore 1.6 turbo \u00e8 di 200 CV. Gli interni sono stati realizzati con inserti in pelle e acciaio inox, mentre la pedaliera \u00e8 in alluminio."}
{"id": "1514229", "revid": "110157", "url": "https://it.wikipedia.org/wiki?curid=1514229", "title": "Benedito Leite", "text": "Benedito Leite \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1514232", "revid": "287204", "url": "https://it.wikipedia.org/wiki?curid=1514232", "title": "Bequim\u00e3o", "text": "Bequim\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1514240", "revid": "287204", "url": "https://it.wikipedia.org/wiki?curid=1514240", "title": "Bernardo do Mearim", "text": "Bernardo do Mearim \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1514242", "revid": "287204", "url": "https://it.wikipedia.org/wiki?curid=1514242", "title": "Boa Vista do Gurupi", "text": "Boa Vista do Gurupi \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1514244", "revid": "110157", "url": "https://it.wikipedia.org/wiki?curid=1514244", "title": "Asheville", "text": "Asheville \u00e8 una citt\u00e0 degli Stati Uniti d'America, capoluogo della contea di Buncombe, nella Carolina del Nord. \u00c8 la citt\u00e0 pi\u00f9 grande della Carolina del Nord occidentale, e continua a crescere. Al censimento del 2000 aveva una popolazione di abitanti mentre secondo una stima del 2007 il totale \u00e8 passato a . L'area metropolitana nel 2006 aveva abitanti."}
{"id": "1514245", "revid": "123167708", "url": "https://it.wikipedia.org/wiki?curid=1514245", "title": "Hygelac", "text": "Hygelac, proto-germanico *\"Hugilaikaz\", norreno \"Hugleikr\" (morto circa nel 516) \u00e8 il nome di un re dei Geati nel poema \"Beowulf\". Era figlio di Hrethel e aveva due fratelli, Herebeald e H\u00e6\u00fecyn, e una sorella senza nome, che fu madre di Beowulf e moglie di Ecg\u00feeow. Hygelac era sposato con Hygd e aveva un figlio, Heardred, e una figlia senza nome che spos\u00f2 Eofor. Quando H\u00e6\u00fecyn stava combattendo contro gli Svedesi, Hygelac arriv\u00f2 a Hrefnesholt un giorno troppo tardi per salvare il fratello, ma riusc\u00ec a soccorrere i soldati geati sopravvissuti, assaliti dal re svedese Ongen\u00feeow. Gli Svedesi trovarono rifugio in un forte su una collina, ma furono assediati dai Geati e il loro re fu ucciso da Eofor. Dopo la morte del fratello, Hygelac ascese al trono. Hygelac poi comp\u00ec una scorreria in Frisia e fu ucciso dagli Hetware; gli succedette Heardred, secondo il \"Beowulf\".\nLa scorreria in Frisia permise a N. F. S. Grundtvig di determinare l'anno di morte di Hygelac (circa 516), perch\u00e9 una scorreria in Francia guidata da un certo re Chlochilaicus \u00e8 menzionata da Gregorio di Tours. Nel racconto di Gregorio, Chlochilaicus sembra aver invaso il territorio dei Franchi durante il regno di Teodorico I all'inizio del VI secolo, e fu ucciso da un esercito guidato da Teodeberto, il figlio del re. Gregorio inoltre dice che Chlochilaicus era danese; \u00e8 chiamato re dei Geati nel \"Liber Monstrorum\" \"rex Getarum\") e re dei Goti nel \"Liber historiae Francorum\" (\"rege Gotorum\").\nLa morte di Chlochilaicus \u00e8 appuntata anche nei \"Chronica Sigeberti Gemblacensis monachi\", nell'anno 516, per mano di Teoderico. \nCi sono due teorie sul come il racconto della scorreria di Chlochilaicus sia rimasto nel \"Beowulf\", e sono in relazione con la datazione assegnata al poema. Esso essere datato all'inizio dell'VIII secolo, ma alcuni hanno suggerito che fu composto nel X secolo; secondo alcuni il racconto \u00e8 stato trasmesso oralmente prima di essere messo in forma scritta. \u00c8 stato anche suggerito che il poema prende elementi dal \"Liber historiae Francorum\" (727), perch\u00e9 cita gli \"Attoarii\", che nel \"Beowulf\" diventano \"Hetware\". Uno studioso, Curt Weibull, ritiene impossibile il fatto che una libera tradizione orale possa aver tramandato un tale dettaglio; Walter Goffart pensa che il \"Beowulf\" non possa essere stato scritto con questi dettagli storici prima del 923."}
{"id": "1514246", "revid": "110157", "url": "https://it.wikipedia.org/wiki?curid=1514246", "title": "Bom Jardim (Maranh\u00e3o)", "text": "Bom Jardim \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1514247", "revid": "74801", "url": "https://it.wikipedia.org/wiki?curid=1514247", "title": "Hugleikr", "text": "Secondo invece Saxo Grammaticus era re d'Irlanda. Per entrambi il suo regno fu caratterizzato da fasti e lascivit\u00e0 e che cadde in battaglia sconfitto dai danesi. Alcuni autori confondono la sua figura con quella di Hygelac, descritta nel \"Beowulf\".\nYnglinga saga.\nLa \"Saga degli Ynglingar\" di Snorri Sturluson accenna al suo regno e descrive la sua caduta in battaglia contro Haki, un celebre re del mare.\nSvipdagr \u00e8 omonimo al protagonista dello \"Svipdagsm\u00e1l\".\nSnorri \u00e8 solito a riportare il relativo brano dell\u02bc\"Ynglingatal\" seguendo la genealogia, tuttavia, nel caso di Hugleikr, si limita a descrivere brevemente le gesta in prosa. Una ipotetica \"stanza\" dell'Ynglingatal, se mai esistita, non risulta pervenuta ai tempi odierni.\nGesta Danorum.\nHugleikr \u00e8 descritto quale amante dei piaceri e con una corte ricca di saltimbanchi anche nel \"Gesta Danorum\": infatti Saxo, nel 6\u00b0 libro, nota come Starka\u00f0r fosse partito disgustato dai riti lascivi, tuttavia sostiene anche che Hugleikr era sovrano d'Irlanda e che Starka\u00f0r aiut\u00f2 Siward, un antenato Halfd\u00e1n, ad insediarsi sul trono di Uppsala. Ma gi\u00e0 il Gesta Danorum diverge dall\u02bc\"Ynglinga saga\" fin dal 5\u00b0 libro.\nPassando dalle saghe al contesto storico, ci sarebbe da osservare che le continue incursioni vichinghe in Irlanda iniziarono nel 795, quattro secoli prima Saxo Grammaticus ma tre secoli dopo la datazione di queste vicende nel \"Gesta Danorum\", sicch\u00e9 la loro ambientazione in Irlanda risulta inverosimile.\nA differenza dei suoi successori, Hugleikr non viene invece citato tra le genealogia dei re nell\u02bc\"Ynglingatal\", nell\u02bc\"Historia Norvegi\u00e6\" o nell\u02bc\"\u00cdslendingab\u00f3k\"."}
{"id": "1514248", "revid": "1305772", "url": "https://it.wikipedia.org/wiki?curid=1514248", "title": "Bom Jesus das Selvas", "text": "Bom Jesus das Selvas \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1514250", "revid": "310967", "url": "https://it.wikipedia.org/wiki?curid=1514250", "title": "Duchi di Savoia", "text": "Elenco dei duchi di Savoia dal 1416, anno di ottenimento del titolo da parte di Amedeo VIII, fino al 1713, quando Vittorio Amedeo II entr\u00f2 in possesso della corona di Sicilia.\nA seguire sono elencati i duchi titolari fino al 1946, anno della decadenza dell'ultimo re d'Italia Umberto II, deposto a seguito del referendum popolare che istitu\u00ec la repubblica (2 giugno 1946).\nDuchi titolari.\nVittorio Amedeo II e i suoi successori continuarono a portare il titolo di Duca di Savoia, connesso agli altri titoli, anche dopo che la Savoia stessa fu ceduta alla Francia di Napoleone III da Vittorio Emanuele II nel 1860. Il Ducato comunque rimase formalmente in piedi fino alla Fusione perfetta del 1847, voluta da Carlo Alberto."}
{"id": "1514252", "revid": "767487", "url": "https://it.wikipedia.org/wiki?curid=1514252", "title": "Bom Lugar", "text": "Bom Lugar \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1514255", "revid": "287204", "url": "https://it.wikipedia.org/wiki?curid=1514255", "title": "Brejo", "text": "Brejo \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1514259", "revid": "144796", "url": "https://it.wikipedia.org/wiki?curid=1514259", "title": "Federico Enrico d'Orange", "text": "Biografia.\nInfanzia.\nFederico Enrico nacque il 29 gennaio 1584 a Delft, Paesi Bassi, nell'allora Repubblica delle Sette Province Unite. Era il pi\u00f9 giovane dei figlio di Guglielmo \"il Taciturno\" e Louise de Coligny. Suo padre era statolder di Olanda, Zelanda, Utrecht, e Frisia, mentre sua madre era figlia del capo degli ugonotti Gaspard de Coligny, e fu la quarta moglie di Guglielmo il Taciturno. Era quindi fratellastro del suo predecessore Maurizio di Nassau, deceduto nel 1625.\nFederico Enrico nacque sei mesi prima dell'assassinio del padre il 10 luglio 1584. Il ragazzo venne instradato alla carriera delle armi dal fratello maggiore Maurizio, uno dei migliori generali della sua epoca. Dopo che Maurizio minacci\u00f2 di legittimare i suoi figli illegittimi se non si fosse sposato, Federico Enrico spos\u00f2 Amalia di Solms-Braunfels nel 1625. Il figlio illegittimo avuto da Margaretha Catharina Bruyns (1595\u20131625), Federico di Nassau-Zuylestein nacque nel 1624 prima del suo matrimonio. Questo figlio divent\u00f2 il governatore del giovane Guglielmo III d'Inghilterra per sette anni.\nStadtholder.\nAlla morte di Maurizio nel 1625 senza prole legittima, Federico Enrico gli succedette nelle sue dignit\u00e0 e propriet\u00e0 paterne, ed anche come statolder delle cinque province di Olanda, Zelanda, Utrecht, Overijssel e Gheldria, e nei ruoli di Capitano e Ammiraglio-Generale dell'Unione (comandante in capo dell'esercito degli stati olandesi e della marina olandese).\nFederico Enrico diede prova di essere un generale ancora pi\u00f9 valente del fratello, ed un uomo di stato e politico ancora pi\u00f9 capace. Per ventidue anni egli rimase a capo del governo delle Province Unite, e fu in questo periodo che il potere degli statolder raggiunse il suo pi\u00f9 alto punto. Il \"Periodo di Federico Enrico\", come sono soliti indicarlo gli scrittori olandesi, \u00e8 generalmente riconosciuto come l'et\u00e0 d'oro della repubblica. Esso fu marcato da numerosissimi trionfi militari e navali, da un'espansione marittima e commerciale su tutto il mondo conosciuto e da splendida attivit\u00e0 artistica e letteraria.\nLe principali imprese militari di Federico Enrico furono gli assedi e le catture di Grol nel 1627, di 's-Hertogenbosch nel 1629, di Maastricht nel 1632, di Breda nel 1637, di Sas van Gent nel 1644, e di Hulst nel 1645. Durante gran parte della sua amministrazione l'alleanza con la Francia contro la Spagna costitu\u00ec il fulcro della politica estera di Federico Enrico, ma negli ultimi anni sacrific\u00f2 quest'alleanza per il bene della nazione, concludendo una pace separata con la Spagna, dalla quale le Province Unite trassero dei benefici e dei poteri che mantennero per i successivi ottant'anni.\nFederico Enrico costru\u00ec le case di campagna di Huis Honselaarsdijk, Huis ter Nieuwburg, e per sua moglie Huis ten Bosch, e ristruttur\u00f2 il palazzo Noordeinde a L'Aia. Huis Honselaarsdijk e Huis ter Nieuwburg sono ora demolite.\nMorte.\nFederico Enrico mor\u00ec il 14 marzo 1647 a L'Aia, lasciando sua moglie Amalia di Solms-Braunfels, suo figlio Guglielmo II d'Orange, quattro delle sue figlie, ed il figlio illegittimo Federico di Nassau-Zuylestein.\nAlla morte di Federico Enrico, egli venne sepolto con grandi onori al fianco del padre e del fratello a Delft. Il trattato di Munster, che terminava la guerra tra olandesi e spagnoli, non venne siglato sino al 30 gennaio 1648, quando la malattia e poi la morte dello statolder avevano causato l'accelerazione dei negoziati. Federico Enrico lasci\u00f2 un resoconto delle sue campagne militari nel \"M\u00e9moires de Fr\u00e9d\u00e9ric Henri\" (Amsterdam, 1743).\nLa sua vedova commission\u00f2 un elaborato mausoleo nel \"Oranjezaal\", una sala da ballo panoramica dipinta con scene della sua vita e allegorie di buon governo basate sui suoi successi.\nFigli.\nFederico Enrico e sua moglie Amalia di Solms-Braunfels ebbero nove figli, di cui sette femmine e due maschi. quattro dei loro figli, incluso un maschio, morirono durante l'infanzia, lasciando Federico Enrico con un solo maschio ed erede. Infine, dopo la morte dell'unico nipote linea maschile di Federico Enrico, lo statolderato doveva passare ad un lontano cugino agnatico, che era sposato con la figlia di Federico Enrico Albertina Agnese. I figli di Federico Enrico furono:\nFederico Enrico ebbe inoltre un figlio illegittimo (poi riconosciuto) da Margaretha Catharina Bruyns:"}
{"id": "1514260", "revid": "132266", "url": "https://it.wikipedia.org/wiki?curid=1514260", "title": "Movimento del 26 di luglio", "text": ""}
{"id": "1514261", "revid": "767487", "url": "https://it.wikipedia.org/wiki?curid=1514261", "title": "Brejo de Areia", "text": "Brejo de Areia \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1514262", "revid": "28592", "url": "https://it.wikipedia.org/wiki?curid=1514262", "title": "Gennadi Manakov", "text": ""}
{"id": "1514271", "revid": "110157", "url": "https://it.wikipedia.org/wiki?curid=1514271", "title": "Buriti", "text": "Buriti \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1514272", "revid": "287204", "url": "https://it.wikipedia.org/wiki?curid=1514272", "title": "Buriti Bravo", "text": "Buriti Bravo \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Caxias."}
{"id": "1514274", "revid": "110157", "url": "https://it.wikipedia.org/wiki?curid=1514274", "title": "Buriticupu", "text": "Buriticupu \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1514276", "revid": "287204", "url": "https://it.wikipedia.org/wiki?curid=1514276", "title": "Buritirana", "text": "Buritirana \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1514277", "revid": "1522738", "url": "https://it.wikipedia.org/wiki?curid=1514277", "title": "Sofia del Palatinato", "text": "Mediante l\"'Act of Settlement\" del 1701, un atto del parlamento di Westminster che cambi\u00f2 la consueta legge di ereditariet\u00e0 dei troni d'Inghilterra e Irlanda, Sofia venne dichiarata erede presuntiva della cugina regina Anna di Gran Bretagna e Irlanda; essa non venne per\u00f2 mai dichiarata erede di Scozia.\nEssa sarebbe succeduta ad Anna se non fosse morta alcune settimane prima della monarca inglese; alla morte di Sofia, suo figlio Giorgio Luigi, elettore di Hannover e duca di Brunswick-L\u00fcneburg, divenne l'erede presuntivo e, alla morte di Anna, sal\u00ec al trono come Giorgio I.\nCome madre di Giorgio I, Sofia \u00e8 l'antenato che collega la linea di successione degli Stuart a quella hannoveriana al trono britannico, fino ai moderni discendenti della Casa di Windsor. Suo nonno era Giacomo I e VI di Inghilterra e Scozia, mentre suo zio era Carlo I d'Inghilterra e Scozia, e sua bisnonna era Maria Stuart, regina di Scozia. Pertanto Sofia \u00e8 l'anello di collegamento per il passaggio dagli Stuart agli Hannover.\nBiografia.\nGiovent\u00f9.\nSofia nacque nel 1630 presso il casino di caccia di Rhenen, non lontano da L'Aia, nei Paesi Bassi, dove suo padre si trovava in esilio dopo la sconfitta subita nella Battaglia della Montagna Bianca; era la pi\u00f9 giovane delle cinque figlie femmine e la dodicesima degli eredi dell'elettore palatino Federico V e di Elisabetta Stuart, nata principessa d'Inghilterra e figlia di re Giacomo I. Sofia crebbe a Leida finch\u00e9, nel 1641, non fece ritorno alla corte materna a L'Aia. \nSofia era una ragazza molto colta: parlava inglese con sua madre, tedesco o olandese con i suoi fratelli e parlava correntemente il francese; nelle sue lettere si trovano ancora oggi molte espressioni o proverbi olandesi, spesso con intenti ironici.\nSua madre le propose di sposare il loro vicino, l'esiliato Carlo II d'Inghilterra, ma la giovane Sofia non era interessata ad unirsi in matrimonio con un suo primo cugino; nel 1650 ella and\u00f2 quindi a vivere ad Herrenhausen con il fratello Carlo I Luigi, nuovo elettore palatino appena restaurato nel possesso delle sue terre.\nElettrice di Hannover e la passione per la cultura.\nSofia spos\u00f2 il 30 settembre 1658 ad Heidelberg il principe Ernesto Augusto di Brunswick-L\u00fcneburg, che, nel 1692, venne elevato al rango di principe elettore di Hannover; gli elettori erano dei principi tedeschi con il diritto di voto alle elezioni dell'imperatore del Sacro Romano Impero. Ernesto Augusto era un cugino di secondo grado della madre di Sofia, Elisabetta, in quanto entrambi erano pronipoti e discendenti di Cristiano III di Danimarca.\nNegli anni alla corte di Hannover, Sofia divenne amica ed ammiratrice del filosofo e fisico Gottfried Leibniz, cortigiano presso il casato dei Brunswick dal 1676 fino alla morte nel 1716, il quale venne da lei largamente promosso e chiamato a svolgere la mansione di bibliotecario ad Hannover. L'amicizia si tradusse in una fitta corrispondenza, che venne pubblicata per la prima volta nel XIX secolo (Klopp, 1873): il carteggio rivela che Sofia era una donna di eccezionali capacit\u00e0 intellettuali e di grande curiosit\u00e0 nella sua epoca. Aveva letto le opere di Cartesio e di Baruch Spinoza, tanto che incoraggi\u00f2 il marito ed i figli a leggere i libri di quest'ultimo e contribu\u00ec a renderlo popolare a corte.\nIl nobile francese Antoine Carr\u00e9 pubblic\u00f2 a Parigi nel 1671 \"Livre des Guitarre contenant plusieurs\" (con composizioni per chitarra barocca), che dedic\u00f2 a Sofia. Nel 1679 lei e la figlia di 13 anni Sofia Carlotta (detta \"Figuelotte\") visitarono la nipote \"Liselotte\" a Parigi, presso la Reggia di Versailles, in incognito, col nome di \"madame de Osnabruck\", con l'idea di sondare il terreno per una possibile unione matrimoniale di gran prestigio con sua figlia; l'auspicato fidanzamento della figlia di Sofia col Gran Delfino, ad ogni modo, non ebbe luogo perch\u00e9 Luigi XIV aveva gi\u00e0 prescelto un'altra candidata.\nSi dilettava nel ricamo ed alcune sue opere a carattere religioso (in prevalenza paliotti), furono poi donate all'abbazia di Loccum e sopravvivono sino ai nostri giorni.\nLa passione per i giardini.\nDal 1664 al 1665, Sofia comp\u00ec un lungo \"grand tour\" in Italia dove ebbe modo di vedere molte ville e giardini dell'epoca, riportando poi queste esperienze in patria e favorendo con queste conoscenze il prestigio e l'ascesa sociale del marito.\nNel suo nuovo ruolo di elettrice di Brunswick-L\u00fcneburg, infatti, Sofia si occup\u00f2 direttamente della progettazione della residenza estiva della sua famiglia ad Hannover, il castello di Herrenhausen, spesso lasciata libera di fare ci\u00f2 che credeva dal principe suo consorte che preferiva trascorrere il suo tempo libero con l'amante, la contessa von Platen al \"Leinenschloss\".\nUno dei suoi primi progetti fu la prosecuzione dei lavori al \"Grosser Garten\" iniziato a suo tempo da suo cognato Giovanni Federico; ella ne cur\u00f2 la riprogettazione completa e l'ampliamento a partire dal 1680. Nel progetto si avvalse del'esperienza dell'architetto paesaggista Martin Charbonnier che gi\u00e0 l'aveva assistita nella sistemazione del giardino del castello di Osnabr\u00fcck. Oltre alle impressioni di viaggio tratte in Italia ed in Francia, nella sua arte Sofia fu ispirata soprattutto dal barocco olandese che aveva vissuto negli anni della sua giovinezza.\nL\"Act of Settlement 1701\".\nLa corona d'Inghilterra, in mancanza di un discendente legittimo di Maria II, Guglielmo III ed Anna, venne offerta \u00aball'eccellentissima principessa Sofia, elettrice e duchessa vedova di Hannover\u00bb e ai \u00absuoi eredi, se protestanti\u00bb. L'estratto dell'atto che nomina Sofia erede del regno recita cos\u00ec:\nErede al trono di Gran Bretagna.\nSofia gioc\u00f2 un ruolo importante nella storia britannica e nella genealogia della casa reale. In quanto figlia di Elisabetta Stuart e nipote di Giacomo I d'Inghilterra (VI di Scozia), lei era la pi\u00f9 stretta parente protestante di Guglielmo III (re d'Inghilterra e Scozia per matrimonio, figlio della principessa Maria Enrichetta, figlia a sua volta di Carlo I d'Inghilterra), dopo la di lui cognata Anna, che non aveva figli. Nel 1701, prima che salisse al trono Anna, ancora durante il regno di Guglielmo, l\"'Act of Settlement\" rese Sofia erede presuntiva di Anna con lo scopo di porre fine a qualunque pretesa del cattolico Giacomo Francesco Edoardo Stuart, che sarebbe potuto salire al trono come Giacomo III, e di tutti gli altri cattolici che potessero vantare un qualche diritto successorio, in particolare Anna Maria d'Orl\u00e9ans che per diritto ereditario, la madre era Enrichetta Anna Stuart era l\u2019erede dotata di maggior diritto a succedere al trono di Gran Bretagna, ma essendo cattolica e francese, e prima sovrana di Casa Savoia fu esclusa insieme ai primi 56 della linea di successione, infatti l\u2019elettrice Sofia era la 57\u00aa. L'atto restrinse infatti la successione al trono ai soli eredi protestanti di Sofia di Hannover, che non siano mai stati cattolici e che non abbiano sposato un cattolico.\nQuando la legge venne approvata, nel 1701, Sofia aveva settantuno anni e cinque dei suoi figli (tra i trentacinque ed i quarantuno anni) e tre nipoti legittimi (tra i quattordici ed i diciott'anni) erano ancora in vita; non avrebbe pi\u00f9 avuto nessun nipote legittimo. Un anno e mezzo prima che Giorgio I salisse al torno, sua figlia si spos\u00f2 con un nipote di Giorgio I; questo ha fatto s\u00ec che tutti i membri della linea di successione al trono britannico sono discendenti tanto di Giorgio II di Gran Bretagna quanto della sorella, Sofia Dorotea di Hannover. Da Sofia Dorotea, sposata al futuro re Federico Guglielmo I di Prussia, discendono inoltre i re di Prussia. Si dovette attendere fino al 1723 prima che un membro della linea di successione al trono britannico nascesse effettivamente in Gran Bretagna. Le figlie di Giorgio II si sposarono all'interno delle famiglie reali dei Paesi Bassi, Danimarca e Assia-Kassel, cosicch\u00e9 la linea di successione arriv\u00f2 ad includere, a partire dal XVIII secolo, anche i nobili di queste nazioni. A partire dagli anni 1770 altri membri della famiglia reale iniziarono a contrarre matrimoni con persone della famiglia imperiale russa, giungendo ad avere discendenti in quella ed in quasi tutte le case reali d'Europa.\nAttualmente esistono pi\u00f9 di 5\u00a0000 discendenti legittimi di Sofia del Palatinato, bench\u00e9 non tutti facciano parte della linea di successione; il \"Sophia Naturalization Act 1705\" garant\u00ec il diritto ad ottenere la cittadinanza britannica a tutti i discendenti non cattolici di Sofia, bench\u00e9 attualmente queste disposizioni siano state cambiate.\nMorte ed eredit\u00e0.\nBench\u00e9 considerevolmente pi\u00f9 vecchia della regina Anna, Sofia godeva di una salute molto pi\u00f9 forte; nel giugno del 1714, mentre stava passeggiando nei giardini del castello di Herrenhausen, venne sorpresa da un improvviso acquazzone che la costrinse a correre al riparo, ma ebbe un collasso e mor\u00ec, all'et\u00e0 di ottantatr\u00e9 anni. Poche settimane pi\u00f9 tardi, Anna d'Inghilterra mor\u00ec all'et\u00e0 di quarantanove anni; Sofia fu quindi molto vicina ad ereditare il trono britannico e, se fosse successo, sarebbe stata la persona pi\u00f9 vecchia a venire incoronata monarca di Gran Bretagna.\nIl figlio maggiore di Sofia, l'elettore Giorgio Luigi di Hannover, divenne erede presuntivo al posto della madre e, qualche settimana pi\u00f9 tardi, succedette alla regina Anna come Giorgio I di Gran Bretagna. Sofia Carlotta, figlia di Sofia del Palatinato, spos\u00f2 Federico I di Prussia, dal quale discendono i successivi re di Prussia ed imperatori di Germania. Le connessioni tra gli imperatori tedeschi e la famiglia reale britannica, che vennero rinnovate con altri matrimoni delle generazioni successive, divennero una questione scottante durante il periodo della Prima guerra mondiale, due secoli pi\u00f9 tardi.\nDiscendenza.\nSofia del Palatinato ed Ernesto Augusto di Brunswick-L\u00fcneburg ebbero insieme diversi figli. I figli che raggiunsero l'et\u00e0 adulta furono i seguenti:\nSofia rimase assente per quasi un anno dal 1664 al 1665 in occasione di un suo lungo viaggio in Italia col marito Ernesto Augusto. Durante questo periodo mantenne una corrispondenza regolare con la governante dei suoi figli e si interess\u00f2 particolarmente alla loro crescita sino al suo ritorno quando pot\u00e9 accudirli personalmente. Dopo il \"grand tour\", Sofia diede al marito altri quattro figli e una figlia. Nelle sue lettere, Sofia descrive il primogenito come responsabile e coscienzioso e lo poneva ad esempio per gli altri figli pi\u00f9 piccoli.\nDi tutti i matrimoni dei suoi figli, Sofia fu sempre particolarmente invisa per\u00f2 al matrimonio tra Giorgio Luigi suo primogenito e la cugina Sofia Dorotea di Celle, la nobildonna francese \u00c9l\u00e9onore d'Esmier d'Olbreuse; Sofia del Palatinato, discendente di stirpe reale e imparentata con le pi\u00f9 grandi monarchie europee della sua epoca, era critica nei confronti della madre di Sofia Dorotea che non era di stirpe reale e che lei definiva \"polvere mischiata al pepe\", ma alla fine ne fu convinta per i vantaggi che questo matrimonio avrebbe apportato alla sua casata.\nAscendenza.\nPer via materna, Sofia fu una lontana parente non solo degli Stuart d'Inghilterra, ma anche dei Tudor; la bisnonna materna, Maria Stuart, era una pronipote di re Enrico VIII d'Inghilterra, proprio da Maria Stuart era discendente di Margherita Tudor figlia di Enrico VII e sorella di Enrico VIII"}
{"id": "1514293", "revid": "28592", "url": "https://it.wikipedia.org/wiki?curid=1514293", "title": "Aleksej Pa\u017eitnov", "text": ""}
{"id": "1514300", "revid": "47767", "url": "https://it.wikipedia.org/wiki?curid=1514300", "title": "Re dei Geati", "text": "I re dei Geati o re dei G\u00f6tar (Reges Getarum/Gothorum) sono coloro che governarono in modo pi\u00f9 o meno indipendente la G\u00f6taland, la \"terra dei G\u00f6tar\" o anche \"terra dei Geati\" (quest'ultimo popolo compare nel poema epico \"Beowulf\"). \nLa seguente \u00e8 una lista dei re che appaiono nelle fonti antiche, non si sa se ce ne siano o meno degli altri; in essa non si fa distinzione tra G\u00f6tar/Gutar (svedese moderno), \"Gautar\" (antico norreno) e Geati/\"Geatas\" (antico inglese): questa identit\u00e0 \u00e8 basata su studi delle leggende e dell'etimologia dei nomi.\nI re dei G\u00f6ter/Guter e dei Geati non sono tuttavia identificabili anche con i re dei Goti, per i quali si intendono i re di quelle popolazioni provenienti sempre dalla G\u00f6taland, ma emigrati da questa per stabilirsi nel resto d'Europa (come i Visigoti e Ostrogoti). I G\u00f6ter/Guter (la popolazione originaria) e i Geati (la popolazione che rimase nella G\u00f6taland) non sono quindi sempre identificabili con i Goti (la popolazione che emigr\u00f2 via dalla G\u00f6taland per stabilirsi nel resto d'Europa), anche se in alcune traduzioni spesso non si fa differenza.\nI re di Svezia dal Medioevo fino al recente 1974, ebbero il titolo di \"Re di Svezia e dei Goti\" o Rex Sweonum et Gothorum, come fecero anche i re di Danimarca, non facendo di fatto distinzione tra G\u00f6ter/Guter, Geati e Goti.\nRe leggendari.\nAlcuni nomi compaiono nella mitologia norrena e nelle leggende germaniche, e in almeno un caso c'\u00e8 un possibile re veramente vissuto (Hygelac). Il loro ordine di successione \u00e8 incerto (sempre che siano esistiti).\nBattaglia di Br\u00e5valla.\nDatata nell'VIII secolo, la poco attestata storicamente battaglia di Br\u00e5valla (localit\u00e0 secondo la tradizione tra V\u00e4sterg\u00f6tland e \u00d6sterg\u00f6tland) fu combattuta tra il re di Svezia che avrebbe governato i Goti Occidentali e il re di Danimarca che avrebbe sottomesso i Goti Orientali.\nRe \"storici\".\nQuando le fonti diventano pi\u00f9 affidabili, G\u00f6taland \u00e8 parte integrante del regno svedese e da Stenkil in avanti la maggior parte dei re svedesi appartiene a clan dei Geati (Casato di Stenkil, Casato di Sverker, Casato di Folkung e Casato di Erik). Nel Medioevo alcuni re in Svezia ebbero i titoli di \"rex Visigothorum\" e \"rex Gothorum\", di fatto togliendo il ruolo di provincia centrale di Svezia a Svealand. Il re non geato Ragnvald Knaph\u00f6vde fu ucciso dai Geati poich\u00e9 li disprezzava e viaggiava tra loro senza ostaggi geati.\nDa Magnus III fino a Carlo XVI Gustavo i re di Svezia ebbero il titolo ufficiale di re dei Goti; e contemporaneamente, dalla conquista da parte di Valdemaro IV di Gotland fino all'ascesa di Margherita II, anche i monarchi danesi ebbero lo stesso titolo."}
{"id": "1514302", "revid": "108737441", "url": "https://it.wikipedia.org/wiki?curid=1514302", "title": "Almanacco universale del Gran Pescatore di Chiaravalle", "text": "Almanacco universale del Gran Pescatore di Chiaravalle \u00e8 un almanacco contenente informazioni su sagre, fiere, computo ecclesiastico, feste mobili, curiosit\u00e0 varie legate per lo pi\u00f9 al mondo della campagna, fasi lunari, vini, agricoltura tradizionale e biologica, tariffe varie, astrologia, cabala del lotto e zodiaco.\n\u00c8 uno dei pi\u00f9 antichi in quanto fondato nel 1750 in Pavia, dal 1770 continuato in Tortona.\n\u00c8 pubblicato annualmente in varie edizioni che differiscono l'una dall'altra per il territorio italiano considerato."}
{"id": "1514304", "revid": "110157", "url": "https://it.wikipedia.org/wiki?curid=1514304", "title": "Vysock", "text": "Vysock, (, in finlandese Uuras), \u00e8 una citt\u00e0-porto della Russia europea posta nell'Oblast' di Leningrado. Si trova al centro della baia di Vyborg, sull'isola Visockij, nella parte nord-orientale del golfo di Finlandia, a nordovest di San Pietroburgo, in direzione del confine con la Finlandia. \nStoria.\nLa citt\u00e0, una delle pi\u00f9 piccole della Russia a godere di questo status, fu fondata per ordine di Pietro il Grande nel punto pi\u00f9 stretto dell'Istmo di Carelia, da cui deriva appunto il nome [Tr\u00e5ngsund] della fortezza e poi della citt\u00e0, dopo che Vyborg era stata conquistata agli svedesi durante la Grande guerra del Nord. \nNel 1812 entr\u00f2 a far parte del Granducato di Finlandia, costituito per ordine di Alessandro I di Russia e conserv\u00f2 questo denominazione fino al 1918, quando fu conquistata dai finlandesi e rinominata Uuras. Nel 1940 ritorn\u00f2 alla Russia e assunse il nome attuale. \nIn questa cittadina Aleksandr Stepanovi\u010d Popov fece i suoi primi esperimenti di trasmissione radio."}
{"id": "1514305", "revid": "729019", "url": "https://it.wikipedia.org/wiki?curid=1514305", "title": "Osteopetrosi", "text": "L'osteopetrosi o malattia delle ossa di marmo o malattia di Albers-Sch\u00f6nberg \u00e8 una malattia ereditaria che colpisce il tessuto osseo, portandolo ad avere una densit\u00e0 maggiore del normale.\nDella malattia sono state descritte numerose varianti cliniche, alcune proprie dell'et\u00e0 infantile e altre ad esordio in et\u00e0 adulta.\nLa malattia \u00e8 cos\u00ec denominata dal pioniere della radiologia tedesco Heinrich Ernst Albers-Sch\u00f6nberg.\nEpidemiologia.\nA livello globale, vi \u00e8 un neonato affetto ogni 20.000 a 250.000 ma l'incidenza risulta maggiore nella repubblica dei Mari (1 ogni 14.000 neonati) e ancora di pi\u00f9 a Ciuvascia (1 su ogni 3500-4000 nati) per via delle caratteristiche genetiche dei popoli Mari e Ciuvasci.\nSegni e sintomi.\nNonostante la formazione di osso in eccesso, le persone con osteopetrosi tendono ad avere ossa pi\u00f9 fragili rispetto al normale. L'osteopetrosi lieve pu\u00f2 non causare alcun sintomo e non presenta problemi. Tuttavia, le forme gravi possono portare ad un rallentamento della crescita, deformit\u00e0 e maggiore probabilit\u00e0 di incorrere in fratture. Inoltre, i pazienti possono soffrire di anemia, infezioni ricorrenti, ed epatosplenomegalia a causa dell'espansione delle ossa che porta al restringimento del midollo osseo e quindi a eritropoiesi extramidollare sintomatica. Possono anche presentarsi cecit\u00e0, paralisi facciale e sordit\u00e0 a causa della maggiore pressione esercitata sui nervi da parte dello spessore osseo supplementare.\nFisiopatologia.\nIl meccanismo della malattia \u00e8 basato sull'alterazione della cellula osteoclastica deputata al riassorbimento osseo, questi osteoclasti sono ridotti di numero o alterati nella loro funzione fisiologica, questo comporta un aumento della mineralizzazione ossea.\nL'osteopetrosi di solito inizia nei primi due anni di vita, con un po' oltre la forma maligna infantile, che pu\u00f2 portare a sintomi entro le prime settimane dopo la nascita; tuttavia, ci sono anche lievi disturbi recessivi, che possono coincidere con l'osteopetrosi dominante.\nSe non trattata, la prognosi \u00e8 di solito infausta ed attualmente l'unica possibilit\u00e0 di recupero \u00e8 un trapianto di midollo osseo, perch\u00e9 gli osteoclasti difettosi provengono dalla linea ematopoietica.\nI principali sintomi dell'osteopetrosi maligna (autosomica recessiva) possono essere:\nL'osteopetrosi autosomica dominante pu\u00f2 essere di due tipi:\nLe due forme dominanti sono spesso sintomatiche durante il picco di crescita durante l'adolescenza.\nL'osteopetrosi \u00e8 causata da mutazioni sottostanti che interferiscono con l'acidificazione della fossa di riassorbimento degli osteoclasti, ad esempio a causa di una carenza dell'enzima anidrasi carbonica codificata dal gene CA2.\nL'anidrasi carbonica \u00e8 richiesta dagli osteoclasti per la produzione di protoni. Senza questo enzima il pompaggio ioni idrogeno \u00e8 inibito e il riassorbimento osseo da osteoclasti \u00e8 difettoso, in quanto \u00e8 necessario un ambiente acido per dissociare l'idrossiapatite di calcio dalla matrice ossea. Poich\u00e9 il riassorbimento osseo fallisce, la formazione dell'osso continua causando la formazione di osso eccessivo.\nDiagnosi differenziale.\nLe diagnosi differenziali includono altri disturbi che possono causare osteosclerosi diffusa, come ipervitaminosi D e ipoparatiroidismo, la malattia di Paget, diffusione di metastasi ossee da cancro al seno o alla prostata (che tendono ad essere osteoblastiche, mentre la maggior parte delle metastasi sono osteolitiche), l'intossicazione da fluoro, da piombo o berillio e disturbi ematologi come mielofibrosi, anemia falciforme e la leucemia.\nTerapia.\nNel 1997 Ballet et al. ottennero un significativo miglioramento delle alterazioni ossee di un bambino con osteopetrosi tramite l'infusione di midollo osseo di un fratello HLA identico.\nDa allora il trapianto di midollo osseo ha rappresentato una strategia terapeutica efficace e duratura in questi soggetti.\nIn caso di complicanze nei bambini, i pazienti possono essere trattati con vitamina D, ma anche l'interferone gamma \u00e8 stato dimostrato essere efficace e pu\u00f2 essere associato alla vitamina D, mentre l'eritropoietina \u00e8 stata usata per trattare qualsiasi anemia associata. I corticosteroidi possono alleviare sia l'anemia che stimolare il riassorbimento osseo."}
{"id": "1514306", "revid": "697352", "url": "https://it.wikipedia.org/wiki?curid=1514306", "title": "Bob Collins", "text": "Membro del Partito Laburista Australiano fu eletto al Senato australiano fra il luglio 1987 ed il marzo 1998 in rappresentanza del Territorio del Nord. Prima di entrare al Senato era stato membro della Assemblea Legislativa del Territorio del Nord dal 1977 al 1987 e capogruppo dell'opposizione dal 1981 al 1986. Fu il primo uomo dal Territorio del Nord a divenire ministro federale."}
{"id": "1514308", "revid": "57905", "url": "https://it.wikipedia.org/wiki?curid=1514308", "title": "Vallejo (California)", "text": ""}
{"id": "1514317", "revid": "123820588", "url": "https://it.wikipedia.org/wiki?curid=1514317", "title": "Idreno Utimperghe", "text": "Biografia.\nEmpolese, figlio del vetraio e commerciante di lontana origine austriaca Giovanni Utimpergher (n. 1876), trasferitosi da Murano, e Drusola Dicomani (n. 1881), aveva quattro fratelli e sorelle minori: Amelia, Italico, Arturo e Minnie. Nel dicembre 1940 il padre Giovanni avvi\u00f2 le necessarie pratiche per l'italianizzazione del nome da Utimpergher a Utimperghe: il cambiamento avvenne effettivamente, con Decreto Reale, il 4 giugno 1942. Il fratello Italico Utimpergher (Empoli, 11 settembre 1905) fu calciatore nell'Empoli Football Club, le due sorelle maestre di scuola.\nIl ventenne Idreno Utimpergher partecip\u00f2 alla Marcia su Roma ed il fascismo lo affascin\u00f2 definitivamente. Divenne attivista e sindacalista per il Partito Nazionale Fascista empolese, agendo in particolare nel settore giovanile e in quello del dopolavoro, iniziando anche a scrivere articoli.\nSuccessivamente, nominato segretario della Corporazione dei Lavoratori dell'Industria, svolse questa attivit\u00e0 per circa un ventennio, a Vercelli, Mantova, Udine, Palermo, Taranto e Trieste. Qui, nel 1943, all'annuncio della liberazione di Benito Mussolini dal Gran Sasso, riapr\u00ec la locale federazione fascista per conto del neonato Partito Fascista Repubblicano, e diresse brevemente il quotidiano \"Il Piccolo\". Assieme ad alcuni triestini, spostandosi in corriera da una citt\u00e0 all'altra, prese a riaprire, spesso usando la forza, le sedi fasciste chiuse delle citt\u00e0 venete di Venezia, Rovigo, Padova, Treviso e Belluno, trasformandole in sedi del PFR.\nNel giugno 1944, in attivit\u00e0 a Maderno (Brescia), Utimperghe si trov\u00f2 ad accompagnare Alessandro Pavolini in un viaggio in Italia centrale, dove i focolai della RSI erano pi\u00f9 in disfacimento. Su proposta di Pavolini, Utimperghe, suo uomo di fiducia, si ferm\u00f2 a Lucca, e ne divenne federale, comandando la XXXVI Brigata Nera \"Benito Mussolini\", ideata sempre da Pavolini e composta da oltre 200 uomini, che lo stesso Utimperghe aveva contribuito a chiamare a raccolta con un proclama; in seguito rinominata \"Natale Piagentini\", dal nome del suo primo milite caduto, la Brigata, stanziata nel territorio della Garfagnana, divenne famigerata per numerosi atti di repressione, distruzione, tortura e morte, anche per rappresaglia.\nUtimperghe cerc\u00f2 di costruire un governo, si autonomin\u00f2 comandante militare della Provincia e nomin\u00f2 dei commissari prefettizi, ma i partigiani incalzavano, e la Brigata dovette arretrare verso nord; per un periodo ebbe base a Pinerolo, e riusc\u00ec ad agire su parte del territorio piemontese, ma con l'ulteriore arretrare del fronte dovette puntare su Milano, seguendo l'ordine di Pavolini per il concentramento finale delle forze fasciste. La \"Piagentini\" risult\u00f2 essere una dei pochi contingenti fascisti che riuscirono ad arrivare nel capoluogo lombardo.\nCausa morti e defezioni, la \"Piagentini\" inevitabilmente si sfald\u00f2, e a Utimperghe e Pavolini non rimase che unirsi alla colonna di veicoli che accompagnava Benito Mussolini in fuga verso la Valtellina. Utimperghe era nella vettura di testa, un mezzo della sua Brigata \"Piagentini\", quando all'alba del 27 aprile 1945 la colonna venne fermata da un posto di blocco di un gruppo di partigiani a Musso, sul Lago di Como; dopo una breve sparatoria, i mezzi vennero scortati a Dongo, e qui i passeggeri vennero identificati. Passata una notte di prigionia a Palazzo Manzi, sede del locale Consiglio Comunale, la mattina del 28 Utimperghe venne portato nel comune montano di Germasino; ridiscese a Dongo nel pomeriggio, per essere portato a ridosso di una ringhiera sul lungolago, fatto girare di schiena e passato per le armi assieme a 14 noti passeggeri della colonna di automezzi, fra cui Alessandro Pavolini. I cadaveri vennero poi portati a Milano, ed esposti a pubblico ludibrio a Piazzale Loreto, assieme a quelli di Mussolini e dell\u2019amante Clarice Petacci, detta Claretta, uccisi sempre il 28 aprile, prima e in un altro luogo, si dice con una mitragliatrice requisita proprio a Utimperghe. Idreno Utimperghe era celibe e senza figli.\nVenne sepolto assieme ad altri gerarchi nel Campo 16 del Cimitero Maggiore di Milano, lui nella tomba 14, lasciata senza nome; in seguito a successiva esumazione i suoi resti si trovano al Riparto 62 del medesimo cimitero, tumulati nella celletta 1778."}
{"id": "1514318", "revid": "184755", "url": "https://it.wikipedia.org/wiki?curid=1514318", "title": "Calculon", "text": ""}
{"id": "1514323", "revid": "1714743", "url": "https://it.wikipedia.org/wiki?curid=1514323", "title": "Maurizio di Nassau", "text": "Maurizio trascorse la sua infanzia a Dillenburg nella contea di Nassau, e studi\u00f2 ad Heidelberg e Leida. Successe a suo padre Guglielmo il Taciturno come statolder di Olanda e Zelanda nel 1585, e divent\u00f2 statolder di Utrecht, Gheldria e Overijssel nel 1590, e di Groninga nel 1620. in qualit\u00e0 di Capitano-Generale e Ammiraglio dell'Unione, Maurizio organizz\u00f2 la ribellione olandese contro la Spagna in modo coerente, rivolta di successo e gli valse la fama di stratega militare. Sotto la sua guida e in collaborazione con il landsadvocaat Johan van Oldenbarnevelt, l'esercito degli stati olandese ottenne molte vittorie e spingendo gli spagnoli fuori a nord e ad est della Repubblica. Maurizio avvi\u00f2 il rilancio e la revisione delle dottrine classiche di Publio Vegezio Renato e speriment\u00f2 le nuove forme europee di armamento. Durante la tregua dei dodici anni, si scaten\u00f2 una disputa religiosa nella Repubblica, e scoppi\u00f2 un conflitto tra Maurizio e Van Oldenbarnevelt, che si concluse con la decapitazione di quest'ultimo. Dopo la tregua, Maurizio non riusci\u00ec a ottenere altre vittorie militari. Mor\u00ec senza prole legittima a L'Aia nel 1625, e fu succeduto dal fratellastro Federico Enrico.\nVita.\nMaurizio era figlio di Guglielmo il Taciturno e della Principessa Anna di Sassonia e nacque nel castello di Dillenburg. Prese il nome dal nonno materno, il Principe-Elettore Maurizio di Sassonia, che era anche un noto generale.\nMaurizio non si spos\u00f2 mai, ma fu padre di figli illegittimi, avuti da Margaretha van Mechelen (incluso Guglielmo di Nassau, signore di De Lek e Luigi di Nassau, signore di De Lek e Beverweerd) e and Anna van de Kelder. Fu allevato a Dillenburg da suo zio Giovanni di Nassau (Jan il Vecchio).\nAssieme al cugino, il conte Guglielmo Luigi studi\u00f2 a Heidelberg e successivamente a Leida dove incontr\u00f2 Simone Stevino. Le province d'Olanda e Zelanda pagarono integralmente i suoi studi, dal momento che il padre stava vivendo dei momenti finanziari difficili, avendo investito il proprio patrimonio personale nelle prime fasi della rivolta olandese.\nA soli 16 anni, quando il padre venne assassinato a Delft nel 1584, egli ottenne il grado di statolder (\"Stadhouder\"), anche se il titolo non era ereditario. I monarchi di Inghilterra e Francia erano stati invitati ad accettare la sovranit\u00e0, ma avevano rifiutato. Ci\u00f2 aveva lasciato Maurice come l'unico candidato accettabile per quella posizione. Divenne quindi statolder d'Olanda e Zelanda nel 1585, di Gheldria, Overijssel e Utrecht nel 1590 e di Groninga e Drenthe nel 1620 (a seguito della morte di Guglielmo Luigi, che era stato Statolder in queste terre ed in Frisia)\nIl protestante Maurizio venne preceduto nel titolo di Principe d'Orange (non un titolo olandese) dal fratellastro Filippo Guglielmo: questi venne per\u00f2 imprigionato dalla Spagna, rimanendo in carcere sino al 1596, e fu di fatto impossibilitato alla guida della causa d'indipendenza olandese.\nMaria of Nassau (1556\u20131616), che era anche lei figlia del primo matrimonio di Guglielmo I d'Orange con la ricca e potente aristocratica Anna di Egmont, (1533\u20131558), come Filippo Guglielmo, fu una contendente di Maurizio per l'eredit\u00e0 paterna.\nMaurizio venne nominato Capitano-Generale dell'esercito olandese nel 1587, scavalcando conte di Leicester, che ritorn\u00f2 in Inghilterra indignato dalla decisione.\nCarriera militare.\nMaurizio capeggi\u00f2 la ribellione contro la Spagna in maniera coerente e di successo, riorganizzando l'armata assieme al conte Guglielmo Luigi di Nassau-Dillenburg, studiando storia militare, strategia e tattica, matematica e astronomia e distinguendosi come uno dei migliori strateghi della sua epoca. Prestando particolare attenzione alle teorie d'assedio di Simone Stevino, egli conquist\u00f2 villaggi e fortezze che costituivano punti chiave del territorio: Breda nel 1590, Steenwijk nel 1592 e Geertruidenberg nel 1593.\nLe sue vittorie con i contingenti di cavalleria negli scontri di Turnhout (1597) e di Nieuwpoort (1600) gli apportarono una grande fama militare e riconoscimenti da tutta Europa. Malgrado questi successi, la Casa d'Orange-Nassau non ottenne dalle monarchie europee il rispetto che avrebbe voluto, dal momento che il titolo di Statolder non era ancora stato dichiarato ereditario..\nConflitto contro Oldenbarnevelt.\nMaurice si serv\u00ec all'inizio della sua carriera del Landsadvocaat (una specie di segretario) Johan van Oldenbarnevelt, ma gradualmente le tensioni tra i due uomini si fecero sempre pi\u00f9 acute. Contro l'opinione di Maurizio, e malgrado le sue proteste, Van Oldenbarnevelt decise di siglare la tregua dei dodici anni con la Spagna, che dur\u00f2 dal 1609 al 1621: ovviamente questo fatto era in parte giustificato dalle finanze dello stato che, sempre carenti, dovevano in parte essere destinate alla causa bellica.\nCon i contrasti religiosi tra Gomaristi, (Calvinisti) e Arminiani, lo scontro personale tra Van Oldenbarnevelt e Maurizio raggiunse la propria acme e Van Oldenbarnevelt venne arrestato, torturato e decapitato, malgrado le numerose richieste di grazia. Dal 1618 sino alla sua morte, Maurizio ebbe quindi un potere incontrastato sulle Repubbliche olandesi e ordin\u00f2 al fratello Federico Enrico di sposarsi per preservare la dinastia.\nNel 1621 la tregua termin\u00f2 e gli spagnoli, guidati da Ambrogio Spinola, Marchese di los Balbases, riscossero un notevole successo, inclusa la riconquista di Breda, antica residenza della famiglia Nassau, nel 1625. Maurizio mor\u00ec al termine dell'assedio.\nLa tradizione vuole che in punto di morte, al pastore che gli chiedeva in che cosa credesse, abbia risposto: \"Credo che due pi\u00f9 due fanno quattro\" (bis bina quatuor), massima divenuta proverbiale tanto da essere considerata il motto degli atei soprattutto dopo che Moli\u00e8re la mise in bocca al suo \"Don Juan\".\nDiscendenza.\nMaurizio non si spos\u00f2 mai, ma fu padre di diversi figli illegittimi:\nda Margaretha van Mechelen:\nda Cornelia Jacobsdochter:\nda Ursula de Rijck:\nda Anna van de Kelder:\nda Deliana de Backer:\nRiferimenti nella toponomastica.\nLe Isole Mauritius, situate nell'Oceano Indiano, prendono il nome da Maurizio di Nassau. Le isole vennero scoperte e cos\u00ec nominate da navigatori olandesi nel 1598 e qui si insediarono i primi coloni olandesi nel 1638.\nNel 1624, l'esploratore inglese Henry Hudson, all'epoca finanziato dalla Compagnia olandese delle Indie orientali, chiam\u00f2 l'attuale Fiume Hudson \"Fiume Maurizio\" in onore del principe olandese."}
{"id": "1514330", "revid": "1086846", "url": "https://it.wikipedia.org/wiki?curid=1514330", "title": "Associazione Calcio Brescia 1970-1971", "text": "Questa voce raccoglie le informazioni riguardanti l'Associazione Calcio Brescia nelle competizioni ufficiali della stagione 1970-1971.\nStagione.\nDopo la retrocessione tra i cadetti, sulla panchina delle rondinelle arriva Andrea Bassi.\nGiampaolo Menichelli viene ceduto al , Luciano Zecchini al , Giovanni Botti alla , il portiere Lamberto Boranga alla , lasciano Brescia anche Mario Manera che va al e Renzo Ragonesi al . \nDal ritorna il bresciano Faustino Turra, dalla il difensore Bernardo Rogora, dalla l'ala Giorgio Braglia. \nGli assi portanti della formazione bresciana sono il libero Bernardino Busi, l'ala Luigi Simoni, il centravanti Virginio De Paoli, il portiere Ernesto Galli e l'ala Egidio Salvi. \nSi pensa sia l'anno del riscatto ed invece \u00e8 la stagione dell'ennesima beffa. Perdendo l'ultima di campionato 2-0 a Catanzaro, il Brescia butta alle ortiche il pronto ritorno in Serie A, con un pareggio avrebbe disputato gli spareggi, mentre con una vittoria sarebbe salito di categoria. \nIn Coppa Italia le rondinelle sono inserite nel girone 4 che \u00e8 stato vinto dal ."}
{"id": "1514332", "revid": "177966", "url": "https://it.wikipedia.org/wiki?curid=1514332", "title": "Cinta collinare di Verona", "text": ""}
{"id": "1514336", "revid": "599013", "url": "https://it.wikipedia.org/wiki?curid=1514336", "title": "Richard Dunne", "text": "Caratteristiche tecniche.\nDunne \u00e8 un difensore centrale dal fisico possente. La sua migliore abilit\u00e0 \u00e8 il gioco aereo. Nonostante la stazza possiede buone capacit\u00e0 atletiche e tecniche.\nCarriera.\nClub.\nDunne ha iniziato la sua carriera professionistica nel 1996, con la maglia dell', facendo il suo debutto all'et\u00e0 di 17 anni sotto la guida di Joe Royle.\nNell'autunno del 2000, viene ingaggiato dal Manchester City per la cifra di 3 milioni di sterline. Il 20 luglio 2007, viene nominato capitano dei Citizens, in vista dell'imminente partenza di Sylvain Distin, con destinazione . Ha vinto per quattro anni di fila il premio di \"Miglior giocatore dell'anno del Manchester City\" (2004-2005, 2005-2006, 2006-2007, 2007-2008). Ha ricevuto varie offerte da club inglesi come Tottenham, Newcastle United, Sunderland, West Ham ma le ha rifiutate per rimanere al Manchester City, con cui il 4 luglio 2008 ha rinnovato il contratto per ulteriori 4 anni Ha festeggiato il suo 29\u00ba compleanno segnando un gol nel 6-0 rifilato al in data 21 settembre 2008. Il 17 gennaio 2009, in una partita contro il Wigan Athletic, Dunne si \u00e8 visto sventolare il suo ottavo cartellino rosso in Premier League, condividendo il record con Vieira e Ferguson.\nIl 2 settembre 2009 viene ufficializzato il suo passaggio all'Aston Villa per 6 milioni di sterline. Ha segnato il primo gol con la nuova maglia in data 5 ottobre 2009, proprio contro la sua ex squadra. Dunne \u00e8 stato applaudito dai tifosi dei \"Citiziens\" per non aver festeggiato il gol. La partita \u00e8 terminata 1-1. Il 17 ottobre si \u00e8 ripetuto contro il Chelsea (2-1).\nIl 5 giugno 2013, \u00e8 stato svincolato dal suo club.\nIl 15 luglio 2013 viene ingaggiato dal Queens Park Rangers, in Football League Championship, firmando un contratto annuale. Rescinde il suo contratto con la societ\u00e0 il 27 maggio 2015 rimanendo cos\u00ec svincolato.\nNazionale.\nDunne ha debuttato in Nazionale il 26 aprile 2000 in una partita contro la Grecia. Ha segnato il suo primo gol in maglia \"verde\" il 4 giugno 2000 contro il Messico.\nHa partecipato ai Mondiali 2002, successivamente viene convocato per Euro 2012.\nIl 31 luglio 2014 annuncia ufficialmente il suo ritiro dalla nazionale.\nStatistiche.\nPresenze e reti nei club.\n\"Statistiche aggiornate al 10 maggio 2015.\""}
{"id": "1514347", "revid": "28592", "url": "https://it.wikipedia.org/wiki?curid=1514347", "title": "Nuotatore", "text": ""}
{"id": "1514350", "revid": "729019", "url": "https://it.wikipedia.org/wiki?curid=1514350", "title": "Stazione di Acquaviva delle Fonti", "text": "La stazione di Acquaviva delle Fonti \u00e8 una stazione ferroviaria a servizio della citt\u00e0 di Acquaviva delle Fonti ubicata lungo la ferrovia Bari-Taranto.\nStrutture e impianti.\nLa gestione degli impianti \u00e8 affidata a Rete Ferroviaria Italiana.\nNella stazione, che si affaccia in piazza Aldo Moro, \u00e8 presente un fabbricato viaggiatori composto da due livelli, di cui solo il pianterreno \u00e8 aperto al pubblico. Ivi sono presenti alcuni servizi per i viaggiatori come il bar, la sala di attesa e i servizi igienici.\nIl piazzale \u00e8 composto da 3 binari (di cui solo 2 sono in uso) adibiti al servizio passeggeri ed \u00e8 munito di 2 banchine, collegate tra loro tramite un sottopassaggio. Quest'ultimo collega la stazione anche alla via retrostante ad essa, dove sono ubicate diverse fermate per autobus.\nServizi.\nLa stazione, che RFI classifica come \"silver\", dispone di:\nMovimento.\nNella stazione fermano tutti i treni classificati come regionali. In passato la stazione era un capolinea e una fermata per alcuni treni Intercity."}
{"id": "1514353", "revid": "767487", "url": "https://it.wikipedia.org/wiki?curid=1514353", "title": "Cheilininae", "text": "Cheilininae \u00e8 una sottofamiglia di pesci appartenenti alla famiglia Labridae.\nTassonomia.\nIn questa sottofamiglia sono riconosciuti 10 generi:"}
{"id": "1514358", "revid": "767487", "url": "https://it.wikipedia.org/wiki?curid=1514358", "title": "Tilt (gruppo musicale)", "text": "I Tilt erano una punk rock band che si \u00e8 formata in California intorno ai primi anni novanta e che si \u00e8 sciolta nel 2001. Lo stile \u00e8 caratterizzato da una forte melodicit\u00e0 musicale che si contrappone alla voce aspra e ruvida della cantante Cinder Block. I testi trattano perlopi\u00f9 di tematiche politiche e sociali.\nStoria del gruppo.\nDopo un primo EP di debutto, \"On My Mind\" del 1992, che li fa conoscere a livello locale, nel 1993 la band fa uscire il primo album di studio, \"Play Cell\", per la Lookout! Records. Il bassista Pete Rypins (ex-Crimpshine) viene rimpiazzato da Gabe Meline e la band cambia etichetta firmando per la Fat Wreck Chords per la quale faranno uscire tutti i successivi album. Nel 1996 Gabe Meline lascia la band che scrittura Francesco Celletti al Basso. In seguito la band si scioglie per ritornare l'anno successivo con un nuovo bassista, Jim Cheetah (ex Screw 32), che dopo breve verr\u00e0 sostituito per far posto al ritorno dell'originale bassista Pete Rypins.\nIn seguito al definitivo scioglimento della band avvenuto intorno al 2001, dopo una breve parentesi con le Fabulous Disaster, la cantante Cinder Block ha fondato una nuova hardcore punk band, i Retching Red, dalle sonorit\u00e0 pi\u00f9 furiose e meno melodiche rispetto ai Tilt."}
{"id": "1514360", "revid": "399", "url": "https://it.wikipedia.org/wiki?curid=1514360", "title": "Polizia Locale", "text": ""}
{"id": "1514363", "revid": "1086846", "url": "https://it.wikipedia.org/wiki?curid=1514363", "title": "Associazione Calcio Brescia 1969-1970", "text": "Questa pagina raccoglie i dati riguardante l'Associazione Calcio Brescia nelle competizioni ufficiali della stagione 1969-1970.\nStagione.\nSulla panchina delle rondinelle viene confermato Arturo Silvestri.\nViene ceduto alla Antonello Cuccureddu in cambio di Giancarlo Bercellino e Giampaolo Menichelli. Ivano Bosdaves ritorna al che restituisce al Brescia Egidio Salvi. Dalla vengono acquistati il portiere Lamberto Boranga ed il terzino Mario Manera. \nLa partenza in campionato \u00e8 in salita, prima vittoria alle settima giornata a Palermo (1-3), poi dopo la sconfitta interna con la Juventus (0-1). Alla dodicesima giornata viene sostituito Arturo Silvestri con Mido Bimbi, un cambio che non porta benefici. \nIl girone di andata si chiude con soli otto punti in coda alla classifica. Nel girone di ritorno ne conquister\u00e0 dodici, ma non basteranno, la salvezza resta lontana quattro lunghezze. \nIn Coppa Italia la squadra termin\u00f2 ultima nel girone 5 (con Juventus, e ), venendo quindi eliminata al primo turno. Esclusione precoce anche dalla Coppa Mitropa, maturata agli ottavi di finale per mano degli jugoslavi dell'Hajduk Spalato.\nMaglie.\nIn questa stagione le maglie bresciane furono modificate: venne infatti meno il classico scaglione rovesciato delle \"Rondinelle\", sostituito da una pi\u00f9 convenzionale sbarra sul modello della divisa del River Plate. I colori rimasero blu Savoia per maglia e calzettoni, bianco per sbarra e pantaloncini; la seconda maglia aveva invece i colori invertiti.\nRisultati.\nSerie A.\nFonte:"}
{"id": "1514364", "revid": "682976", "url": "https://it.wikipedia.org/wiki?curid=1514364", "title": "Alcimo (padre di Mentore)", "text": "Alcimo (in greco antico \"\u1f0c\u03bb\u03ba\u03b9\u03bc\u03bf\u03c2\") era un personaggio della mitologia greca.\nMitologia.\nPadre di Mentore ed amico al quale Ulisse affid\u00f2 il figlio Telemaco partendo per Troia."}
{"id": "1514366", "revid": "767487", "url": "https://it.wikipedia.org/wiki?curid=1514366", "title": "We All Together", "text": "I We All Together sono stati una band rock di ispirazione tardo-beatlesiana formatasi in Per\u00f9 all'inizio degli anni settanta.\nI loro brani, le cui armonie ricordavano i pezzi dei Beatles pi\u00f9 romantici e melodiosi, erano cantati in inglese.\nA riprova della loro eccellente qualit\u00e0, superiore a molti gruppi che si ispiravano al quartetto di Liverpool, i loro album sono stati riediti negli Stati Uniti negli anni novanta."}
{"id": "1514390", "revid": "599013", "url": "https://it.wikipedia.org/wiki?curid=1514390", "title": "Andy O'Brien", "text": "Caratteristiche tecniche.\nEra un difensore centrale.\nCarriera.\nClub.\nO'Brien ha iniziato la sua carriera professionistica nel Bradford City, squadra con cui ha fatto l'esordio nel 1996, nella partita contro il Queens Park Rangers. Nella stagione 1998-1999 divent\u00f2 titolare della squadra.\nNel 2001 viene ceduto al Newcastle Utd per due milioni di sterline.\nHa impiegato poco tempo per diventare un giocatore fondamentale per il : per il club gioca oltre 170 partite ufficiali e le sue prestazioni contribuiranno a farlo convocare in Nazionale.\nO'Brien \u00e8 stato il primo acquisto di Alain Perrin sulla panchina del . Nei suoi anni a Portsmouth ha giocato poche partite per colpa di molti infortuni subiti. Nell'estate del 2006 \u00e8 stato ingaggiato Sol Campbell e gli spazi per O'Brien sono diminuiti considerevolmente.\nIl 13 agosto 2007 firma un biennale per il Bolton Wanderers. Qui riesce a giocare con regolarit\u00e0.\nNazionale.\nHa giocato con la maglia dell' a livello giovanile (Under-18 e Under-21) ma poi ha scelto di rappresentare l'.\nHa debuttato il 6 giugno 2001 a Tallinn contro l', partita terminata 2 a 0 per i \"Boys in Green\".\nConvocato al , non ha disputato nessuna delle 4 gare della selezione irlandese."}
{"id": "1514395", "revid": "21583", "url": "https://it.wikipedia.org/wiki?curid=1514395", "title": "Aleso (mitologia greca)", "text": "Nella mitologia greca, Aleso (in latino \"Haelesus\" oppure \"Halesus\") \u00e8 compagno d'armi e figlio di Agamennone nato da Briseide o Clitmnestra.\nIl mito.\nAgamennone fuori dal matrimonio ebbe numerose amanti e figli, fra cui tale Aleso.\nClitennestra ed Egisto organizzarono una strage nel palazzo dove il ragazzo risiedeva appena Agamennone ritorn\u00f2 dalla lunga guerra di Troia ma Aleso fu uno dei pochi a scampare alla morte.\nFuggito, si rec\u00f2 in Italia dove fond\u00f2 la citt\u00e0 di Falerii; partecip\u00f2 alla guerra di Enea contro i Latini, che era venuto in Italia per fondare una nuova terra in quel luogo, schierandosi dalla parte di questi ultimi. Durante gli scontri egli, alleato di Turno, uccise diversi \nguerrieri nemici (Ladone, Ferete e Demodoco; Toante colpito da un masso al volto e per finire Strimonio) venendo poi ucciso da Pallante, che intendeva vendicare tutti i compagni uccisi; quando Pallante scagli\u00f2 l'asta contro uno dei Latini, Aleso gli fece scudo parandoglisi davanti, e fu cos\u00ec che venne colpito dalla lancia del nemico in pieno petto.\nPareri secondari.\nAleso fu anche il nome di uno dei lapiti, famosi per la loro guerra contro i centauri."}
{"id": "1514396", "revid": "144796", "url": "https://it.wikipedia.org/wiki?curid=1514396", "title": "Renato di Ch\u00e2lon", "text": "Biografia.\nEgli era il secondo figlio del Conte Enrico III di Nassau-Breda e di Claudia di Ch\u00e2lon, il cui fratello Filiberto di Ch\u00e2lon fu l'ultimo Principe di Orange della casata di Ch\u00e2lon. Quando egli mor\u00ec, nel 1530, Renato eredit\u00f2 il Principato a condizione che utilizzasse lo stemma e il cognome degli Ch\u00e2lon-Orange. Per questo motivo la storia tende perlopi\u00f9 a identificarlo con il nome di Renato di Ch\u00e2lon invece di \"Renato di Nassau-Breda\".\nMentre era al servizio di Carlo V venne ucciso nell'ambito dell'assedio di Saint-Dizier del 1544. L'Imperatore stesso era presente al suo capezzale. Renato di Ch\u00e2lon venne sepolto nella Grote Kerk di Breda. Nella chiesa di San Stefano di Bar-le-Duc si trova un cenotafio a lui dedicato.\nSuo cugino, Guglielmo di Nassau-Dillenburg, eredit\u00f2 tutte le terre di Renato. Questi, meglio conosciuto come Guglielmo \"il Taciturno\", divenne il fondatore della Casata di Orange-Nassau.\nMatrimonio ed eredi.\nRenato di Ch\u00e2lon spos\u00f2 il 20 agosto 1540, a Bar-le-Duc, Anna di Lorena (1522-1568). La coppia ebbe una figlia, Maria, che visse tre sole settimane e venne sepolta nella \"Grote Kerk\" di Breda."}
{"id": "1514398", "revid": "287204", "url": "https://it.wikipedia.org/wiki?curid=1514398", "title": "India (attrice)", "text": "Ha studiato danza, ma ha cominciato a far film per adulti nel 1996. Faceva la spogliarellista a Los Angeles, e venne notata da diversi produttori di film pornografici.\nCarriera nel settore dei film per adulti.\nIl suo \"look\" esotico e il fisico minuto la fecero diventare molto apprezzata, e divenne una presenza fissa nella pornografia con attori di colore, specialmente per scene di sesso anale e gonzo. Ha anche recitato in scene di lesbismo. .\nLavoro nella musica.\nIndia ha anche svolto lavori nel mainstream dello spettacolo, come membro del gruppo musicale Harmony Innocents, formato nel 1994, ed ha firmato per la Quality records. Da allora ha mantenuto interesse per la musica, anche durante lo svolgersi della sua carriera di attrice per adulti, apparendo in diversi video musicale per artisti come Madonna, Sisq\u00f3, Snoop Dogg, Jay-Z, Mary J. Blige, Juvenile e Ja Rule, facendo comparsate ai programmi \"The Howard Stern Show\", \"The Tera Patrick Show\". Per lei le maggiori influenze musicali sono state Whitney Houston, Diana Ross e Anita Baker, ma ora stima soprattutto Missy Elliott.\nIl suo primo album da solista \"Role Play\" \u00e8 stato realizzato nell'estate 2007. Ha anche lanciato una sua linea di lingerie, chiamata \"XSAA'O\"."}
{"id": "1514402", "revid": "117367455", "url": "https://it.wikipedia.org/wiki?curid=1514402", "title": "Aleno", "text": "Nella mitologia greca, Aleno (in latino Alaenus) era uno dei fratelli di Diomede.\nIl mito.\nQuando suo fratello Diomede approd\u00f2 e si impossess\u00f2 di alcuni territori della Daunia, si scontr\u00f2 con il re di quella regione Dauno figlio di Licaone. Essendo ambedue provenienti dall'Arcadia Aleno venne chiamato a far da giudice e ad esprimere il suo giudizio. Aleno, che era innamorato della figlia di Dauno Euippa, a sorpresa diede torto al fratello.\nDiomede, infuriato con il parente, maledisse lui e la regione che governava."}
{"id": "1514405", "revid": "76963", "url": "https://it.wikipedia.org/wiki?curid=1514405", "title": "Namie Amuro", "text": "Biografia.\nNamie Amuro \u00e8 nata a Naha, nella prefettura di Okinawa.\n\u00c8 l'ultima di tre figli che ebbe Emiko Taira, donna nippo-Americana si origine italiana, dal marito da cui si separ\u00f2 quando Namie aveva 3 anni.\nNel 1995 esce il suo album d'esordio \"Dance Tracks vol. 1\" che vende 1.856.000 di copie, lanciato da uno dei suoi brani pi\u00f9 famosi, GO GO, di Luca Pernici e Kayoko Ono. Con l'uscita del suo sesto album (\"Queen of Hip-Pop\") nel 2005, Namie mostr\u00f2 a tutti il nuovo stile da lei inventato, che \u00e8 un misto tra hip-hop e pop. In collaborazione con MGM Studios, Namie prese la licenza per usare La Pantera Rosa come personaggio del nuovo album, e fece creare anche una pantera rosa femmina. Per pubblicizzare il suo nuovo album la cantante apparve in molti famosi giornali, fece molte esibizioni e il video per una canzone dell'album, \u201cWoWa\u201d.\nL'album rimase secondo in classifica nella prima settimana, perdendo contro il primo in classifica solo per poche centinaia di copie. Questo album \u00e8 l'album con vendite pi\u00f9 alte nella prima settimana di Namie dopo \"GENIUS 2000\". Le vendite totali furono il doppio di quelle di \"STYLE\" e \"Break the Rules\".\nA novembre del 2005 Namie pubblic\u00f2 il suo primo singolo natalizio (\"White Light\"), che doveva contenere la b-side \"Nobody\" con la stessa musica ma con il testo differente; ma le cose cambiarono dal momento che le venne proposto di scrivere una canzone per la colonna sonora del film Sin City.\nA maggio del 2006 Namie torna con il singolo \"CAN'T SLEEP CAN'T EAT I'M SICK\" che contiene anche la cover di una famosa canzone di Nokko, \"Ningyo\". Le vendite del singolo furono leggermente minori rispetto a quelle di \"White Light\".\nA met\u00e0 anno 2006 Namie fece il suo tour pi\u00f9 grande, il \"NAMIE AMURO BEST TOUR: Live Style 2006\", che divenne molto famoso e discusso. Il tour si concluse a fine novembre con l'ultima tappa nella sua citt\u00e0 natale, Okinawa, dove non si esibiva da undici anni.\nDopo il tour Namie decise di fare una pausa per pensare un po' al figlio Haruto; infatti non partecip\u00f2 a famosi programmi come Music Station Super Live 2006, Best Artist Kayosai 2006 e Kouhaku Utagussen.\nA fine gennaio 2007 Namie torna con il nuovo singolo \"Baby Don't Cry\", che contiene la b-side \"Nobody\", la quale doveva uscire con il singolo \"White Light\". Il singolo divenne il pi\u00f9 venduto dal 2001 e Namie divenne l'unica artista ad avere tutti i singoli in TOP10 da 13 anni.\nAd aprile Namie pubblica il singolo \"Funky Town\", seguito a giugno dal singolo \"PLAY\", che introduce l'omonimo album a due anni di distanza dal precedente. Il suo tour 2007 \u00e8 iniziato ad agosto e terminato a dicembre, con un totale di 53 tappe nazionali. Le ultime due date sono state ad Okinawa, dove si \u00e8 esibita alla vigilia e nel giorno di Natale.\nIl 16 settembre 2018 si ritira definitivamente dall'attivit\u00e0 di cantante dopo 26 anni di carriera."}
{"id": "1514408", "revid": "1745361", "url": "https://it.wikipedia.org/wiki?curid=1514408", "title": "Alia (mitologia)", "text": "Alia () o Alie \u00e8 un personaggio della mitologia greca. \u00c8 una ninfa del mare.\nGenealogia.\nFiglia di Talassa, ebbe da Poseidone sei maschi e Rodo.\nAlcuni studiosi dei miti identificano i sei maschi con i Telchini, per Diodoro Siculo i Telchini sono i figli di Alia. Altri autori scrivono che gli stessi Telchini abbiano altri genitori.\nMitologia.\nUn giorno i suoi giovani figli videro Afrodite gettare le ancore presso l'isola di Rodi ed avventati ed insolenti, intervennero impedendole di restare. Cos\u00ec la dea, infastidita da quegli arroganti, si offese e reag\u00ec facendoli impazzire. \nTrasformati in violenti, quei figli se la presero con i nativi dell'isola e finirono con il giacere con la madre (Alia) per violentarla.\nQuando il loro padre (Poseidone) seppe dell'accaduto, li sprofond\u00f2 nelle caverne marine e li trasfor\u00f2 in demoni, che dagli uomini furono chiamati \"Demoni orientali\".\nAlia invece si gett\u00f2 in mare ed in seguito raggiunse l'onore immortale agli occhi degli indigeni e fu chiamata Leucotea.\nLe due figure (Alia e Leucotea) erano molto venerate sull'isola di Rodi e questa adorazione includeva l'annuale Festival di Alia.\nLa figura di Alia a volte viene identificata (o confusa) con Cafira, altre volte viene invece associata ad Imalia."}
{"id": "1514411", "revid": "1745361", "url": "https://it.wikipedia.org/wiki?curid=1514411", "title": "Amarinceo", "text": "Nella mitologia greca Amarinceo \u00e8 uno dei figli di Pizio.\nIl mito.\nAmarinceo, generale degli Elei, fu un grande amico del re dell'Elide Augia, che affianc\u00f2 nel governo quando Eracle, che lo odiava per non aver rispettato i patti dopo la pulizia delle stalle compiuta come quinta fatica, gli fece guerra.\nLa morte.\nAmarinceo fu ucciso durante una guerra successiva da Nestore e seppellito a Buprasio."}
{"id": "1514414", "revid": "830939", "url": "https://it.wikipedia.org/wiki?curid=1514414", "title": "Aminio", "text": ""}
{"id": "1514416", "revid": "921573", "url": "https://it.wikipedia.org/wiki?curid=1514416", "title": "Trevor Blumas", "text": "Biografia.\nPrimi anni.\nTrevor nacque a London (Canada) e frequent\u00f2 la \"Lester B. Pearson School for the Arts\" studiando recitazione, musica, danza e arte. Trevor fece parte della \"Original Kids Theatre Company\" in Ontario e venne nominato per un \"Young Artist Award\" nel 1999 nella categoria \"Miglior Performance\" per il ruolo in \"Stranger in Town\".\nTrevor si \u00e8 diplomato alla \"AB Lucas Secondary School\" nel 2003.\nCarriera.\nDurante l'adolescenza, Trevor si allontana dalla carriera da attore per entrare nella band \"Staylefish\". Per la band Travor scrive la canzone \"Hold On\". Dopo lo scioglimento degli \"Staylefish\" Trevor decide di intraprendere una carriera da solista e attualmente sta registrando il suo primo album.\nPer quanto riguarda la carriera da attore, Trevor ha partecipato al film della Disney \"Ice Princess\" (2005) con Michelle Trachtenberg.\nAttualmente \u00e8 il cantante di una indie-band, \"What Ever Happened to Corduroy\"."}
{"id": "1514421", "revid": "6923", "url": "https://it.wikipedia.org/wiki?curid=1514421", "title": "Next Level Games", "text": "Next Level Games Inc. \u00e8 un'azienda canadese produttrice di videogiochi. Fondata nell'ottobre del 2002, la Next Level Games si \u00e8 specializzata nel creare videogiochi per console. Il primo progetto fu \"NHL Hitz Pro\", che fu pubblicato da Midway Games. Fino ad ora, ha lavorato anche con Nintendo per la serie \"Mario Smash Football\" e sviluppando \"Punch-Out!!\" sempre per Wii. Il 5 gennaio 2021 viene acquistata da Nintendo con finalizzazione dell'accordo previsto per il 1 marzo 2021."}
{"id": "1514425", "revid": "281901", "url": "https://it.wikipedia.org/wiki?curid=1514425", "title": "Labridi", "text": ""}
{"id": "1514437", "revid": "1573940", "url": "https://it.wikipedia.org/wiki?curid=1514437", "title": "Pseudocheilinus", "text": "Pseudocheilinus \u00e8 un genere appartenente alla famiglia Labridae che comprende 7 specie di pesci d'acqua salata.\nEtimologia.\nIl nome scientifico deriva dal greco \"pseudos\" -falso e \"cheilos\" -labbra.\nDescrizione.\nComprende specie di lunghezza ridotta.\nAlimentazione.\nPredano invertebrati: molluschi, piccoli crostacei, stelle e ricci di mare.\nTassonomia.\nComprende le seguenti specie:"}
{"id": "1514439", "revid": "144796", "url": "https://it.wikipedia.org/wiki?curid=1514439", "title": "Filippo Guglielmo d'Orange", "text": "Biografia.\nEra il figlio maggiore di Guglielmo il Taciturno e della sua prima moglie, Anna di Egmont. Fu nominato Cavaliere dell'Ordine del Toson d'oro nel 1599.\nQuando Guglielmo il Taciturno ignor\u00f2 l'ordine di Fernando \u00c1lvarez de Toledo, Duca d'Alba, di ritornare a Bruxelles e rimase in Germania, Filippo Guglielmo, all'et\u00e0 di appena 13 anni, studiava all'Universit\u00e0 di Lovanio. Catturato nel febbraio del 1568, venne portato come ostaggio in Spagna, dove venne educato al cattolicesimo e alla lealt\u00e0 verso la Spagna. Egli non avrebbe mai pi\u00f9 rivisto il padre. Sua madre era gi\u00e0 morta nel 1558.\nIn Spagna continu\u00f2 i propri studi all'Universit\u00e0 di Alcal\u00e1. Egli mantenne la propria fede cattolica sino al 1567. Dopo il massacro della Notte di san Bartolomeo del 1572 pass\u00f2 alla fazione calvinista. Rimase comunque in Spagna sino al 1596, quando torn\u00f2 nel sud dei Paesi Bassi. I suoi interessi nella Repubblica delle Sette Province Unite erano molto forti e tesi a difendere la sorella, Maria di Nassau, contro il fratellastro Maurizio di Nassau, che contestava i diritti di Filippo Guglielmo sulla baronia e sulla citt\u00e0 di Breda.\nNel 1606 Filippo Guglielmo venne riconosciuto dalla Repubblica come Signore di Breda e Steenbergen, con il diritto di nominare i magistrati pubblici. Egli fece la propria entrata trionfale nella citt\u00e0 di Breda nel luglio del 1610 e da allora sino alla propria morte nomin\u00f2 i magistrati nella propria signoria. Anche se permise nuovamente di celebrare gli offici cattolici nel castello di Breda, non tent\u00f2 mai di contrastre il predominio della chiesa riformata nella citt\u00e0. Ebbe degli scontri con gli Stati Generali nel 1613, quando annullarono il suo titolo di \"Drost\" (signore) cattolico. Egli dovette quindi cooperare con il governatore militare di Breda, il suo fratellastro Giustino di Nassau, che era fermamente fedele agli Stati Generali.\nMatrimonio e successione.\nFilippo Guglielmo spos\u00f2 Eleonora di Borbone-Cond\u00e9, figlia di Enrico I di Borbone-Cond\u00e9 cugino del re Enrico IV di Francia, ma mor\u00ec nel 1618 senza alcun erede. Per questo motivo Maurizio di Nassau pot\u00e9 ottenere il titolo di Principe d'Orange."}
{"id": "1514443", "revid": "1528507", "url": "https://it.wikipedia.org/wiki?curid=1514443", "title": "Cabos", "text": "Cabos \u00e8 un programma di file sharing che utilizza la rete Gnutella basato su LimeWire e Acquisition. \u00c8 un software libero e open source.\nLimeWire \u00e8 scritto in Java, mentre le GUI di Cabos sono scritte in REALbasic. Cabos ha bisogno di una Macchina virtuale Java; l'interfaccia del tutto simile ai sistemi operativi Apple. La particolarit\u00e0 di Cabos sta anche nel fatto che in automatico \u00e8 possibile aggiungere alla playlist di iTunes e iPod, dei file musicali scaricati.\nCabos richiede Windows 2000 o successivi, Mac OS X 10.2.8 o successivi, Mac OS 8.6 o successivi."}
{"id": "1514444", "revid": "1305772", "url": "https://it.wikipedia.org/wiki?curid=1514444", "title": "Unbreakable (Backstreet Boys)", "text": "Unbreakable \u00e8 il sesto album in studio della band statunitense Backstreet Boys, pubblicato dalla Jive Records il 30 ottobre 2007 in tutto il mondo, in anteprima il 24 ottobre in Giappone e il 26 ottobre in Italia e altri paesi europei. Si tratta del primo dei due album senza Kevin Richardson, che aveva lasciato il gruppo nel 2006 per seguire altri interessi.\nPrimo singolo ufficiale dell'album fu \"Inconsolable\" pubblicato il 27 agosto 2007, a cui segu\u00ec il secondo singolo \"Helpless When She Smiles\" il 15 gennaio 2008. \"Unbreakable\" fu promosso col tour mondiale Unbreakable Tour tra il 2008 e il 2009.\nDescrizione.\nIl 30 luglio 2007 i Backstreet Boys annunciarono il 30 ottobre 2007 come data del rilascio del nuovo album. Per il titolo circolavano varie ipotesi come \"End to Beginning\", \"Motivation\" e \"Picking Up the Pieces\", fin quando il 13 agosto seguente Brian Littrell ed AJ McLean dichiararono ufficialmente che il titolo sarebbe stato \"Unbreakable\". \nIn un'intervista su \"INROCK Magazine\", Brian Littrell rivel\u00f2 che nell'album sarebbero stati presenti diversi stili musicali, che riportavano gli ascoltatori al passato, quindi alle hit della band di fine anni novanta. \nL'album \u00e8 stato prodotto da Dan Muckula, che nel 2005 aveva prodotto il primo singolo di \"Never Gone\", \"Incomplete\", e da Rob Weiss. Mancano i produttori storici della band Max Martin e Kristian Lundin, rendendo \"Unbreakable\" il primo album dei Backstreet Boys che non porta le loro firme.\nLa scaletta dei brani porta le collaborazioni anche di altre personalit\u00e0 del mondo della musica: J.C. Chasez, membro della ex boyband NSYNC, scrisse con AJ e produsse il brano \"Treat Me Right\", mentre il testo di \"Love Will Keep You Up All Night\" fu scritto dalla cantautrice italo-americana LP. \nSuccesso commerciale.\nL'album registr\u00f2 81.000 copie vendute negli Stati Uniti nella sola prima settimana dal suo rilascio; debuttando alla posizione #7 della classifica statunitense Billboard 200, fu il sesto album consecutivo dei Backstreet Boys a far parte di questa classifica. A maggio 2015, le vendite negli Stati Uniti furono stimate in 229.000 copie vendute. In Giappone, \"Unbreakable\" registr\u00f2 102.043 copie vendute nella prima settimana e raggiunse la posizione #1 nella classifica dei singoli, vendendo complessivamente 400.000 copie. A livello mondiale, l'album ha venduto pi\u00f9 di 1.500.000 copie; raggiunse la Top 5 delle classifiche anche di Canada e Germania e ed \u00e8 stato certificato disco di Platino in Giappone, e disco d'Oro in Canada e Russia."}
{"id": "1514450", "revid": "729019", "url": "https://it.wikipedia.org/wiki?curid=1514450", "title": "Stazione di Nocera Inferiore Mercato", "text": "La stazione di Nocera Inferiore Mercato \u00e8 una fermata ferroviaria a servizio della citt\u00e0 di Nocera Inferiore, appartenente alla categoria \"bronze\" di RFI. \u00c8 composta da un solo binario e non ha biglietteria e deve il suo nome alla prossimit\u00e0 dell'area mercatale cittadina.\nUbicata sulla linea Nocera Inferiore-Mercato San Severino, ha un traffico limitato a pochi treni locali, ma \u00e8 collocata in posizione favorevole, di fronte all'Ospedale Umberto I e a poche decine di metri dallo Stadio San Francesco d'Assisi.\nStoria.\nEbbe un'importanza soprattutto perch\u00e9 collegava i paesi vicini con la zona mercatale di Nocera Inferiore, che attualmente si estende lungo le strade adiacenti allo stadio.\nLa fermata rimase in funzione fino al 1980, quando a causa del terremoto dell'Irpinia vennero sospesi tutti i servizi per Avellino e Benevento. Dopo la ricostruzione, i servizi per Avellino e Benevento, vennero sostituiti su gomma. La stazione \u00e8 stata riattivata nell'estate del 1998, nell'ambito del servizio denominato Circumsalernitana.\nServizi.\nLa stazione non dispone di alcun tipo di servizio."}
{"id": "1514452", "revid": "1305772", "url": "https://it.wikipedia.org/wiki?curid=1514452", "title": "Secret Agent (videogioco 1992)", "text": "Secret Agent \u00e8 un videogioco a piattaforme a 2 dimensioni per sistemi MS-DOS, sviluppato inizialmente dalla Micro F/X di George Broussard, che in seguito divenne socio del fondatore della Apogee Software, Scott Miller; il gioco, insieme a Crystal Caves, di cui condivide il medesimo motore grafico e stile, verr\u00e0 terminato alla Apogee. Il gioco sfrutta per la grafica lo standard EGA, mentre per l'audio si appoggia al PC speaker.\nTrama.\nVoi siete l'Agente 006 \u00bd, membro di una organizzazione governativa segreta, commissionata per proteggere il mondo da terroristi e super-criminali. La missione \u00e8 quella di paracadutarsi su un'isola, dove un'organizzazione chiamata D.V.S. (Diabolical Villain Society) tiene nascosti i piani per la creazione di una recente arma laser, trafugati recentemente; quindi, se \u00e8 possibile, fermare il malvagio \"Dr. No Body\", capo della D.V.S.\nModalit\u00e0 di gioco.\nIl gioco \u00e8 diviso in tre missioni, divise in livelli:\nScopo di ogni livello, affrontabili non in sequenza e selezionabili tramite una mappa nello stesso modo di Commander Keen, \u00e8 quello di distruggere una parabola di sicurezza, e trovare della dinamite per far saltare la porta blindata. I livelli sono popolati da trappole, robot e altri tipi di nemici, che possono essere uccisi grazie ad una pistola. Se 006 viene colpito, perde un punto vitale, per un totale di 3; finiti questi, il livello deve essere ricominciato. Una volta che tutti i livelli sono completati, si pu\u00f2 accedere alla fortezza finale, simile ai precedenti ma che, una volta terminato fa finire la missione. A differenza degli altri giochi della casa, Secret Agent \u00e8 meno dedicato all'azione pura, per puntare maggiormente alla risoluzione di semplici enigmi e alla strategia con cui affrontare le diverse situazioni di gioco."}
{"id": "1514453", "revid": "287204", "url": "https://it.wikipedia.org/wiki?curid=1514453", "title": "Nikita di Pe\u010derska", "text": "Biografia.\nEntrato ancor giovane nel Monastero delle Grotte di Kiev, decise di emulare il monaco Isacco di Pe\u010derska isolandosi in eremitaggio nelle Grotte Lontane del monte Berestov. Qui, secondo la tradizione agiografica, fu tentato da demoni i quali, in vesti angeliche, lo convinsero a trascurare la preghiera per concentrarsi nella lettura del Vecchio Testamento. Tale episodio \u00e8 interpretato da molti storici come un tentativo di conversione da parte della comunit\u00e0 ebraica, molto numerosa e influente in quel periodo a Kiev.\nEsorcizzato dai monaci anziani, Nikita decise tuttavia di proseguire la propria vita da eremita fino alla propria nomina ad arcivescovo di Novgorod, avvenuta nel 1096. Venerato in vita come Taumaturgo e ritenuto in grado di estinguere gli incendi con la forza della propria preghiera, occup\u00f2 il soglio per pi\u00f9 di dieci anni, quasi fino alla morte giunta nel 1109 quando aveva 78 anni."}
{"id": "1514456", "revid": "2150982", "url": "https://it.wikipedia.org/wiki?curid=1514456", "title": "Murata (San Marino)", "text": "Murata \u00e8 una \"curazia\" (frazione) del castello di Citt\u00e0 di San Marino nella Repubblica di San Marino.\nGeografia fisica.\nMurata sorge in collina, a met\u00e0 strada fra la citt\u00e0 di San Marino e Fiorentino. Conta una piccola contrada chiamata Fonte dell'Ovo, sede delle strutture sportive muratesi. Vi ha sede l'Ufficio Registro Automezzi.\nArchitetture religiose.\nLa chiesa parrocchiale di tutto il castello \u00e8 sita a Murata ed \u00e8 dedicata ai santi Pietro, Leone, Marino.\nAttrazioni turistiche.\nIl parco naturale di Montecchio, con il suo museo, ha sede nella zona.\nSport.\nLa localit\u00e0 \u00e8 sede della Societ\u00e0 Sportiva Murata, uno dei club calcistici pi\u00f9 famosi della Repubblica poich\u00e9 \u00e8 la prima societ\u00e0 di calcio sammarinese che ha potuto partecipare ai preliminari di Champions League."}
{"id": "1514467", "revid": "486946", "url": "https://it.wikipedia.org/wiki?curid=1514467", "title": "F\u00edriel", "text": ""}
{"id": "1514468", "revid": "1272592", "url": "https://it.wikipedia.org/wiki?curid=1514468", "title": "Cappella dell'Asilo della Marina", "text": "La cappella dell'Asilo della Marina, ex oratorio della Vergine d'Itria, \u00e8 una chiesa di Cagliari situata in via Baylle, nel quartiere Marina, adiacente alla chiesa di Sant'Agostino.\nStoria e descrizione.\nLa cappella venne edificata agli inizi del XVII secolo e fu l'oratorio dell'Arciconfraternita della Santissima Vergine d'Itria sino al 1881.\nSecondo un'ipotesi, le origini di questa confraternita cagliaritana sono da ricercare in un gruppo di schiavi cristiani che, dopo essere stati liberati, si imbatterono in una tempesta, mentre viaggiavano via mare per tornare nel loro paese. Trovato riparo nel porto di Cagliari, si stabilirono vicino al convento degli Agostiniani, dove costruirono la chiesetta in onore della Madonna \"Odigitria\" (=guida dei viandanti). La confraternita venne di fatto fondata da papa Paolo V nel 1607. Nel 1881 la confraternita cedette l'oratorio all'asilo della Marina e in cambio ottenne la nuova e attuale sede, ovvero la chiesa di Sant'Antonio Abate.\nL'asilo della Marina \u00e8 una delle tante istituzioni fondate nella seconda met\u00e0 dell'Ottocento e gestite dalle figlie della carit\u00e0, giunte in Sardegna nel 1856. L'asilo, ancora oggi funzionante, venne aperto nel 1864 sfruttando i locali dell'antico convento degli agostiniani. Qui oper\u00f2 anche la beata suor Giuseppina Nicoli, dal 1914 sino alla morte, nel 1924. La cappella, semplice e di modeste dimensioni, si presenta con la facciata, conclusa a timpano, nella quale si aprono il portale, sormontato da uno stemma col monogramma di Maria, e un finestrone a lunetta. L'interno \u00e8 costituito da un unico ambiente, voltato a botte, con le pareti scandite da lesene. Nel 1932 nella cappella vennero portate le spoglie di suor Giuseppina Nicoli, qui traslate dal cimitero monumentale di Bonaria. Sulla lapide della sua tomba si trova la seguente iscrizione:"}
{"id": "1514474", "revid": "287204", "url": "https://it.wikipedia.org/wiki?curid=1514474", "title": "Ilan Araujo Dall'Igna", "text": ""}
{"id": "1514483", "revid": "1543377", "url": "https://it.wikipedia.org/wiki?curid=1514483", "title": "Henri Young", "text": " Fu incarcerato ad Alcatraz, da cui tent\u00f2 di evadere con i detenuti, Dale Stamphill, William Martin, Arthur Barker e Rufus McCain.\nBiografia.\nHenry Theodore Young nacque a Kansas City il 20 giugno 1911. Nel 1932, all'et\u00e0 di 21 anni, Henri Young e la sorellina di 6 anni Rosetta rimasero orfani e, un anno pi\u00f9 tardi, Young fu processato e condannato per aver rubato cinque dollari da un negozio di alimentari, proprio per sfamare la sorellina. In seguito rapin\u00f2 alcune banche prendendo alcuni cittadini come ostaggi e minacciandoli. Nel 1933, in una di queste circostanze, commise un omicidio. Dopo l'arresto definitivo, la sorella venne portata in un orfanotrofio senza che egli potesse pi\u00f9 rivederla.\nYoung cominci\u00f2 a scontare la condanna per omicidio preterintenzionale nelle prigioni statali, prima del Montana, poi dello stato di Washington, dopo di che, venne trasferito nella prigione Federale dell'isola di McNeil, nel 1935, e l'anno successivo venne condotto ad Alcatraz. Nella notte del 13 gennaio 1939, Young tent\u00f2 di scappare insieme ai prigionieri Dale Stamphill, William Martin, \"Doc\" Barker e Rufus McCain. Barker e Stamphill opposero resistenza e vennero uccisi dai mitra delle guardie, mentre Martin, Young e McCain furono ricondotti nella prigione.\nDopo la cattura, Young fu portato in una cella di segregazione disciplinare, in uno dei bracci principali della prigione, come punizione per la tentata fuga. Si trattava di una cella normale, dotata di luce elettrica e del mobilio di cella. Anche Martin e McCain ricevettero la medesima punizione, nonostante McCain fosse sospettato di essere una spia dei guardiani; motivo questo del presunto risentimento che Young avrebbe poi tradotto nell'omicidio dell'uomo. Le fonti non sono univoche sul periodo di isolamento di Young, che comunque venne riportato definitivamente al regime ordinario undici giorni prima del giorno 30 dicembre 1940, quando uccise McCain nella sartoria della prigione con diverse coltellate nell'addome.\nNel processo che segu\u00ec, Young fu difeso da due giovani avvocati, uno dei quali il ventisettenne James Martin MacInnis, che criticarono pesantemente le condizioni di Alcatraz. Young stesso defin\u00ec l'isola \"Murder In The First\" (\"Omicidio di primo grado\"), per le torture subite dopo il suo tentativo di fuga che ne offesero il corpo ma soprattutto la psiche. Gli avvocati definirono Young come una persona dal temperamento terribile. Il difensore di Young, James MacInnis, ebbe in seguito una carriera brillante. MacInnis e sua moglie Edith morirono nel 1979 in un incidente d'auto causato da un guidatore in stato di ebbrezza.\nYoung rimase ad Alcatraz fino al '48, dopodich\u00e9 fu trasferito al Centro Medico Federale per Prigionieri di Springfield, Missouri. Nel 1954, per terminare il periodo di detenzione dovuto all'omicidio del 1933, fu portato al Penitenziario Statale di Washington dove fu recluso fino al 1972 all'et\u00e0 di 61 anni. Rilasciato sulla parola, scomparve e di lui non si seppe pi\u00f9 niente.\nCitazioni e omaggi.\nLa storia di Henri Young ad Alcatraz \u00e8 stata resa popolare dalla ricostruzione, in maniera romanzata, oggetto del film \"L'isola dell'ingiustizia - Alcatraz\".\nDifferenze tra film e fatti realmente accaduti.\nNel film \"L'isola dell'ingiustizia - Alcatraz\", l'omonima prigione \u00e8 stata ritratta come un luogo di sola tortura per il carcerato Henri Young (nel film interpretato dall'attore Kevin Bacon), ma questa ed altre cose non sono pienamente rispondenti al vero. Con certezza si sa che:"}
{"id": "1514484", "revid": "125380264", "url": "https://it.wikipedia.org/wiki?curid=1514484", "title": "Jake T. Austin", "text": "Biografia.\nNato a New York, \u00e8 figlio di Giny Rodriquez Toranzo e Joe Szymanski. Sua madre \u00e8 di origini Portoricane, Argentine e Spagnole, mentre suo padre ha origini Polacche, Irlandesi e Inglesi. Ha una sorella minore di nome Ava. Dal novembre 2015 ha una relazione con Danielle Caesar, che era da anni una sua grande fan.\nCarriera.\nJake ha lavorato nel cast del telefilm \"I maghi di Waverly\" assieme a David Henrie e Selena Gomez su Disney Channel dove interpretava il personaggio Max Russo. Per questo ruolo Jake ha ottenuto numerose nomination tra le quali ha vinto il Best Child Actor Performance al Burbank International Children's Film Festival.\nAustin inoltre d\u00e0 la voce a Diego, il protagonista del cartone animato \"Go, Diego, Go!\", spin off della serie di animazione \"Dora l'esploratrice\"; ha fatto il doppiatore anche in \"Ant Bully - Una vita da formica\" e \"Piccolo grande eroe\" ed \u00e8 apparso nel film per la tv di Disney Channel \"Johnny Kapahala - Cavalcando l'onda\".\nAustin \u00e8 tra i protagonisti del film \"The Perfect Game\", fiction sportiva che racconta la storia di una piccola squadra di baseball messicana che diventa la prima squadra non statunitense a vincere le \"Little League World Series\".\nNel 2011 recita nella parte di Seth in \"Capodanno a New York\", recitando al fianco di attori come Zac Efron, Michelle Pfeiffer, Halle Berry, Robert De Niro, Sarah Jessica Parker, Abigail Breslin, Lea Michele, Ashton Kutcher e molti altri.\nNel 2013 torna ad interpretare Max Russo nello speciale TV \"Il ritorno dei maghi - Alex vs. Alex\", seguito della serie \"I maghi di Waverly\", al fianco di Selena Gomez.\nNel 2013 ottiene il ruolo di Jesus nella serie TV \"The Fosters\", ruolo che mantiene fino al 2015.\nDoppiatori italiani.\nDa doppiatore \u00e8 sostituito da:"}
{"id": "1514485", "revid": "287204", "url": "https://it.wikipedia.org/wiki?curid=1514485", "title": "Pietro Olivetano", "text": "Biografia.\nParente di Giovanni Calvino, Pietro Olivetano \u00e8 autore della prima traduzione protestante della Bibbia in francese, la cosiddetta Bibbia di Olivetano che fu pubblicata per la prima volta nel 1535 a Neuch\u00e2tel.\nNato a Noyon, in Francia presumibilmente nel 1505, cugino di Giovanni Calvino, studi\u00f2 a Orl\u00e9ans. Nel 1528 si trasfer\u00ec a Strasburgo, dove studia ebraico con Martin Bucero e Volfango Capitone. Rinunci\u00f2 a diventare pastore della chiesa riformata per diventare insegnante, prima a Neuch\u00e2tel, dal 1532 a Ginevra e dal 1533 nelle valli valdesi del Piemonte. Questo interesse per la pedagogia \u00e8 confermato dall'unica sua pubblicazione nota: \"Instruction des enfans\" del 1533. Nel 1532 i valdesi decisero di aderire alla Riforma ginevrina e contemporaneamente decisero di finanziare la traduzione completa della Bibbia in francese, la lingua che si parlava allora nelle valli valdesi.\nTale compito fu affidato a Oliv\u00e9tan che complet\u00f2 l'opera in meno di due anni, traducendo dagli originali ebraico e greco.\nLa prima edizione della Bibbia fu pubblicata nel 1535 a Neuch\u00e2tel, con una ben nota prefazione dello stesso Calvino.\nFino alla morte, lavor\u00f2 alla revisione di questa edizione che rimarr\u00e0 la base di ulteriori edizioni fino a quella di Ginevra del 1588, conosciuta come \"Bibbia dei pastori e dei professori\". \nOliv\u00e9tan lasci\u00f2 Ginevra nel 1538 e mor\u00ec in Italia nell'estate dello stesso anno."}
{"id": "1514491", "revid": "254059", "url": "https://it.wikipedia.org/wiki?curid=1514491", "title": "Re di Sellero", "text": "Il Re di Sellero \u00e8 un torrente della provincia di Brescia. Assume questa dicitura per differenziarlo dai numerosi altri torrenti camuni che prendono questo nome (Re).\nLa sua sorgente \u00e8 situata a circa 2.000 metri di quota sul Monte Elto e confluisce da destra nell'Oglio presso Sellero, in localit\u00e0 Scianica.\nNel suo alveo, dal 1999, viene realizzato un presepio a grandezza naturale ormai visitato da persone di tutta la Lombardia.\nSul suo percorso sono state realizzate alcune cisterne per la raccolta dell'acqua dell'acquedotto comunale; le sue acque vengono anche usate per far funzionare la turbina installata nella piccola centrale della \"TSN\".\nAll'altezza del \"Put del Re\" (Ponte del Re), nella zona chiamata appunto Valle del Re, il fiume genera due piccole cascate che in inverno gelano spesso creando un effetto molto suggestivo, soprattutto la sera."}
{"id": "1514492", "revid": "1652635", "url": "https://it.wikipedia.org/wiki?curid=1514492", "title": "Petroselinum crispum", "text": "Il prezzemolo (Petroselinum crispum ) \u00e8 una pianta biennale della famiglia delle Apiaceae, originaria delle zone mediterranee. Cresce spontaneamente nei boschi e nei prati delle zone a clima temperato; teme infatti il freddo intenso.\nDescrizione.\n\u00c8 una pianta erbacea, biennale nelle zone temperate, annuale in quelle tropicali. Ha una robusta radice a fittone bianco giallastra. Le foglie sono completamente glabre e hanno un contorno triangolare frastagliato, possono essere bipennatosette o tripennatosette. L'infiorescenza \u00e8 una ombrella formata da una cinquantina di piccoli fiori a cinque petali bianchi, talvolta soffusi di azzurro-violetto o giallastro.\nAvversit\u00e0.\nIl prezzemolo pu\u00f2 essere attaccato da diversi insetti: \nPi\u00f9 frequente, nell'ambito delle malattie crittogamiche, risulta la cercospora: l'evidenza dell'affezione si ha con il riscontro di puntole di colore ambrato, che sono dei miceli.\nUsi.\nLe foglie e i fusti, e pi\u00f9 raramente la radice, sono le parti utilizzate, sia per il consumo fresco sia per la preparazione di salse, zuppe e pesce.\n\u00c8 un ingrediente di molte pietanze e di molte salse. Viene ad esempio utilizzato tritato da aggiungere alle insalate o al sugo alle vongole o viceversa con le foglie intere nel pesce arrosto. Ha un sapore pungente e leggermente amaro che ravviva il sapore delle altre erbe.\nMedicinale.\nUso esterno.\nL'impacco di foglie pestate \u00e8 usato per alleviare punture di insetti, contusioni e mal di denti. La polpa delle foglie applicata sulle mammelle fa regredire il latte.\nUso interno.\nIl prezzemolo ha propriet\u00e0 diuretiche e sudorifere, dovute principalmente ad una sostanza flavonica: l'apioside. Nell'erboristeria cinese \u00e8 utilizzato anche come rimedio per la pressione alta.\nAnticamente, soprattutto nel Medioevo, era utilizzato anche come emmenagogo e abortivo, a causa dell'apiolo, un componente principale, che contrae la muscolatura liscia dell'intestino, vescica e utero."}
{"id": "1514500", "revid": "986213", "url": "https://it.wikipedia.org/wiki?curid=1514500", "title": "William Ward, II conte di Dudley", "text": " \u00c8 stato Lord Luogotenente d'Irlanda e quarto Governatore Generale dell'Australia.\nBiografia.\nWard studi\u00f2 a Eton e all'et\u00e0 di 17 anni, dopo la morte del padre, eredit\u00f2 l'enorme fortuna paterna compreso il titolo di conte di Dudley. Allo scoppio della seconda guerra boera, prese servizio come vice aiutante generale nel Imperial Yeomanry. Entr\u00f2 a far parte del circolo sociale dell'allora Principe di Galles Edoardo e futuro Re Edoardo VII. Ward si iscrisse nel partito Conservatore e nel 1895 entr\u00f2 nel governo di Lord Salisbury.\nNel 1902 il William Ward venne nominato Lord luogotenente d'Irlanda, dove si mise in luce per le sue stravaganze ma anche per la sua abilit\u00e0 amministrativa. Nel 1905 i Liberali vinsero le elezioni e il conservatore Ward, conformemente allo \"spoils system\" britannico, si aspett\u00f2 di venir estromesso da ogni incarico ma Re Edoardo VII fece pressione sul Primo Ministro, Henry Campbell-Bannerman, affinch\u00e9 venisse affidata a Ward la carica di Governatore Generale dell'Australia.\nWard giunse a Sydney nel settembre del 1908 e venne ben presto criticato per la pomposit\u00e0 dei cerimoniali e per le sue stravaganze non gradite alla maggioranza della popolazione australiana. Venne attaccato soprattutto dai laburisti e dalla stampa radicale rappresentata dal giornale The Bulletin. La situazione si aggrav\u00f2 quando il governo laburista disapprov\u00f2 apertamente la condotta del nuovo governatore.\nIl Conte Dudley si trov\u00f2 inoltre ad affrontare una controversia politica. Il Governo laburista voleva fondare una marina australiana indipendente, mentre l'opposizione guidata dal partito liberale del Commonwealth si batteva per lo stanziamento di fondi per la costruzione di nuove imbarcazioni per la marina militare britannica con una campagna politica che passer\u00e0 alla storia come campagna di Dreadnought. Il Governatore, che si considerava come il rappresentante in Australia degli interessi britannici, appoggi\u00f2 esplicitamente l'opposizione, entrando indebitamente nell'arena politica e creando un clima sfavorevole con il governo Fisher.\nNel 1909 il governo Fisher venne sfiduciato e Dudley rifiut\u00f2 la richiesta del premier di indire nuove elezioni. Il ritorno al governo dei liberali di Alfred Deakin, risolse temporaneamente i problemi di Ward, il quale ormai aveva acquisito la fama di anti-laburista che lo rese impopolare presso la met\u00e0 dell'elettorato.\nNell'aprile del 1910 vi fu la netta vittoria elettorale dei laburisti che conquistano in parlamento la maggioranza assoluta, costringendo il Governatore a conferire all'odiato Fisher l'incarico di formare il nuovo governo. Naturalmente tra Ward e il governo Fisher cal\u00f2 il gelo, Fisher si infuri\u00f2 per la pretesa del Governatore di mantenere due costose residenze a Sydney e a Melbourne e di viaggiare per il continente con la consueta pompa e il suo regale yacht.\nNell'ottobre del 1910 il Conte di Dudley riconobbe l'insostenibilit\u00e0 della sua posizione e chiese di essere richiamato. Ward lasci\u00f2 l'Australia nel luglio del 1911 senza alcuna cerimonia ufficiale. In Inghilterra il Governo Liberale non gli offr\u00ec altri incarichi, Ward, dopo aver partecipato alla prima guerra mondiale si ritir\u00f2 nelle sue propriet\u00e0. \nNel suo ruolo di Lord luogotenente d'Irlanda, Ward viene citato in Wandering Rocks, episodio dell'Ulisse di James Joyce.\nMatrimoni.\nPrimo Matrimonio.\nSpos\u00f2, il 14 settembre 1891, Rachel Anne Gurney (8 agosto 1868-26 giugno 1920), figlia di Charles Henry Gurney. Ebbero sette figli:\nSecondo Matrimonio.\nSpos\u00f2, il 30 aprile 1924, l'attrice Gertie Millar (21 febbraio 1879-25 aprile 1952), figlia di John Millar. Non ebbero figli."}
{"id": "1514508", "revid": "156618", "url": "https://it.wikipedia.org/wiki?curid=1514508", "title": "Carlo I di Scozia", "text": ""}
{"id": "1514510", "revid": "1856513", "url": "https://it.wikipedia.org/wiki?curid=1514510", "title": "Air M\u00e9diterran\u00e9e", "text": "Air M\u00e9diterran\u00e9e era una compagnia aerea charter francese, con sede a Le Fauga nell'Alta Garonna. Nel 2012 era la settima compagnia aerea francese per traffico passeggeri con 1,3 milioni di passeggeri.\nLa compagnia aerea sospese tutte le operazioni il 15 febbraio 2016, quando la societ\u00e0 venne messa in liquidazione a causa delle ingenti perdite di denaro.\nFlotta.\nA febbraio 2016 la flotta comprendeva:"}
{"id": "1514514", "revid": "287204", "url": "https://it.wikipedia.org/wiki?curid=1514514", "title": "Wunderteam", "text": "Wunderteam (; \"Squadra delle meraviglie\") \u00e8 il nome dato alla Nazionale austriaca di calcio degli anni trenta, una delle pi\u00f9 forti selezioni dell'epoca.\nLa formazione, allenata da Hugo Meisl, aveva come capitano e stella Matthias Sindelar, campione conosciuto anche con i soprannomi \"Mozart del pallone\" o \"cartavelina\" (\"Der Papierene\"), per la conformazione fisica. Lo stile di gioco della squadra era basato sulla \"scuola scozzese\", incentrata su veloci passaggi, introdotta dall'inglese Jimmy Hogan.\nRisultati.\nNei primissimi anni trenta il \"Wunderteam\" inanell\u00f2 una serie di 14 risultati utili consecutivi, tra l'aprile del 1931 e il dicembre 1932. Questa serie di risultati permise all'Austria di vincere la seconda edizione della Coppa Internazionale, considerata l'antenata dei moderni Campionati europei.\nIl \"Wunderteam\" si present\u00f2 ai Mondiali del 1934, disputati in Italia, come una delle favorite. Negli ottavi di finale la formazione austriaca sconfisse la per 3-2 (dopo i tempi supplementari), mentre nei quarti ebbe la meglio sull' per 2-1.\nIn semifinale, per\u00f2, dovette cedere 1-0 all', che si laure\u00f2 in seguito campione del mondo. La finale per il 3\u00ba posto venne vinta dalla con il punteggio di 3-2.\nLa morte di Hugo Meisl nel 1937 segn\u00f2 la fine del \"Wunderteam\". L'Austria si qualific\u00f2 per i Mondiali del 1938, ma si ritir\u00f2 in seguito all'Anschluss, l'annessione dell'Austria alla Germania nazista. Molti giocatori austriaci furono costretti a giocare con la maglia tedesca, ma la squadra \"mista\" deluse le attese e non super\u00f2 il primo turno. Matthias Sindelar, che non indoss\u00f2 mai la divisa tedesca, mor\u00ec nel 1939 in circostanze misteriose."}
{"id": "1514519", "revid": "187795", "url": "https://it.wikipedia.org/wiki?curid=1514519", "title": "Torrente Re di Sellero", "text": ""}
{"id": "1514521", "revid": "205250", "url": "https://it.wikipedia.org/wiki?curid=1514521", "title": "Romain Zaleski", "text": "Biografia.\nFamiglia.\nRomain Zaleski \u00e8 nato a Parigi nel 1933, in una famiglia della nobilt\u00e0 polacca, terzo di quattro figli. Suo padre, Zygmunt \u00e8 uno scrittore e professore di lettere polacche alla Sorbona di Parigi. La madre \u00e8 un medico e proprietaria terriera.\nEntrambi i genitori di Zaleski hanno partecipato alla resistenza antinazista, il padre Zygmunt viene arrestato mentre si trova in Francia, trasferito prima a Parigi, dove viene torturato, e poi a Buchenwald. La madre, che invece era tornata in Polonia, viene arrestata dalla Gestapo a Varsavia nel 1944 e deportata a Ravensbruck. Il fratello di Zaleski, Pierre, si d\u00e0 alla macchia con l'Armia Krajowa ed arrestato poi dall'Armata Rossa, una volta liberato ritorna in Francia e diventa ingegnere. Romain ha aiutato come altri fanciulli la resistenza polacca, recapitando documenti e messaggi per conto dei partigiani.\nDall'alta funzione pubblica alla Carlo Tassara.\nEntra all'\u00c9cole Polytechnique e si laurea in ingegneria all'\u00c9cole nationale sup\u00e9rieure des mines de Paris nel 1958. \nDiventa alto funzionario dell'amministrazione francese e partecipa alla fine degli anni Sessanta a diversi gabinetti ministeriali, tra cui quello del ministero dell'Industria. Nel 1972 lascia la funzione pubblica per dirigere il gruppo R\u00e9villon Fr\u00e8res.\nAlla fine degli anni Settanta, divenne tesoriere dell'Unione per la Democrazia Francese. Costretto a lasciare R\u00e9villon nel 1979, diviene consulente di Comilog, compagnia mineraria del Gabon, per conto della quale viene a contatto con il produttore siderurgico italiano Carlo Tassara debitore dell'operatore minerario franco-gabonese. Dopo averne evitato il fallimento, entra nel capitale della societ\u00e0 italiana che ha lo stesso nome del fondatore, Carlo Tassara, e ne prende il controllo. Ne fa una holding di diritto lussemburghese, specializzata nel settore minerario e siderurgico, e dal 1994 nei servizi bancari.\nA met\u00e0 degli anni Novanta si consolida il rapporto decisivo per la vita e la carriera dell'ingegnere franco-polacco. Quello con Giovanni Bazoli, presidente della bresciana Mittel crocevia di molteplici interessi, e ora anche presidente del consiglio di sorveglianza di Intesa Sanpaolo, sostenitrice nel corso degli anni della Tassara. Zaleski entra con la sua societ\u00e0 nella Mittel con una partecipazione del 15,3% diventandone anche vicepresidente. Ha scritto Giovanni Pons su Repubblica del 27 ottobre 2008: \u201cLa vicinanza culturale ma anche di affari con un banchiere dalla reputazione immacolata come Giovanni Bazoli, lo hanno consacrato alle cronache nella veste di gran puntellatore dei punti fragili della galassia del nord. Zaleski \u00e8 un imprenditore finanziere estraneo ai salotti ma non ostile ai salotti, che ha sempre saputo raccogliere il proprio tornaconto dagli scontri che si svolgevano attorno a lui\u201d. Ed \u00e8 stato proprio uno scontro all'interno del salotto a consentire al padrone di Tassara di realizzare un colpo borsistico nel 2000-2001: con la guerra in pi\u00f9 fasi scoppiata attorno a Falck e poi Compart-Montedison, Zaleski ha incassato plusvalenze molto alte. \nNegli anni poi la Tassara, ricorrendo anche ai debiti, diventa azionista di Intesa Sanpaolo (con pi\u00f9 del 5%), di Generali e Mediobanca (poco sopra il 2%), di Edison (10%). Rileva partecipazioni in Cattolica, Unicredit, Mps, la polacca Alior Bank. Tramite la sua controllata lussemburghese Carlo Tassara International SA, la holding di Zaleski acquista un pacchetto azionario del 7,4% di Arcelor, gruppo siderurgico europeo con sede in Lussemburgo. Quando nel 2006 la Mittal Steel Company, la societ\u00e0 olandese della famiglia indiana Mittal, e il gruppo siderurgico russo Severstal lanciano due distinte OPA ostili, Romain Zaleski \u00e8 decisivo nel dare la preferenza al miliardario indiano Lakshmi Mittal. Dalla fusione \u00e8 nato il primo gruppo mondiale della siderurgia: Arcelor Mittal. \nNel 2007 Zaleski compare tra le persone pi\u00f9 ricche del mondo secondo Forbes, piazzandosi al 488\u00ba posto con 2 miliardi di dollari. \nLe sue holding hanno sede in paesi dal fisco leggero, come il Lussemburgo e i Paesi Bassi. La pi\u00f9 importante \u00e8 la \"Zygmunt Zaleski stichting\", una fondazione (\"stichting\" in olandese) con base ad Amsterdam, uno dei primi finanziatori della Biblioteca polacca a Parigi. La \"fondazione Zygmunt Zaleski\" controlla a sua volta due holding olandesi: \"Tanagra\" e \"Ajanta\". \nTanagra controlla la finanziaria \"Blowin\" (con sede a Hong Kong) che partecipa con il 10% in \"Everbest century holdings\", societ\u00e0 quotata a Hong Kong ma con sede alle Bermude. \"Argepa\", nata nel 2000, controlla i pacchetti azionari delle due aziende italiane: la Carlo Tassara spa e la Societ\u00e0 Camuna di partecipazioni (fino al 2005 nota come \"Carlo Tassara Finanziaria\"). Azionisti della Argepa, oltre a Romain Zaleski, sono anche i suoi due figli Konstantin e Wladimir, che insieme ne detengono il 40% circa, e la famiglia Tassara con circa il 20%.\nNel 2008, con l'emergere della crisi dei mutui subprime e i forti ribassi di Borsa, la Carlo Tassara si trova in difficolt\u00e0 con il valore del patrimonio dimezzato e con debiti pari a 5,5 miliardi. Deve cos\u00ec mettersi d'accordo con le banche per ristrutturare l'indebitamento. Un'operazione, guidata da Pietro Modiano, voluto dalle banche alla presidenza della holding, che richiede 11 anni di tempo con la cessione di numerose partecipazioni compresa quella della banca polacca. Nel novembre 2019, dopo aver restituito quasi l'intero debito, la Carlo Tassara ritorna nelle mani di Zaleski. Nel portafoglio restano Metalcam, specializzata nella produzione di forgiati a disegno in acciai di alta qualit\u00e0, e la Carlo Tassara France, titolare del 7% di Comilog, la compagnia mineraria del Gabon che \u00e8 il secondo produttore al mondo di manganese.\nVita privata.\nSposato due volte, la seconda moglie Helene de Prittwitz - per anni assistente di Val\u00e9ry Giscard d'Estaing alla presidenza della Repubblica francese - \u00e8 vice presidente vicario della fondazione \"Milano per la Scala\". Due i figli."}
{"id": "1514525", "revid": "682976", "url": "https://it.wikipedia.org/wiki?curid=1514525", "title": "Anatto", "text": "Anatto () \u00e8 un personaggio della mitologia greca, un gigante figlio di Urano e di Gea e padre di Asterio.\nMitologia.\nAnatto era il re della Caria, chiamata in passato Anattoria. Non era interessato come i suoi fratelli a rovesciare il potere degli dei ma semplicemente gli interessava governare il proprio paese. \nSuo figlio Asterio gli successe al comando del suo regno, ma fu sconfitto e ucciso da Mileto.\nPareri minori.\nSecondo altri autori era Asterio il padre di Anatto e non viceversa, questo perch\u00e9 anche Asterio era un gigante."}
{"id": "1514532", "revid": "6923", "url": "https://it.wikipedia.org/wiki?curid=1514532", "title": "Milan Bi\u0161evac", "text": "Carriera.\nClub.\nI primi anni in Serbia.\nInizia la sua carriera da professionista nel 2001 indossando la maglia del BASK Belgrado, in terza divisione, dove disputa pi\u00f9 di 52 partite dove mette a segno 5 reti fino a quando nel 2003 lascia il club e la terza divisione per approdare al Be\u017eanija, militante nella seconda divisione serba-montenegrina, dove disputa 15 partite e mette a segno 1 rete per poi passare nel gennaio del 2004, nel massimo campionato serbo-montenegrino, al \u017deleznik, dove rimane per soli 6 mesi totalizzando 14 presenze e 1 rete.\nStella Rossa.\nA giugno del 2004 si trasferisce alla Stella Rossa, per una cifra vicina ai 500.000 euro, imponendosi fin da subito come titolare inamovibile. Il 28 luglio successivo ottiene anche il suo esordio in campo internazionale, in occasione del 2\u00ba turno valido per la qualificazione alla Champions League pareggiato, per 2-2, contro gli svizzeri dello Young Boys.\nNella stagione seguente vince, da protagonista, sia il campionato che la coppa montenegrina facendo in modo di attirare a s\u00e9 l'interesse di vari club europei. Partir\u00e0 poi per la Francia a gennaio del 2007 lasciando la Stella Rossa con pi\u00f9 di 75 presenze, 3 reti segnate e 2 trofei vinti.\nLens.\nViene acquistato, per una cifra vicina a 1.5 milioni di euro, dal Lens nell'estate del 2006 firmando un contratto quadriennale ma per via di problemi familiari rimane alla Stella Rossa fino a gennaio 2007 quando finalmente riesce a trasferirsi in Francia. L'esordio in Ligue 1 arriva il 3 febbraio 2007 in occasione della vittoria esterna, per 1-3, contro il Valenciennes. il difensore serbo, per via di un infortunio alla schiena, disputa appena 11 presenze.\nNella stagione successiva riesce a ritagliarsi un posto importante nella squadra. Il 16 agosto 2007 disputa la sua prima partita internazionale con indosso la nuova maglia in occasione del 2\u00ba turno valido per la qualificazione alla Coppa UEFA contro gli svizzeri dello Young Boys. Il 20 gennaio 2008 arriva anche il primo gol in terra francese in occasione della vittoria casalinga, per 3-0, contro l'Olympique Lione. A fine stagione lascia il club, poich\u00e9 quest'ultimo retrocede in Ligue 2, con un bottino di 45 presenze e 1 rete.\nValenciennes.\nIl 3 luglio 2008, per una cifra vicina ai 3 milioni di euro, passa al Valenciennes con il quale firma un contratto quadriennale. Vienne acquistato per sostituire la coppia \u00c9ric Chelle e Abdeslam Ouaddou ceduta in quella stessa estate. L'esordio arriva il 9 agosto 2008 in occasione della vittoria casalinga, per 1-0, contro il Saint-\u00c9tienne. Nella sua prima stagione totalizza 38 presenze.\nNella stagione successiva, il serbo viene nominato capitano della squadra andando a sostituire Rafael Schmitz, compagno che forma insieme a lui la coppia centrale difensiva titolare. Il 26 settembre 2009 mette a segno la sua prima rete con la maglia de \"Les Ath\u00e9niens\" in occasione della vittoria casalinga, per 3-2, contro l'Olympique Marsiglia. A fine stagione mette insieme un bottino di 32 presenze e 2 reti.\nRimane al Valenciennes fino a giugno del 2011 prima di lasciare il club, con un totale 103 presenze e 4 reti, prima di trasferirsi al Paris Saint-Germain.\nParis Saint-Germain.\nGrazie alle sue buone prestazioni, prima nel Lens e poi nel Valenciennes, il 25 luglio 2011 lo portano ad essere acquistato dal PSG, per una cifra vicina a 3.2 milioni di euro, con il quale firma un contratto triennale. L'esordio arriva il 6 agosto successivo in occasione della sconfitta casalinga, per 0-1, contro il Lorient. Ben presto diviene il titolare della squadra parigina fino a quando non arriva il difensore uruguaiano Diego Lugano che gli fa perdere il posto da titolare e non appena giunge sulla panchina il nuovo allenatore Carlo Ancelotti viene anche impiegato come terzino destro trovandosi a concorrere per un posto da titolare con i terzini naturali Christophe Jallet e Cear\u00e1; tutto ci\u00f2 lo porter\u00e0 ad essere poco impiegato dall'allenatore. Il 28 gennaio 2012 mette a segno la sua prima rete con la maglia dei parigini in occasione della trasferta vinta per 0-1 contro lo Stade Brestois 29. Le prestazioni nel mese di gennaio lo portano ad essere eletto come il miglior giocatore del mese del campionato. Chiude la stagione con 25 presenze e 1 rete.\nNella stagione successiva, con l'acquisto di Thiago Silva e di tutti i grandi giocatori dell'era Al-Khela\u00effi, Bi\u0161evac decide di trasferirsi all'Olympique Lione.\nOlympique Lione.\nL'esordio con la maglia dei \"leoni\" arriva il 18 agosto 2012 in occasione della vittoria casalinga, per 4-1, contro il Troyes. Il 20 settembre successivo disputa anche la sua prima partita in campo internazionale con indosso la nuova maglia, disputando tutti i 90 minuti di gioco della prima partita della fase a gironi di Europa League vinta per 2-1 contro i cechi dello Sparta Praga. A fine stagione totalizza 36 presenze.\nIl 30 luglio 2013 torna a giocare una partita di Champions League dopo 7 anni dall'ultima partita giocata, il match in questione \u00e8 la vittoria, proprio grazie a un suo gol che fissa la partita sull'1-0, nel terzo turno di qualificazione contro gli svizzeri del Grasshopper. Il 19 aprile 2014 perde la finale di Coppa di Lega contro il PSG, sua ex squadra, per 1-2. La stagione si chiude con un bottino di 42 presenze e 1 rete.\nA inizio 2015 si infortuna gravemente, subendo una rottura del legamento collaterale mediale del ginocchio destro che lo porta a stare fuori dal campo di gioco per diverso tempo. La terza stagione si conclude con appena 15 presenze.\nNella stagione successiva l'infortunio sembra recuperato ma per via dei molti mesi passati fuori dal campo non viene pi\u00f9 calcolato dall'allenatore Hubert Fournier come prima scelta. Dopo appena 8 presenze decide di non firmare il rinnovo ed anzi di rescindere anticipatamente il contratto che lo legava al club francese. Il difensore serbo lascia il club dopo 101 presenze e 1 rete.\nLazio.\nDopo quasi 10 anni passati in Francia decide di trasferirsi in Italia per indossare la maglia della Lazio firmando un contratto valevole per 18 mesi rinnovabile per un ulteriore stagione. L'esordio arriva il 20 gennaio 2016 in occasione del quarto di finale di Coppa Italia perso, per 0-1, contro la Juventus. Invece quattro giorni pi\u00f9 tardi arriva l'esordio in Serie A disputando da titolare la vittoria, per 4-1, contro il Chievo. L'8 maggio 2016 mette a segno la sua prima rete con la maglia della Lazio in occasione della trasferta vinta, per 1-3, contro il Carpi dove proprio lui apre le marcature: \u00e8 la sua unica rete stagionale in 15 presenze.\nIl ritorno in Francia: Metz.\nIl 24 agosto 2016, dopo aver risolto il contratto che lo legava per un ulteriore anno alla Lazio, firma con il Metz per due anni.\nNazionale.\nHa partecipato, nel 2004, ai Campionati Europei Under-21 2004, con la Nazionale di calcio della Serbia e Montenegro Under-21, arrivando in finale, ma perdendo contro l'Italia. Nell'edizione del 2006, la formazione slava \u00e8 invece arrivata alle seminifinali della manifestazione. Ha fatto parte della spedizione serbo-montenegrina all'Olimpiade di Atene 2004.\nIl 16 agosto del 2006 fa il proprio debutto con la Nazionale serba, nel corso di una gara amichevole con la .\nStatistiche.\nPresenze e reti nei club.\n\"Statistiche aggiornate al 24 agosto 2016.\""}
{"id": "1514533", "revid": "287204", "url": "https://it.wikipedia.org/wiki?curid=1514533", "title": "Milan Bisevac", "text": ""}
{"id": "1514534", "revid": "1745361", "url": "https://it.wikipedia.org/wiki?curid=1514534", "title": "Alessiroe", "text": "Alessiroe () \u00e8 un personaggio della mitologia greca, madre di Carmanore.\nMitologia.\nAlessiroe fu una delle amanti di Dioniso, il dio del vino, ma ebbe anche altri uomini fra cui Mindone, da cui ebbe il figlio Sagari.\nDiscendenza.\nEntrambi i figli avuti da Alessiroe non ebbero vita facile e morirono in giovane et\u00e0. \nSagari si trasform\u00f2 nell'omonimo fiume in cui era annegato, mentre Carmanore fu ucciso da un cinghiale."}
{"id": "1514539", "revid": "287204", "url": "https://it.wikipedia.org/wiki?curid=1514539", "title": "Mirto Picchi", "text": "Biografia.\nDopo essersi laureato in Economia e Commercio, segu\u00ec regolari lezioni di canto a Milano sotto la guida di Giulia Tess e Giacomo Armani, vincendo il concorso nazionale per voci nuove indetto dall'ENAL a Modena nel 1946. Nel settembre dello stesso anno debutt\u00f2 come protagonista in \"Aida\" al Palazzo dello Sport di Milano (la Scala era inagibile in seguito ai bombardamenti), sostituendo Galliano Masini. Segu\u00ec il debutto alla Scala nel 1948, ancora in \"Aida\".\nDa allora inizi\u00f2 un'intensa carriera che fino ai primi anni cinquanta lo vide interprete di primo piano del repertorio tenorile di genere lirico (\"Rigoletto\", \"Un ballo in maschera\", \"La boh\u00e8me\", \"Tosca\") e lirico-spinto (oltre ad \"Aida\", \"Don Carlo\", \"Andrea Chenier\", \"Norma\").\nA partire della stagione 1951-52, come egli stesso confessa nel suo libro di memorie \"Un trono vicino al sol\", un'attrazione verso personaggi che vivono stati d'animo diversi da quelli usuali dei ruoli tenorili ottocenteschi lo orient\u00f2 verso un repertorio decisamente moderno: \"La carriera di un libertino\" e \"Oedipus rex\" di Strawinski, \"Wozzeck\" di Berg, \"Peter Grimes\" e \"Billy Budd\" di Britten, \"La figlia di Jorio\" di Pizzetti, \"Il prigioniero\" di Dallapiccola.\nPartecip\u00f2 a numerose prime assolute, tra cui la gi\u00e0 citata \"Figlia di Jorio\" di Pizzetti (Teatro San Carlo di Napoli, 1954), \"La Celestina\" di Testi (Maggio Musicale Fiorentino 1963), \"Lorenzaccio\" di Bussotti, ed alle prime italiane di \"Guerra e pace\" di Prokofiev (Firenze 1953), \"La sposa sorteggiata\" di Busoni (1966), \"I Bassaridi\" di Henze (La Scala 1968).\nEbbe in repertorio oltre novanta ruoli e fu presente in teatri e festival in tutto il mondo: oltre alla Scala, Maggio Musicale Fiorentino, La Fenice di Venezia, Vienna, Londra, Zurigo, Chicago, Rio de Janeiro e, con particolare assiduit\u00e0, il Teatro Nacional de S\u00e3o Carlos di Lisbona.\nBibliografia.\nAAVV - Grande Enciclopedia della Musica Lirica - Longanesi &amp; Periodici - 4 Volumi."}
{"id": "1514540", "revid": "599013", "url": "https://it.wikipedia.org/wiki?curid=1514540", "title": "Cateterismo cardiaco", "text": "Il cateterismo cardiaco \u00e8 uno dei test invasivi utilizzati in cardiologia, per lo studio del cuore e del suo funzionamento. Ormai da tempo, il cateterismo cardiaco \u00e8 da considerarsi una tecnica mista: emodinamica e angiografica, che permette di valutare il cuore e i suoi vasi, nella possibilit\u00e0 di intervenire nelle procedure di rivascolarizzazione miocardica, siano esse da cardiochirurgia, che da cardiologia interventista (angioplastica)\nStoria.\nNel 1929 Werner Forssmann, all'et\u00e0 di 25 anni, introdusse il primo catetere nel cuore di un essere vivente: se stesso. Molti altri avevano incannulato le vene, ma mai nessuno era arrivato in una cavit\u00e0 cardiaca, ci riusc\u00ec con un catetere di 66\u00a0cm e immortal\u00f2 l'immagine, scattando una radiografia del torace, recandosi a piedi nel Dipartimento Radiologico ai due piani inferiore al suo studio.\nBrevemente verranno riportate le tappe fondamentali nell'evoluzione della tecnica.\nSeldinger nel 1953 introdusse la tecnica percutanea dall'arteria femorale facendosi costruire un ago dedicato. Forssmann con Andr\u00e9 Fr\u00e9d\u00e9ric Cournand e Dickinson W. Richards ottennero il premio Nobel nel 1956 per i loro studi sul cateterismo del cuore destro e sinistro. Ross e Cope nel 1959 eseguirono il primo cateterismo transettale atriale. Sempre nel 1959 Sones avvi\u00f2 la tecnica dell'arteriografia coronarica selettiva e studi\u00f2 la costruzione di un catetere particolare, che da lui prese il nome. Solo nel 1970 Swan e Ganz inventarono un catetere con un palloncino nella parte terminale, che una volta gonfiato, veniva trascinato dal flusso venoso e posizionato nell'arteria polmonare anche senza l'ausilio della radioscopia (importante nel monitoraggio emodinamico al letto del paziente nelle Unit\u00e0 di Terapia Intensiva).\nTecnica.\nAttraverso l'impiego di un catetere, flessibile e di varie forme, si raggiunge il cuore attraverso i vasi, arterie e vene, per poter osservare e studiare al meglio le cavit\u00e0 cardiache e i grandi vasi presenti. In realt\u00e0 il cateterismo isolato del ventricolo destro \u00e8 ormai relegato a pochissime situazioni, mentre lo studio del ventricolo sinistro \u00e8 associato allo studio delle arterie coronarie.\nPreparazione.\nPrima di iniziare il procedimento il paziente viene preparato adeguatamente e viene controllato in regime di ricovero. Prima di essere accompagnato nel laboratorio di emodinamica viene blandamente sedato e quindi trasferito in barella e da qui sul lettino radiologico. In sala di emodinamica si rispettano i protocolli di asetticit\u00e0 delle sale operatorie: preparazione con telini sterili e operatori sanitari guarniti di guanti e camici sterili, cuffie, mascherine e calzari idonei. Anche il paziente sar\u00e0 disinfettato nelle parti interessate: le braccia se l'approccio sar\u00e0 \"brachiale\" o l'inguine se l'approccio sar\u00e0 \"femorale\" (in questo caso si praticher\u00e0 la rasatura di entrambi gli inguini). Verr\u00e0 in seguito eseguita anestesia locale con lidocaina: l'iniezione sar\u00e0 lenta per garantire una migliore infiltrazione dei tessuti e un'anestesia pi\u00f9 duratura.\nProgressione dei cateteri.\nA seconda della tecnica scelta, brachiale o percutanea, viene introdotto il catetere venoso nel vaso prescelto e, sotto controllo radioscopico, viene sospinto in atrio destro dove verr\u00e0 prelevato un campione di sangue per misurare la saturazione d'ossigeno. Successivamente, con manovre specifiche, il catetere avanzer\u00e0 attraverso il ventricolo destro sin all'arteria polmonare e da qui sino all'incuneamento dello stesso, in tal modo si potr\u00e0 misurare la pressione di incuneamento capillare polmonare, che \u00e8 un valore indiretto della pressione atriale sinistra, difficilmente valutabile con altre tecniche. \nVerranno prelevati diversi campioni di sangue per controllare l'ossigenazione, cos\u00ec da individuare eventuali anomalie in genere legate alla presenza di shunt.\nLa cateterizzazione del cuore sinistro \u00e8 simile a quella destra, ma qui il vaso interessato \u00e8 un'arteria e si potr\u00e0 arrivare nel ventricolo sinistro, solo dopo aver attraversato il piano valvolare aortico e per via retrograda, cio\u00e8 controcorrente rispetto al normale flusso sanguigno.\nSi potranno in egual modo prelevare campioni di sangue. Non si potr\u00e0 per\u00f2 \"entrare\" direttamente in atrio sinistro, infatti lo si pu\u00f2 cateterizzare solo con la tecnica definita transettale, attraverso il foro ovale, dall'atrio destro.\nEffetti indesiderati.\nCome in qualsiasi esame invasivo c'\u00e8 la possibilit\u00e0 di eventi avversi, ma normalmente sono percentualmente molto bassi. Le pi\u00f9 frequenti complicanze riguardano il vaso che \u00e8 stato cateterizzato: flebite ed ematoma. Altre reazioni avverse: infezione, problemi arteriosi, reazioni allergiche (se viene usato il mezzo di contrasto), aritmie da stimolazione del catetere, ipotensione arteriosa riflessa, ecc.\nLa morte \u00e8 un evento rarissimo ed \u00e8 condizionato dalla patologia del paziente e dalle sue comorbidit\u00e0, cio\u00e8 da tutte le altre malattie che aumentano il rischio cardiovascolare assoluto: l'et\u00e0 avanzata \u00e8 il fattore di rischio pi\u00f9 elevato.\nIndicazioni.\nLe indagini emodinamiche sono diventate col passare degli anni, sempre pi\u00f9 accurate e precise. \nIl solo cateterismo del cuore \u00e8 una metodica che non viene pi\u00f9 utilizzata in solitario, infatti si associa sempre alla coronarografia, se l'esame \u00e8 puramente diagnostico. Possiamo per\u00f2 ricordare le patologie, generalmente congenite, che sono state per lungo tempo diagnosticate con tale esame:\nLo Scompenso cardiaco e l'ipertensione polmonare, sono sicuramente le uniche patologie che sono tuttora guidate nella terapia, dai risultati del cateterismo destro. Come ricordato nelle pagine specifiche, le pressione destre sono i parametri di riferimento per l'ottimizzazione della terapia."}
{"id": "1514546", "revid": "339392", "url": "https://it.wikipedia.org/wiki?curid=1514546", "title": "Sant'Alfonso Maria De' Liguori", "text": ""}
{"id": "1514547", "revid": "1272592", "url": "https://it.wikipedia.org/wiki?curid=1514547", "title": "Nocera dei Pagani", "text": "Nocera dei Pagani o Nuceria Paganorum \u00e8 il nome con cui era conosciuta in passato, tra XVI secolo e il 1806, una \"civitas\" che comprendeva un'ampia porzione dell'agro nocerino, formata da 5 attuali comuni: Nocera Inferiore, Nocera Superiore, Pagani, Sant'Egidio del Monte Albino e Corbara.\nIl territorio.\nQuesti comuni ricadono in una parte di quello che fu il territorio di Nuceria Alfaterna in epoca tardo-antica.\nLa citt\u00e0 aveva in passato dominato la piana del Sarno, estendendo i suoi possedimenti fino a Stabia e Pompei.\nStoria e amministrazione.\nLa prima attestazione del nome Nocera dei Pagani risale al XVI secolo ed \u00e8 dovuta all'importanza che ricopre, a Cortimpiano, nucleo medioevale della odierna Pagani e da cui ne deriverebbe il nome, la famiglia Pagano. I Pagano ebbero in concessione la signoria del borgo di Cortimpiano, e inizi\u00f2 ad essere identificato come il \"casale de li Pagani\". La famiglia divent\u00f2 sempre pi\u00f9 importante, tanto che Nocera dei Cristiani cambi\u00f2 nome in Nocera dei Pagani.\nLe universit\u00e0.\nLa \"civitas\" era divisa in due dipartimenti, denominati \"Nocera Soprana\" (di cui facevano parte i casali che col tempo avrebbero dato origine alle odierne cittadine di Nocera Inferiore e Nocera Superiore) e \"Nocera Sottana\", di cui fecero parte le \"universit\u00e0\" (il termine \"universit\u00e0\" in epoca medievale era l'equivalente dell'odierno \"comune\") di Sant'Egidio, Pagani e Corbara.\nL'ordinamento amministrativo delle universit\u00e0.\nAmministrativamente le singole universit\u00e0, pur facendo parte della confederazione, godevano di una loro autonomia politica ed economica, disponendo di sindaci, parlamenti, magistrati \"particolari\".\nTuttavia gli abitanti maschi e maggiorenni ogni anno, nel mese di agosto, nel corso di un'assemblea pubblica tenuta nei \"parlamenti universali\" eleggevano un proprio \"sindaco particolare\" e due o pi\u00f9 \"eletti\" (assimilabili agli attuali \"assessori\"), oltre ad altri magistrati con funzioni varie, come i \"razionali\" (\"revisori dei conti\").\nNel corso di una diversa assemblea, gli abitanti di Nocera Sottana eleggevano poi un \"sindaco universale\", che, insieme con gli altri due sindaci universali eletti da Nocera Soprana, formava una sorta di triumvirato, cui era affidato il compito di occuparsi delle problematiche comuni a tutta la confederazione.\nOgni singola universit\u00e0 ebbe un suo proprio demanio, costituito da case, terre coltivate o boschi. Accanto ad esso esisteva, per\u00f2, il demanio comune della citt\u00e0, che era formato soprattutto da selve e boschi che ricoprivano una parte notevole del territorio.\nStemma.\nLo stemma di Nocera dei Pagani consisteva in uno scudo riportante un albero di noce sradicato. \u00c8 all'origine diretta degli stemmi di Nocera Superiore e di Nocera Inferiore e indiretta di quelli di Pagani e di Sant'Egidio del Monte Albino.\nIl \"lodo Baldini\".\nI rapporti giuridici ed economici tra le diverse componenti della citt\u00e0 erano regolati da una sorta di carta costituzionale, il lodo Baldini, redatto nel 1598 dal vescovo e giurista monsignore nocerino Carlo Baldini, arcivescovo di Sorrento. Nel lodo il numero dei sindaci universali viene fissato a tre: due per Nocera Soprana, ed uno per Nocera Sottana.\nI \"musici nocerini\".\nErano chiamati \"musici militari\" i tamburini che portavano il tempo nelle battaglie. Nell'elezione dei sindaci universali ed in occasioni ufficiali i tamburini, o \"musici nocerini\", erano accompagnati dai \"chiarinisti\" (anch'essi militari che davano tempo alla musica), dagli sbandieratori che sventolavano e alzavano le bandire con acrobazie e, solitamente, da una schiera di armigeri (una parte formata da componenti della guardia ducale, un'altra da componenti del regio esercito).\nI tamburini erano divisi in rullante, timpano, imperiale e battitore.\nInfine c'erano i due \"gonfalonieri\". Il primo portava il gonfalone del ducato di Nocera dei Pagani, l'altro seguiva portando il gonfalone dell'universit\u00e0.\nQuesto particolare corpo militare, residente negli edifici della curia vescovile, prest\u00f2 servizio in citt\u00e0 fino alla fine del XVII secolo, allorch\u00e9 il vescovo di Nocera, Sebastiano Perissi, con un editto band\u00ec ufficialmente i militari dalla curia, favorendo dunque una sommossa popolare che lo allontan\u00f2 dalla citt\u00e0. L'episodio \u00e8 localmente ricordato come la \"cacciata degli sbandieratori\".\nI duchi.\nI Carafa.\nNel \u2018500, col titolo di duchi la tennero i Carafa, cui seguirono i Castel Rodrigo e i Pio di Savoia, fino l'abolizione del regime feudale nel 1806.\nTiberio Carafa acquist\u00f2 la citt\u00e0 nel 1521 per 50.000 ducati. Tiberio, marito di Girolama Borgia (nipote di Alessandro VI), rest\u00f2 duca fino al 1527, anno della sua morte.\nIl titolo pass\u00f2 nelle mani di Ferdinando (o Ferrante I) Carafa, che spos\u00f2 Eleonora Isabella Concublet. Alla morte di Ferdinando, il 25 maggio 1558, divenne duca il figlio, Alfonso Carafa. Sposato con Giovanna Castriota Scanderbeg, mor\u00ec nel 1581, e fu sepolto nella chiesetta del convento di Sant'Andrea. Sul monumento funerario a lui dedicato campeggia lo stemma della famiglia Carafa - Castriota Scanderbeg.\nAlla sua morte il ducato pass\u00f2 nelle mani del figlio, Ferdinando II Carafa. Sposato con Anna Clarice Carafa, fu amico di Torquato Tasso, il quale gli dedic\u00f2 una delle \"Rime d'occasione e d'encomio\" (la 1411). Mor\u00ec l'11 settembre 1593 lasciando in eredit\u00e0 titolo e palazzo al figlio.\nFrancesco Maria Carafa, che ebbe due mogli: Anna Pignatelli e Giovanna Ruffo; mor\u00ec il 16 luglio 1642.\nGli successe Francesco Maria Domenico Carafa. Sposato con Maria Ruffo, fu l'ultimo dei Carafa a tenere Nocera. Mor\u00ec nel 1647.\nIn quell'anno la citt\u00e0 torn\u00f2 per breve tempo nel Regio Demanio e la Corona.\nI Castelrodrigo.\nIl titolo ducale fu ri-creato dal re di Spagna Filippo IV d'Asburgo il 10 agosto 1656 e nel 1660 Nocera pass\u00f2 a nuovi signori, i Castelrodrigo, che la terranno fino al 1707, ai quali seguiranno, fino al 1806, i Pio di Savoia.\nI Castelrodrigo raramente misero piede in citt\u00e0, governandola da lontano, nonostante i cittadini fossero sempre attenti ai loro duchi, supportandoli con veglie di preghiera e festeggiandone i matrimoni.\nIl primo duca spagnolo di Nocera fu Francisco de Moura y Corterreal y Melo (\u2020 nel 1675), gi\u00e0 terzo marchese di Castel Rodrigo e secondo conte de Lumiares, nonch\u00e9 vicer\u00e9 di Sardegna, e poi anche vicer\u00e9 di Catalogna e governatore dei Paesi Bassi spagnoli. Spos\u00f2 Anna Moncada d'Aragona, figlia di Antonio Moncada d'Aragona, quarto duca di Montalto, quinto duca di Bivona; e di Juana de la Cerda, figlia di Juan de la Cerda y Arag\u00f3n sesto, duca di Medinaceli.\nGli successe la figlia: Eleonora de Moura y Moncada de Arag\u00f3n (\u2020 nel 1707), seconda duchessa di Nocera, quarta marchesa di Castel-Rodrigo, terza contessa de Lumiares.\nEleonora si spos\u00f2 prima con Anielo de Guzm\u00e1n y Carafa, figlio di Ramiro N\u00fa\u00f1ez de Guzm\u00e1n, secondo duca di Medina de las Torres, secondo marchese di Toral, conte di Arzarc\u00f3llar; e di Ana Carafa, settima duchessa di Mondragone. Non ebbe figli.\nSuccessivamente prese come marito Carlos Homodei y Lasso de la Vega, secondo marchese di Valdesaz de los Oteros. Il figlio nato da questo secondo matrimonio mor\u00ec molto piccolo.\nAlla sua morte subentr\u00f2 la sorella Juana de Moura y Moncada de Arag\u00f3n, terza duchessa di Nocera, quinta marchesa di Castel Rodrigo, quarta contessa de Lumiares. Si spos\u00f2 prima con Gilberto I Pio di Savoia, secondo principe di San Gregorio; poi con Luigi Contarini, patrizio di Venezia.\nGiovanna, tuttavia, non volle prestare giuramento al sovrano austriaco di Napoli Carlo VI. Per questo motivo fu spogliata di tutti i suoi feudi, compreso Nocera.\nI Pio di Savoia.\nNel 1709 Luigi Pio di Savoia rese omaggio al re, entrando in possesso dei titoli della moglie del fratello Gilberto.\nRimase duca di Nocera fino al 1745, tranne che per un breve periodo (1723 - 1725) quando una congiura contro gli austriaci lo priv\u00f2 del titolo.\nGli successe Gilberto II Pio di Savoia (\"Gisberto P\u00edo de Saboya y Sp\u00ednola\"; 1717\u00a0\u2013 1776), quinto duca di Nocera, settimo marchese di Castel Rodrigo, sesto conte di Lumiares, sesto marchese di \"Almonacid de los Oteros\".\nSpos\u00f2 \"Mar\u00eda Teresa de la Cerda y T\u00e9llez-Gir\u00f3n\", figlia di \"Jos\u00e9 Mar\u00eda de la Cerda Manrique de Lara\", quarto marchese della \"Laguna de Camero Viejo\", dodicesimo conte di \"Paredes de Nava\".\nRimasto senza figli maschi, lasci\u00f2 il titolo di Duca della citt\u00e0 alla sorella: Isabella Pio di Savoia (\"Isabel Mar\u00eda P\u00edo de Savoia y Moura\"; 1719 \u2013 1799), sesta duchessa di Nocera, ottava marchesa di Castel Rodrigo, settima contessa de Lumiares, quinta marchesa de \"Almonacid de los Oteros\".\nSi spos\u00f2 con \"Manuel de Velasco y L\u00f3pez de Ayala\", tredicesimo conte di \"Fuensalida\", sesto conte di \"Colmenar de Oreja\". Non ebbe eredi.\nIn seconde nozze spos\u00f2 \"Antonio Jos\u00e9 Valc\u00e1rcel y P\u00e9rez Pastor\".\nMor\u00ec nel 1799 lasciando il feudo di Nocera alla famiglia del marito.\nFurono secoli, soprattutto al tempo del Vicereame spagnolo, assai difficili e funestati da guerre, pestilenze, eruzioni vesuviane, terremoti, alluvioni, a cui per\u00f2 gli abitanti seppero sempre reagire con grande vitalit\u00e0.\nSuccessione dei duchi.\nCarafa\nCastelrodrigo\nPio di Savoia\nLa soppressione.\nQuesto modello piuttosto avanzato di governo dur\u00f2 fino al cosiddetto \"decennio francese\", quando il Regno delle Due Sicilie cadde sotto la dominazione napoleonica.\nIl 18 ottobre 1806, infatti, con la legge n. 211, il re di Napoli, Giuseppe Bonaparte, abol\u00ec gli \"Antichi Regimenti Municipali\" e, quindi, anche la \"civitas\" Nuceria con le sue universit\u00e0, in sostituzione delle quali ed in analogia con quanto era previsto nell'ordinamento amministrativo francese, nacquero cinque \"comuni\": Nocera San Matteo (che associ\u00f2 le Universit\u00e0 di San Matteo, Tre Casali e Sperandei), Nocera Corpo, Pagani, Sant'Egidio del Monte Albino e Corbara.\nLe due Nocera si riunificarono nel 1834, formando il comune di Nocera. La scissione definitiva si ebbe nel 1851, quando si divisero in Nocera Inferiore e Nocera Superiore a causa di divergenze terriere. La divisione tra le due citt\u00e0 correva allora e segue tutt'oggi, il percorso delle mura occidentali dell'antica Nuceria Alfaterna.\nNel 1853 gli stessi proprietari terrieri che avevano chiesto l'autonomia per Nocera Superiore, a causa dell'importanza e della floridit\u00e0 economica che avevano acquisito i villaggi inferiori, chiesero la riunificazione, resa necessaria dalla incapacit\u00e0 del Comune a far fronte ai suoi obblighi finanziari. Tuttavia queste non avvenne mai.\nFino al 1986 il nome \"Nocera dei Pagani\" \u00e8 rimasto per indicare la diocesi nocerina."}
{"id": "1514550", "revid": "120508042", "url": "https://it.wikipedia.org/wiki?curid=1514550", "title": "Austin A40 Farina", "text": "La A40 Farina \u00e8 un'autovettura prodotta dalla British Motor Corporation tra il 1958 ed il 1967 e commercializzata col marchio Austin. Tra il 1960 e il 1967 venne costruita su licenza anche dall'Innocenti di Milano.\nL'Austin A40 Farina.\nLa simpatica e \"gibbosa\" Austin A30/A35, nella seconda met\u00e0 degli anni cinquanta, iniziava a sentire il peso degli anni e necessitava di un cambiamento radicale, almeno nella carrozzeria. \nConservando la tradizionale meccanica del modello precedente, comune anche alla Morris Minor (che rimaneva in listino, in quanto ancora \"ben venduta\"), la BMC si rivolse alla Pininfarina per ridisegnarne la linea.\nIl risultato fu una piccola (e originale, per l'epoca) Hatchback a due porte che coniugava abitabilit\u00e0, robustezza ed elementi d'eleganza \"British\" (come le piccole pinne posteriori ed il coperchio del bagagliaio a \"ribaltina\").\nCaratterizzata da interni sobri ed economici (ma non spartani), la \"A40 Farina\", lanciata nel 1957, aveva una meccanica tradizionale: trazione posteriore, motore anteriore longitudinale, retrotreno ad assale rigido con Balestre a foglia e freni a tamburo.\nA spingere la nuova utilitaria BMC ci pensava il noto 4 cilindri \"A-series\" con distribuzione ad albero a camme laterale di 948cm\u00b3 da 40CV SAE. Singolare fu il fatto che la resistenza alla ruggine fosse migliore nella prima versione rispetto alle successive, nonostante il maggior spessore delle lamiere, di cui si parlava esplicitamente nella pubblicit\u00e0.\nNel 1962, accanto ad alcuni ritocchi marginali al frontale e agli interni, nacque la \"A40 MK2\" dotata di motore potenziato di 4CV. La \"Mk2\" veniva proposta anche in versione \"Countryman\", ovvero dotata di portellone posteriore (ma la coda rimaneva invariata).\nNel 1965 la cilindrata dell\"'A-series\" venne incrementata a 1098 cm\u00b3 e la potenza a 50CV SAE.\nLa produzione cess\u00f2 nel 1967 dopo 342.162 esemplari (169.612 \"MK I\" e 172.550 \"MK 2\").\nL'Innocenti A40.\nQuando la Innocenti decise di affiancare alla propria produzione tradizionale (tubi in acciaio e scooter) la produzione di automobili, stipul\u00f2 nel 1959 un accordo con la BMC per costruire su licenza la nuova utilitaria \"A40\".\nIn effetti, con le alte quotazioni della sterlina inglese ed i dazi doganali sulle importazioni, l'unica soluzione plausibile per vendere la \"A40\" in Italia era quella di stipulare un accordo con un produttore \"in loco\".\nDal canto suo, l'Innocenti intravide in questo la possibilit\u00e0 di presentarsi sul mercato con un prodotto che s'inseriva in un segmento, quello tra la 600 e la 1100, non ancora coperto dal maggior costruttore nazionale.\nNel 1960 venne cos\u00ec presentata l'Innocenti \"A40\", in una veste praticamente identica all'originale inglese. Per un breve periodo, da parte di un'impresa esterna rispetto all'Innocenti, vennero venduti sul mercato italiano kit di potenziamento della vettura prodotti dall'industria inglese Alexander.\nLa volont\u00e0 della Casa milanese di non limitarsi a produrre un mero clone port\u00f2 per\u00f2, nel 1961, al lancio della \"A40 Combinata\", una sorta di preludio della \"Austin A40 Countryman\" (che avrebbe debuttato solo l'anno dopo); questa versione si differenziava dalla berlina per la presenza di un portellone posteriore in due pezzi: uno superiore che, comprendeva il lunotto e uno inferiore, che si apriva a ribaltina.\nNel 1962, seguendo la versione inglese, nacque la \"seconda serie\", con ritocchi al frontale, motore potenziato a 44cv SAE e passo allungato di 89 millimetri. Le versioni rimanevano 2: \"Berlina\" (2 porte) e \"Combinata\" (3 porte).\nNel 1963 nacque la \"A40 S\", con motore di 1098\u00a0cm\u00b3 (50cv SAE) e due varianti di carrozzeria: la berlina due porte e la Combinata; quest'ultima si differenziava dalle \"Combinata\" precedenti per la presenza di un portellone in unico pezzo, incernierato in alto. Si ricorda la pubblicit\u00e0, che vedeva come testimonial Gigliola Cinquetti, che nel messaggio, alludeva l'indicazione esplicita del suo non avere l'et\u00e0... per la patente di guida.\nLa \"A40\" berlina usc\u00ec di listino nel 1965, la Combinata invece nel 1967. Gli esemplari prodotti complessivamente da Innocenti furono 67.706."}
