{"id": "1546868", "revid": "729019", "url": "https://it.wikipedia.org/wiki?curid=1546868", "title": "Aspergillosi intracavitaria", "text": "L' Aspergillosi intracavitaria \u00e8 una delle forme con la quale pu\u00f2 manifestarsi l'infezione polmonare da fungo del genere \"Aspergillus\".\nIn tale forma il fungo, in presenza di fattori che ne favoriscano la crescita, colonizza cavit\u00e0 preesistenti, come le bronchiectasie o le caverne tubercolari. Si vengono cos\u00ec a creare delle formazioni rotondeggianti di qualche centimetro di diametro, chiamate aspergillomi, che rappresentano una delle forme pi\u00f9 frequenti di micetoma. \nTale malformazione la si ritrova soprattutto nei lobi superiori.\nFattori di rischio.\nSono fattori di rischio per la persona: impianti di ventilazione contaminati, asma, AIDS, precedenti terapie con uso eccessivo di corticosteroidi e farmaci immunosoppressivi.\nSintomatologia.\nSpesso risulta asintomatico. Altre volte si presenta emoftoe.\nEziologia.\nL\"Aspergillus\" appartiene alla classe dei \"Deuteromycetes\". Esistono pi\u00f9 di 300 specie di tali funghi: uno di essi, l\"Aspergillus fumigatus\" \u00e8 il responsabile dell'aspergillosi. Pu\u00f2 infettare sia i polmoni che i vasi sanguigni.\nEsami.\nLa radiografia del torace mostra formazioni cavitarie di aspetto irregolare, reperto confermato dalle immagini TC. La conferma avviene tramite esame microscopico dell'espettorato e delle biopsie.\nTerapie.\nL'uso di farmaci quali gli antimicotici risulta sovente inutile. In casi estremi si utilizza l'escissione chirurgica o la lobectomia se l'emottisi procura ingenti danni all'organismo.\nPrognosi.\nLa prognosi risulta infausta, soprattutto se alla malattia si associano altre manifestazioni come il diabete."}
{"id": "1546871", "revid": "94647", "url": "https://it.wikipedia.org/wiki?curid=1546871", "title": "Investimento diretto all'Estero", "text": ""}
{"id": "1546872", "revid": "106456", "url": "https://it.wikipedia.org/wiki?curid=1546872", "title": "Grand Rapids (Michigan)", "text": "Grand Rapids \u00e8 un comune (\"city\") degli Stati Uniti d'America e capoluogo della contea di Kent nello Stato del Michigan. La popolazione era di abitanti al censimento del 2010, il che la rende la seconda citt\u00e0 pi\u00f9 popolosa dello stato. \u00c8 la pi\u00f9 grande citt\u00e0 del Michigan occidentale. Situata sul fiume Grand, si trova a circa a est del lago Michigan. Gli abitanti di Grand Rapids vengono chiamati \"Grand Rapidian\".\nCentro storico della produzione di mobili, Grand Rapids possiede cinque delle pi\u00f9 importanti aziende di mobili per ufficio, ed \u00e8 soprannominata \"Furniture City\". Il soprannome attuale, \"River City\", si riferisce al fiume dal quale la citt\u00e0 prende il nome. Le citt\u00e0 e le comunit\u00e0 circostanti sono economicamente diverse, basate, tra l'altro, nell'assistenza sanitaria, nell'informatica, nell'industria automobilistica, nell'aviazione, e nella produzione di beni da consumo, tra gli altri.\nGeografia fisica.\nSecondo lo United States Census Bureau, ha un'area totale di .\nStoria.\nNel 1826, data ufficiale della fondazione della citt\u00e0, Louis Campau costru\u00ec una cabina, un trading post, e una bottega sulla riva orientale del fiume Grand, vicino alle rapide (che danno il nome alla citt\u00e0), affermando che i nativi americani dell'area erano \"amichevoli e pacifici\". La citt\u00e0 di Grand Rapids fu incorporata il 2 aprile 1850.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,57% di bianchi, il 20,87% di afroamericani, lo 0,74% di nativi americani, l'1,86% di asiatici, lo 0,06% di oceaniani, il 7,74% di altre etnie, e il 4,16% di due o pi\u00f9 etnie. Ispanici o latinos di qualunque etnia erano il 15,56% della popolazione."}
{"id": "1546873", "revid": "1305772", "url": "https://it.wikipedia.org/wiki?curid=1546873", "title": "Gaio Ceionio Rufio Volusiano", "text": ""}
{"id": "1546874", "revid": "1305772", "url": "https://it.wikipedia.org/wiki?curid=1546874", "title": "Ceionio Rufio Albino", "text": ""}
{"id": "1546887", "revid": "1356653", "url": "https://it.wikipedia.org/wiki?curid=1546887", "title": "Vite senza fine", "text": ""}
{"id": "1546891", "revid": "33689", "url": "https://it.wikipedia.org/wiki?curid=1546891", "title": "Ceionio Rufio Albino (prefetto 389)", "text": "Biografia.\nAlbino era il figlio di Gaio Ceionio Rufio Volusiano Lampadio e di Cecina Lolliana, e suo nonno era Ceionio Rufio Albino, console nel 335; dalla moglie cristiana ebbe Rufio Antonio Agrypnio Volusiano, citato da Rutilio Claudio Namaziano.\nAlbino era un pagano, e Ambrogio Teodosio Macrobio, che lo stimava come uno degli uomini pi\u00f9 colti della sua epoca, lo mise tra gli oratori dei suoi \"Saturnalia\"; aveva interesse nelle questioni metriche ed \u00e8 forse l'Albino autore del trattato \"De metris\";\nFu \"praefectus urbi\" di Roma nel 389-391; in tale qualit\u00e0 dedic\u00f2 una statua a Termanzia, la defunta madre dell'imperatore Teodosio I."}
{"id": "1546896", "revid": "43530", "url": "https://it.wikipedia.org/wiki?curid=1546896", "title": "Bonifico bancario", "text": ""}
{"id": "1546897", "revid": "3082", "url": "https://it.wikipedia.org/wiki?curid=1546897", "title": "Gaio Ceonio Rufo Volusiano Lampadio", "text": ""}
{"id": "1546898", "revid": "1522738", "url": "https://it.wikipedia.org/wiki?curid=1546898", "title": "Generoso Simeone", "text": "Biografia.\nSposato, padre di tre figlie, milita fin da giovanissimo nel MSI, sino alla fine degli anni settanta. La vicenda politica di Generoso Simeone inizia, intorno negli anni cinquanta, con la decisione di Pino Rauti di uscire dal partito fondando il movimento culturale Ordine Nuovo. Generoso sar\u00e0 il referente regionale per la Campania.\nLa struttura organizzativa di Ordine Nuovo, le sue finalit\u00e0 lo influenzeranno in seguito nelle scelte politiche e di lavoro.\nNel 1972 dirige il periodico di politica e cultura \"L'Alternativa\", nelle cui pagine si leggeranno i contributi intellettuali fra gli altri di Marcello Veneziani, Gennaro Malgieri, Marco Tarchi ma anche politici quali Pasquale Viespoli, Petrucciano ed altri.\nScriveva Simeone nell'articolo di apertura de \"L'Alternativa\": \u00abNon \u00e8 pi\u00f9 possibile restare alla finestra a guardare un mondo che va in rovina, una civilt\u00e0 che viene distrutta\u2026 ci vuole una politica di intervento, una politica che incide, qualifica, chiarisce, una politica che graffia e che colpisce, una politica di alternativa globale\u2026che faccia balenare un mito e un'idea per le nuove generazioni, capace di affascinare e trascinare per la creazione di un nuovo ordine sociale. L'Europa si unisca e torni al suo primato di civilt\u00e0\u00bb.\nAnalogo linguaggio viene utilizzato per \"Segnali\", un nuovo periodico locale indipendente fondato da Generoso Simeone nel 1987.\nDelusioni personali e contrasti politici con Rauti, la sconfitta del Campo Hobbit, nel quale aveva creduto fermamente, lo portarono nel 1978 ad allontanarsi dalla scena politica nazionale.\nDal 1991 al 1993 fu assessore al comune di Castelpoto, suo paese natale, in una giunta composta da membri del MSI-DN e del PDS; dal 1993 al 1997 fu consigliere comunale con il MSI-DN.\nIl giornale \"Segnali\" viene chiuso nel 1999, per crisi economica."}
{"id": "1546902", "revid": "1654832", "url": "https://it.wikipedia.org/wiki?curid=1546902", "title": "Sonia Bergamasco", "text": "Biografia.\nSonia Bergamasco \u00e8 attrice e regista, musicista e poetessa, diplomata in pianoforte presso il Conservatorio Giuseppe Verdi di Milano e in recitazione presso la Scuola del Piccolo Teatro. Dopo il debutto in \"Arlecchino servitore di due padroni\" di Giorgio Strehler, ha lavorato nel \"Pinocchio\" di Carmelo Bene e con registi quali Theodoros Terzopoulos e Massimo Castri, in teatro, e Silvio Soldini, Giuseppe Bertolucci, Liliana Cavani, Marco Tullio Giordana e Bernardo Bertolucci, nel cinema. Nel 2016 viene scelta come madrina della 73\u00aa mostra internazionale d'arte cinematografica di Venezia.\nSostiene l'organizzazione Medici Senza Frontiere. Nel 2017 ha visitato tre ospedali di MSF in Giordania per la campagna \"Cure nel Cuore dei conflitti\".\nVita privata.\n\u00c8 sposata dal 2000 con l'attore Fabrizio Gifuni e ha due figlie.\nTeatro.\nA teatro lavora con Thomas Ostermeier, Thodoros Terzopoulos, Carmelo Bene, Giorgio Strehler ed \u00e8 regista e interprete di spettacoli, nei quali l\u2018esperienza musicale s'intreccia pi\u00f9 profondamente con il teatro.\nTra gli altri, \"Il Ballo\" (dal racconto di Ir\u00e8ne N\u00e9mirovsky) e \"L'uomo seme\", entrambi nati dalla collaborazione artistica con il Teatro Franco Parenti di Milano. Nel 2017 dirige al Piccolo Teatro lo spettacolo \"\"Louise e Ren\u00e9e\", ispirato a \"Memorie di due giovani spose\"\" di Balzac, di cui Stefano Massini cura la drammaturgia originale."}
{"id": "1546908", "revid": "1873140", "url": "https://it.wikipedia.org/wiki?curid=1546908", "title": "Raccolta differenziata porta a porta", "text": "La raccolta differenziata porta a porta (talvolta abbreviata in PaP in Italia) \u00e8 una tecnica di gestione dei rifiuti che prevede il periodico ritiro presso il domicilio dell'utenza del rifiuto urbano prodotto dalla stessa.\nVengono generalmente ritirati i diversi tipi di rifiuti (rifiuto umido organico destinato al compostaggio, vetro, acciaio, alluminio, carta e cartone, plastica, secco non riciclabile) in giorni e contenitori diversi. I rifiuti urbani non differenziati vengono solitamente ritirati con frequenze diverse a seconda della tipologia. Tipicamente le frequenze variano da una volta al mese a due o tre volte a settimana a seconda della frazione di rifiuto raccolta.\nContestualmente all'avvio del sistema porta a porta vengono rimossi dalle strade di tutta l'area interessata i cassonetti per i rifiuti indifferenziati.\nTuttavia, alcuni aspetti problematici del sistema consistono in parte dalla possibile scarsa collaborazione da parte dei cittadini e in parte dal conseguente stoccaggio dei rifiuti all'interno delle abitazioni, dovuto spesso da un'inadeguata frequenza di raccolta. Quanto pi\u00f9 alta \u00e8 la coscienza civica dei cittadini e dell'azienda che gestisce lo smaltimento, tanto pi\u00f9 il metodo garantisce ottimi risultati, se accompagnato da un calendario di raccolta rifiuti adeguato. Nella maggior parte dei comuni che attuano questo tipo di raccolta differenziata, si \u00e8 applicato il principio del \"Chi inquina paga\", ossia la tariffazione del servizio operata dal comune viene applicata in base alla \"produzione\" del rifiuto pi\u00f9 inquinante (il secco non riciclabile); in base al numero di svuotamenti operati da ogni utenza viene calcolata la tariffa da applicare. In pratica meno secco non riciclabile si produce meno si paga, questo spinge i cittadini ad impegnarsi nella raccolta differenziata.\nEsempi applicativi.\nIn Italia.\nSono moltissime le amministrazioni comunali italiane che hanno sperimentato la raccolta porta a porta (PAP), con risultati spesso superiori all'80% di rifiuti differenziati, contro una media nazionale del 50% circa (52,5% dati ISTAT 2016) con le strategie tradizionali.\nGrandi centri.\nLa principale citt\u00e0 d'Italia (e fra le pi\u00f9 grandi al mondo) a effettuare da sempre la raccolta porta a porta \u00e8 Milano, con AMSA. Tuttavia solo a partire dal 2012 \u00e8 cominciato un percorso di aumento della quota di raccolta differenziata, passata in un anno dal 35 % circa (stabile da decenni) al 40 %, con l'obiettivo di raggiungere il 65 % entro il 2014 grazie a maggiori controlli sull'indifferenziato e alla raccolta dei rifiuti organici su tutto il territorio cittadino.\nDopo l'emergenza rifiuti, la raccolta differenziata \"porta a porta\" ha raggiunto tutti i quartieri del Comune di Napoli. Qui il sistema \u00e8 stato avviato nel 2006 con la Giunta Iervolino nella zona dei Colli Aminei, area compresa tra i quartieri San Carlo all'Arena e Stella con un totale di abitanti. Successivamente la raccolta domiciliare \u00e8 stata avviata a San Giovanni a Teduccio, Bagnoli, Chiaiano, Rione Alto, Ponticelli (Rione Incis e Parco Azzurro) e al Centro Direzionale.\nDopo un lungo periodo di stop, il sistema \u00e8 tornato ad ampliarsi dopo l'insediamento dell'attuale Giunta De Magistris nel 2011, con l'avvio nei quartiere Scampia e Posillipo, poi nel 2014 nei strettissimi vicoli dei Quartieri Spagnoli, Via Toledo e l'area di Piazza Dante, e alcuni parchi privati nei quartieri Pianura e Soccavo.\nNel corso del 2015 sono previste ulteriori estensioni del servizio, con il quartiere Chiaia (zona dei baretti), e che si andr\u00e0 a concludere con il Vomero (nel perimetro pedonale, con abitanti) passando per il Centro Storico con i Decumani, Pignasecca, Montesanto, circa abitanti, ritornando alla periferia, in Contrada Pisani (nel quartiere Pianura, al confine con il Comune di Quarto) con ulteriori abitanti.\nPer la fine del 2015 \u00e8 obiettivo del Comune raggiungere i 400.000 abitanti serviti dal sistema domiciliare con una quota percentuale media del 40% (il dato attuale sulla percentuale media su tutto il territorio \u00e8 del 22%) dato che collocherebbe il Comune di Napoli al terzo posto in Italia tra le grandi citt\u00e0, dietro solo a Torino e Milano.\nPiccoli centri.\nEsempio di eccellenza in Italia, nella Regione Marche, sono i 55 comuni della Provincia di Macerata con percentuali di raccolta differenziata che toccano l'84%. Tutto questo dovuto alla gestione controllata ed oculata di una \"Raccolta Porta a Porta Spinta\", coordinata sotto un'unica Azienda Provinciale a compartecipazione pubblica: Il COSMARI SRL che, con i suoi 450 dipendenti e 320 automezzi riesce, ogni giorno, ad avviare al trattamento ed al recupero 400 tonnellate di rifiuti.Attualmente il Cosmari \u00e8 certificato EMAS - ISO 14001 - Modello 231/01 - \u201cTrasparenza e Anticorruzione\u201d con affidamento in house dall'ATA3 della gestione del ciclo integrato dei rifiuti ed\neroga servizi di raccolta, trattamento, smaltimento e avvio al riciclo dei rifiuti solidi urbani. COSMARI \u00e8 stato chiamato dalla Regione Marche nella gestione delle macerie per tutta la provincia di Macerata (la pi\u00f9 estesa per i danni causati dal terremoto del Centro Italia del 2016) per ottemperare al servizio di prelevamento, trasporto, selezione e recupero (oltre il 94% delle macerie sono recuperate e si utilizzeranno nella ricostruzione come riciclato), sia per gli edifici civili che per quelli di particolare pregio artistico, selezionati con la guida del Ministero dei Beni Culturali.\nUno studio di Federico Valerio dell'Istituto Nazionale per la Ricerca sul Cancro di Genova cita i casi di Asti, Novara, Varese, Reggio Emilia (6\u00aa/7\u00aa circoscrizione), Venezia Dorsoduro, Torino (6\u00aa e 7\u00aa circoscrizione), Alessandria, Japigia (quartiere di Bari), con risultati tra il 55% e l'80% (salvo Varese 45%). \nIn altri Stati.\nCanada.\nLa municipalit\u00e0 di Halifax, abitanti, ha un sistema di raccolta differenziata che d\u00e0 il compito ai residenti di differenziare i rifiuti e lasciarli in strada in sacchetti di colori diversi a settimane alterne. Nella prima settimana viene lasciato in strada un bidone verde e dei sacchetti arancioni opzionali con i rifiuti organici. Nella seconda settimana sono ammessi i rifiuti non riciclabili in sacchi della spazzatura neri. Sacchi blu vengono usati per carta, plastica e metalli e vengono ritirati in entrambe le settimane. Il tasso di rifiuti differenziati \u00e8 di circa il 60%, paragonabile a quello ottenuto dai pi\u00f9 virtuosi comuni italiani.\nRegno Unito.\nIn Gran Bretagna, l\"'Household Waste Recycling Act\" (2003) richiede alle amministrazioni locali di fornire ad ogni abitazione un set di raccoglitori di rifiuti con almeno due variet\u00e0 di materiali riciclabili a partire dal 2010."}
{"id": "1546913", "revid": "1305772", "url": "https://it.wikipedia.org/wiki?curid=1546913", "title": "San Fulgenzio", "text": ""}
{"id": "1546928", "revid": "1798848", "url": "https://it.wikipedia.org/wiki?curid=1546928", "title": "Camila Giorgi", "text": "Vincitrice della Rogers Cup 2021, \u00e8 stata la seconda italiana di sempre (dopo Flavia Pennetta) a essersi aggiudicata un torneo di categoria WTA 1000. In carriera ha complessivamente vinto tre tornei WTA su nove finali disputate.\nNei tornei del Grande Slam ha raggiunto i quarti di finale a Wimbledon nel 2018; inoltre vanta i quarti di finale alle Olimpiadi di Tokyo 2020 e gli ottavi di finale agli US Open 2013 (partendo dalle qualificazioni, cos\u00ec come sull'erba inglese nel 2012; \u00e8 l'unica tennista ad avere conseguito due ottavi di finale in tornei del Grande Slam dopo essere passata attraverso il tabellone cadetto) e si \u00e8 spinta fino alla ventiseiesima posizione della classifica mondiale nell'ottobre 2018.\n\u00c8 la tennista italiana con la migliore percentuale di vittoria di sempre contro giocatrici top 10, avendo ottenuto successi contro Marija \u0160arapova, Viktoryja Azaranka, Caroline Wozniacki, Garbi\u00f1e Muguruza, Karol\u00edna Pl\u00ed\u0161kov\u00e1 (tutte ex numero uno del mondo) e Petra Kvitov\u00e1, Francesca Schiavone, Marion Bartoli, Samantha Stosur, Flavia Pennetta, Sloane Stephens, Je\u013cena Ostapenko, Svetlana Kuznecova e Iga Swiatek (tutte vincitrici di almeno una prova dello Slam). \n\u00c8 una delle cinque tenniste italiane, l'ultima in ordine di tempo, ad avere giocato i quarti di finale del Torneo di Wimbledon, la seconda (e ultima) tennista italiana, dopo Roberta Vinci, ad avere vinto un torneo su erba e l'unica tennista italiana ad avere disputato cinque finali WTA indoor.\nBiografia.\nCamila Giorgi nasce a Macerata da padre argentino nato a La Plata e di origini italiane. La madre Claudia Fullone, italiana con madre argentina, \u00e8 una disegnatrice di moda mentre il padre Sergio, un reduce della guerra delle Falkland, le fa da allenatore. Ha due fratelli: Leandro e Amadeus (calciatore). La sorella Antonela \u00e8 morta nel 2011 in seguito a un incidente stradale avvenuto a Parigi, a 23 anni.\nDopo la sua vittoria alla Rogers Cup 2021, Camila ha confermato le notizie, gi\u00e0 diffuse dalla stampa, circa le radici ebraiche della sua famiglia.\nDa bambina eccelleva nella ginnastica artistica, ma dall'et\u00e0 di cinque anni inizia a dedicarsi esclusivamente al tennis nella sua citt\u00e0 natale, Macerata. \nNel 2000 viene notata da Nick Bollettieri, uno dei pi\u00f9 famosi coach di tennis al mondo, che le offre un contratto con IMG per allenarsi nella Nick Bollettieri Tennis Academy: deve rifiutare per le troppe trasferte che avrebbe dovuto sostenere a soli nove anni. Il suo primo sponsor \u00e8 Lotto Sport Italia nel 1999, mentre nel 2001 inizia il suo rapporto con Nike e Babolat. All'et\u00e0 di dieci anni si trova in Spagna, a tredici si trasferisce a Parigi per cinque anni, per poi andare a Miami e fare ritorno in Italia nel 2013.\nDopo essere approdata nel circuito maggiore ha sempre gareggiato con i completi ideati e disegnati dalla madre, rifiutando diverse offerte da parte di grandi aziende di abbigliamento. Nel gennaio 2016 ha firmato un contratto di sponsorizzazione con la Can-Pack S.A.. Dal gennaio 2020 lascia la racchetta Babolat per provare un attrezzo di produzione artigianale, a causa dei ripetuti infortuni, optando infine per un telaio Yonex dalla stagione 2021. \nNell'aprile 2021 annuncia tramite i social la collaborazione con Giomila (crasi di Giorgi Camila), azienda che commercializza abbigliamento e accessori da donna a gestione familiare, di cui \u00e8 ambasciatrice. Il brand viene ufficialmente presentato al Circolo del Tennis Firenze 1898 nel mese di settembre 2021. Durante l'evento vengono raccolti fondi successivamente devoluti dalla tennista all'Ospedale pediatrico Meyer.\nCarriera.\nLa carriera juniores.\nNel novembre del 2005 arriva in finale nel Nike Junior Tour, finendo sconfitta solo contro la slovacca Zuzana Lukn\u00e1rov\u00e1. L'esordio in un torneo in Italia \u00e8 nel Junior di Santa Croce sull'Arno, nel maggio del 2006. Nei pochi tornei Junior disputati, Camila raggiunge la finale al Sey Development Cup, in Repubblica Ceca, e i sedicesimi al prestigioso Astrid Bowl, in Belgio. Preferisce per\u00f2, pur giovanissima, orientarsi sui tornei professionistici, per accumulare punti validi per la classifica WTA.\n2006 - 2007.\nInizia con piccoli tornei da 10.000 $, ottenendo i primi risultati di rilievo. Il primo appuntamento \u00e8 a settembre a Baku, in Azerbaigian, e subito arrivano tre vittorie prima della sconfitta in semifinale. La settimana dopo ripeter\u00e0 a Giacarta lo stesso risultato. Dopo un ulteriore torneo giocato a Giacarta (concluso ai quarti di finale), si sposta poi per il finale di stagione prima in Bielorussia e poi in Polonia, ottenendo due sconfitte nei suoi primi tornei da 25.000 $. Chiude il 2006 con un bilancio di 8 vittorie e 5 sconfitte e con la 939\u00aa posizione nella classifica WTA.\nDopo qualche torneo Junior a giugno del 2007 inizia l'attivit\u00e0 professionistica. Gioca due tornei da 25.000 $, a Felixstowe in Inghilterra e a Monteroni d'Arbia, in Toscana, passando le qualificazioni in entrambi i casi. Dopo un'estate poco fortunata, torna a fare risultati a settembre a Limoges in Francia, arrivando fino ai quarti di finale in un torneo da 10.000 $. Torna poi a dedicarsi ai tornei di categoria maggiore, riuscendo a superare le qualificazioni a Jersey, in Inghilterra. Ma i due migliori tornei da 25.000 $ Camila li gioca a fine stagione, a dicembre in Nigeria, a Lagos. Nel primo supera le qualificazioni e si arrende ai quarti contro Lauren Albanese. Nel secondo, dopo avere superato proprio la Albanese (in quel periodo numero 274 del ranking) arriva ancora una volta ai quarti di finale. Chiude l'anno con un bilancio di 17 vittorie e 13 sconfitte e la 833\u00aa posizione nella classifica WTA.\n2008 - 2009.\nNei primi mesi dell'anno gioca a Grenoble, Capriolo, Amiens, Tessenderlo e Biarritz, ottenendo una vittoria e cinque sconfitte. Agli inizi di maggio a Firenze (25.000 $) viene sconfitta al primo turno delle qualificazioni da Jelena Doki\u0107 (ex numero 4 del mondo), dopo avere vinto il primo set per 6-0. Una settimana dopo gioca per la prima volta le qualificazioni di un torneo del circuito maggiore, grazie a una \"wild card\" ottenuta agli Internazionali d'Italia a Roma. Qui perde con Jill Craybas, numero 66 del mondo, al tie-break del terzo set.\nNella prima parte del 2009 disputa solo alcuni tornei da 25.000 $ senza per\u00f2 ottenere i risultati attesi. Ad aprile raggiunge i quarti a Tessenderlo (Belgio) dopo avere superato le qualificazioni, si ripete in Germania a luglio a Darmstadt. A settembre vince con facilit\u00e0 il suo primo torneo ITF da 25.000 $ a Katowice, in Polonia, battendo in finale Ksenija Pervak. Un successo che la porter\u00e0 al n. 330 della classifica mondiale.\nA novembre arriva la sua seconda vittoria nel circuito ITF, a Toronto, torneo da 50.000 $ di montepremi. Con questo risultato chiude l'anno al 285\u00ba posto.\n2010.\nCamila inizia il 2010 perdendo al primo turno delle qualificazioni del WTA indoor di Parigi, in seguito rimedia due sconfitte al primo turno degli ITF di Jersey e di Torhout. Camila torna poi in campo a giugno impegnata nell'ITF di Bratislava, dove raggiunge la finale, che la vede sconfitta nettamente da Lenka Jur\u00edkov\u00e1 con il punteggio di 6-2, 6-1. Successivamente perde al secondo turno dell'ITF di Periguex e ai quarti di Toru\u0144, e poi ancora al secondo turno di Aschaffenburg. A fine stagione si impone nell'ITF di Rock Hill, vittoria che le consente di chiudere l'anno alla posizione 244 del ranking mondiale.\n2011: il debutto a Wimbledon.\nL'annata inizia nel migliore dei modi per Camila, che riesce a ottenere subito due semifinali nei tornei statunitensi di Plantation e Lutz, del valore di 25.000 $ di montepremi.\nPer ottenere il primo acuto del 2011 bisogna aspettare marzo e il torneo dal valore di 25.000 $ svoltosi a Pelham, dove sconfigge con il netto punteggio di 6-2 6-2 la russa Evgenija Rodina, allora numero 76 delle classifiche WTA. Per Camila si tratta della prima vittoria in carriera contro una top 100.\nA maggio, nel torneo di Carson da 50.000 $, riesce a ottenere il suo primo titolo del 2011, sconfiggendo in finale Alexa Glatch con il punteggio di 7-6 6-1. Grazie a questo successo Camila entrer\u00e0 per la prima volta tra le prime 170 della classifica WTA, ottenendo cos\u00ec il suo best ranking e la possibilit\u00e0 di partecipare alle qualificazioni di Wimbledon.\nNel mese di giugno gioca le qualificazioni per Wimbledon, centrandole e battendo all'ultimo turno di qualificazioni la statunitense Lindsay Lee-Waters.. Questo \u00e8 il primo Grande Slam a cui Giorgi partecipa in carriera.\nNel primo turno del torneo londinese Giorgi si trova di fronte Cvetana Pironkova, testa di serie numero 32 del tabellone e semifinalista dell'edizione 2010.. \u00c8 un sorteggio proibitivo per la giovane italiana, che cede nettamente con il risultato di 6-2, 6-1 in soli 54 minuti di gioco.\nDopo la parentesi sull'erba londinese Camila decide di spostarsi in Italia per giocare il torneo di Cuneo del valore di 100.000 $, dove perde al primo turno dalla croata Mirjana Lu\u010di\u0107 per 6-1, 6-1.\nCamila torna in campo ad agosto nel torneo da 50.000 $ del Bronx, dove ai sedicesimi supera la testa di serie numero 4 Ol'ga Sav\u010duk in due set (7-5, 7-5). Agli ottavi Camila sconfigge facilmente con il punteggio di 6-1, 6-1 l'australiana Isabella Holland, mentre nei quarti si sbarazza in tre set della statunitense Madison Brengle (3-6, 7-6(1), 6-3) e accede alle semifinali dove affronta la testa di serie numero 1 del torneo, la tedesca Mona Barthel numero 101 del ranking, venendo sconfitta in due set per 6-3, 6-4. Grazie a questo risultato il 15 agosto Camila raggiunge il suo best ranking salendo al numero 162 della classifica WTA.\nDopo avere fallito le qualificazioni agli US Open Giorgi disputa diversi tornei ITF sul cemento, senza raccogliere successi, ma migliora ancora il suo best ranking fino a raggiungere la posizione numero 142. L'ultimo squillo stagionale \u00e8 la semifinale al torneo di Rock Hill.. Al termine del 2011, in vista della nuova stagione, firma un contratto con la Protenn Internacional.\n2012: ottavi di finale a Wimbledon e ingresso in Top 100.\nCamila inizia la stagione disputando il torneo di Innisbrook. Dopo avere superato il primo turno contro Gabriela Dabrowski, esce gi\u00e0 al secondo turno contro Jessica Pegula. La settimana seguente perde al primo turno del torneo di Plantation contro Johanna Konta, scivolando cos\u00ec al numero 168 nel ranking WTA.\nA febbraio tenta, da testa di serie numero quattro, le qualificazioni del torneo WTA RMK Championships di Memphis: sconfigge in sequenza la britannica Naomi Broady e la statunitense Chichi Scholl con il punteggio di 6-2, 6-4, qualificandosi cos\u00ec per il tabellone principale. Camila esce sconfitta nel secondo turno, ma ottiene la vittoria pi\u00f9 prestigiosa della propria carriera, riuscendo a superare, al primo turno, la russa Nadia Petrova, numero uno del \"seeding\"; contro la numero 32 del mondo riesce a uscire vincitrice dall'incontro, con il punteggio finale di 6-4, 6-2. L'inaspettato successo le fa guadagnare la copertina sul sito della WTA.\nNel mese di marzo prende parte a due tornei ITF, nei quali ottiene buoni risultati. Nel torneo di Fort Walton Beach, riesce a issarsi fino alla semifinale, dove esce sconfitta con il punteggio di 7-5, 6-4 da Madison Brengle, poi vincitrice del torneo.. Il secondo torneo, Clearwater, la vede invece costretta a partire dalle qualificazioni. Camila, supera i due turni di qualificazione e riesce ad arrivare fino ai quarti di finale, perdendo dalla svizzera Stefanie V\u00f6gele, non prima di avere sconfitto, nel turno precedente, Aravane Reza\u00ef, ex numero 15 delle classifiche WTA, con il punteggio di 6-3, 6-0.\nSulla scia di questi buoni risultati prende parte alle qualificazioni del torneo Premier di Charleston, la Family Circle Cup, dove riesce a qualificarsi per la seconda volta consecutiva al tabellone principale di un torneo WTA. Nel primo turno di qualificazione, coglie una vittoria molto importante contro Grace Min per 6-4, 6-4, per poi sconfiggere nel turno finale Yung-Jan Chan con il punteggio di 6-7, 7-5, 6-3. Verr\u00e0 sconfitta poi al primo turno da Barbora Z\u00e1hlavov\u00e1-Str\u00fdcov\u00e1 con il punteggio di 6-1, 6-3.\nIl buon periodo di forma continua anche al torneo da 50.000 $ di Dothan, in Alabama. Camila, pur non essendo testa di serie, riesce a vincere brillantemente il torneo, sconfiggendo in finale la rumena Edina Gallovits-Hall con il punteggio di 6-2, 4-6, 6-4.. Per Camila si tratter\u00e0 del quinto titolo ITF, su tre superfici diverse, prima vittoria nel 2012. Con questo successo Camila fa registrare il suo nuovo best ranking alla posizione 129 della classifica WTA.\nProva quindi le qualificazioni per il Roland Garros. Viene sorteggiata al primo turno contro la testa di serie numero 8 del tabellone cadetto, la colombiana Mariana Duque Mari\u00f1o, e vince la partita per 6-3 6-4. Al secondo turno ottiene un'altra vittoria, contro Arantxa Parra Santonja, con il punteggio di 7-5 6-1. Al turno decisivo si arrende alla canadese Heidi El Tabakh con il punteggio finale di 6-7 6-4 6-2, dovendo cos\u00ec rimandare il suo esordio nel tabellone principale dello Slam parigino.\nA giugno partecipa alle qualificazioni per il torneo di Wimbledon 2012 e per il secondo anno consecutivo accede al tabellone principale. Sulla sua strada ha eliminato Emily Webley-Smith, Olivia Rogowska e Alexa Glatch senza mai concedere un set. Ottiene poi la sua prima vittoria in un tabellone principale dello Slam battendo Flavia Pennetta, testa di serie n.16, al primo turno. Bissa poi questo successo qualificandosi per il terzo turno con una vittoria in due set su Anna Tati\u0161vili, numero 72 mondiale. Supera anche il terzo turno, battendo nuovamente la russa Nadia Petrova, che la sopravanza di oltre 120 posizioni nel ranking WTA, con un secco 6-3 7-6(6). Si deve arrendere negli ottavi di finale alla numero 3 del seeding, Agnieszka Radwa\u0144ska, che la supera con il punteggio di 6-2 6-3. Grazie agli ottimi risultati nel torneo londinese entra per la prima volta nella top 100 mondiale. Partecipa al Torneo di Cincinnati battendo al 1\u00ba turno la connazionale Francesca Schiavone con un secco 6-1 6-3 ma si deve arrendere nel match successivo contro Sloane Stephens che la elimina con il punteggio di 6-2 6-1. Agli US Open non riesce a ripetere l'exploit di Wimbledon e viene eliminata al primo turno da Cvetana Pironkova per 6-3 6-4.\nConclude la stagione alla posizione numero 79 del ranking mondiale.\n2013: infortunio alla spalla, accordo con la FIT e ottavi di finale allo Us Open.\nGiorgi inizia la stagione disputando le qualificazioni del torneo WTA Premier di Brisbane ma esce al primo turno contro la russa Vera Du\u0161evina. La settimana seguente gioca ancora le qualificazioni di un torneo WTA Premier a Sydney ma anche in questa circostanza esce al primo turno per mano della svedese Johanna Larsson. Agli Australian Open viene eliminata al primo turno in due set dalla francese St\u00e9phanie Foretz Gacon. Il 30 gennaio sul suo sito ufficiale Camila annuncia che dovr\u00e0 stare ferma per qualche settimana a causa di un infortunio alla spalla, che aveva gi\u00e0 condizionato il suo rendimento durante il tour australiano.\nRitorna in campo, a marzo, in occasione del torneo di Miami ma esce al primo turno contro la britannica Laura Robson. Partecipa al torneo di Charleston dove batte al primo turno la lussemburghese Mandy Minella per 6-4 6-4, ma viene sconfitta al secondo turno da Serena Williams per 2-6 3-6. Dopo avere dato forfait sia a Stoccarda sia a Oeiras, rientra a Madrid, dove batte al primo turno di qualificazioni la numero 62 del mondo Vol'ha Havarcova per 2-6 6-0 6-1, mentre al turno decisivo supera la spagnola, numero 86 del mondo, Garbi\u00f1e Muguruza Blanco per 6-2 1-6 6-3; raggiunto il tabellone principale del torneo deve cedere il passo alla n\u00ba11 del mondo Nadia Petrova, perdendo il combattutto match per 3-6 6-4 4-6.\nPartecipa poi agli Internationaux de Strasbourg, dove ottiene la sua pi\u00f9 prestigiosa vittoria in termini di ranking, superando Marion Bartoli numero 1 del seeding e 13 del ranking mondiale, per 6-3 6-2. Viene per\u00f2 eliminata al turno successivo dalla giovane promessa canadese Eugenie Bouchard. La settimana successiva, al Roland Garros perde al primo turno contro la cinese Peng Shuai per 4-6 2-6.\nL'esordio sull'erba, a Birmingham, la vede subito battuta dalla futura finalista del torneo, la croata Donna Veki\u0107, con il punteggio di 7-6(2) 6-3. Ai primi di luglio raggiunge un accordo con la FIT, che le permetter\u00e0 di rientrare in Italia.\nAl torneo di Wimbledon 2013 esordisce battendo la wild card Samantha Murray per 6-3 6-4 e al turno successivo supera la n\u00ba22 del seeding Sorana C\u00eerstea con il punteggio di 7-6(7) 7-6(6), dopo avere annullato numerosi set point in entrambi i parziali.\nIl 28 giugno successivo perde 6-4 7-5 contro Marion Bartoli, che poi vincer\u00e0 il titolo.\nCamila torna in campo in occasione delle qualificazioni degli US Open battendo la giapponese Risa Ozaki, l'olandese Angelique van der Meet e la statunitense Julia Cohen. Una volta entrata nel tabellone principale affronta al primo turno Jana \u010cepelov\u00e1 sconfiggendola 6-2 6-2. Passa poi al terzo turno con una vittoria in due set (6-4, 7-68) su Hsieh Su-wei, annullando 4 set point nel tie-break del secondo set. Nel turno successivo affronta la testa di serie numero 6, la ex numero 1 del mondo Caroline Wozniacki, e a sorpresa la sconfigge con il punteggio di 4-6 6-4 6-3. Negli ottavi di finale, in un derby tutto italiano, viene sconfitta per 6-4 6-2 da Roberta Vinci.\nTorna subito in campo il 10 settembre al WTA Quebec City, dove viene sconfitta al primo turno dalla statunitense Lauren Davis con il punteggio di 7-6, 3-6, 2-6.\nDopo una pausa dai campi di gioco di circa un mese per il riacutizzarsi del dolore alla spalla torna in campo in occasione delle qualificazioni del WTA Linz, dove batte in successione Sandra Z\u00e1hlavov\u00e1 (6-2, 6-2); Nastassja Burnett (6-3, 2-0 rit.) e Renata Vor\u00e1\u010dov\u00e1 (6-4, 6-0), accedendo cos\u00ec al tabellone principale, dove al primo turno incontra Julia G\u00f6rges, che batte con il risultato di 6-2, 6-3. Il suo torneo si conclude per\u00f2 al secondo turno, dove viene sconfitta per 2-6, 1-6 dalla belga Kirsten Flipkens.\nRitorna a giocare la settimana successiva nelle qualificazioni del WTA Lussemburgo, dove vince al primo turno il derby con la tennista italiana Camilla Rosatello con il risultato di 6-2 6-2; ma viene sconfitta al secondo turno dalla tedesca Carina Witth\u00f6ft per 6(5)-7, 2-6.\nConclude la stagione alla posizione numero 93 del ranking mondiale dopo avere disputato solo undici tornei.\n2014: ottavi di finale a Indian Wells, prime due finali WTA e la top 40.\nGiorgi inizia la stagione disputando le qualificazioni del torneo di Sydney e perdendo al primo turno contro la statunitense Christina McHale. All'Australian Open Camila batte al primo turno la giovane australiana Storm Sanders prima di perdere al secondo contro la francese Aliz\u00e9 Cornet.\nIl 29 gennaio 2014 \u00e8 stata convocata, per la prima volta in carriera, dal capitano della Squadra italiana di Fed Cup per disputare il match del primo turno della Fed Cup 2014, contro gli Stati Uniti: la sua netta vittoria per 6-2 6-1 contro Madison Keys contribuisce all'affermazione dell'Italia e al conseguente passaggio in semifinale.\nAl torneo di Indian Wells supera i due turni di qualificazione e accede al tabellone principale. Al primo turno batte l'ex top 10 Andrea Petkovi\u0107 con il punteggio di 6(5)-7, 6-3, 6-3, e supera anche il secondo turno battendo la testa di serie n\u00ba25 Sorana C\u00eerstea 7-6(3), 6-3. Al terzo turno incontra per la prima volta Marija \u0160arapova e ne esce vittoriosa 6-3, 4-6, 7-5 in un match durato due ore e trentasei minuti. Si tratta del primo successo contro una top 5 nella carriera di Giorgi. Gli ottavi di finale la vedono per\u00f2 nettamente sconfitta da Flavia Pennetta con il punteggio di 6-2 6-1, in meno di un'ora di gioco. Grazie a questo risultato migliora il suo best ranking, raggiungendo la 67\u00aa posizione WTA.\nNel successivo torneo di Miami non riesce invece a superare il primo turno delle qualificazioni.\nAd aprile partecipa al torneo di Katowice e arriva per la prima volta nella sua carriera in finale in un evento del WTA Tour. In tale occasione batte nell'ordine: Katarzyna Piter, Roberta Vinci, Shahar Peer e Carla Su\u00e1rez Navarro. In finale l'italiana si arrende alla francese Aliz\u00e9 Cornet, in tre set, dopo di 3h e 11m di gioco. Grazie a questo risultato Camila riesce a conquistare il suo best ranking, salendo al 54\u00ba posto nella classifica WTA. Durante il torneo di Katowice viene ufficialmente convocata per la semifinale di Fed Cup a Ostrava contro la Repubblica Ceca. L'Italia perde, ma la giocatrice di Macerata esce a testa alta, avendo dimostrato di riuscire a competere con giocatrici come la Kvitov\u00e1.\nAl torneo di Madrid, sulla terra rossa, Camila supera il primo turno di qualificazione battendo la russa Alla Kudrjavceva ma il suo cammino si interrompe al secondo turno di qualificazione, battuta dalle diciassettenne svizzera Belinda Bencic.\nDopo il torneo di Madrid Camila \u00e8 inserita con una wild-card nel tabellone principale degli Internazionali BNL d'Italia, al Foro Italico di Roma. Al primo turno supera la slovacca Dominika Cibulkov\u00e1 6-4, 7-6, mentre deve arrendersi alla statunitense Christina McHale nel secondo turno in tre set con il punteggio di 1-6, 6-3, 6-1. Al torneo romano Camila decide di giocare anche il doppio in coppia con Karin Knapp, il duo tuttavia non ha molta fortuna in quanto viene eliminato all'esordio dalla serba Darija Jurak e dalla statunitense Megan Moulton-Levy, le quali a loro volta vengono sconfitte dal forte doppio italiano formato da Errani-Vinci. Successivamente Camila partecipa al torneo di Strasburgo, dove raggiunge i quarti. Al Roland Garros batte al primo turno la serba Bojana Jovanovski in due set prima di cedere al secondo turno alla russa Kuznecova, gi\u00e0 vincitrice del torneo nel 2009.\nIl primo torneo su erba giocato da Camila in questo 2014 \u00e8 il WTA di Birmingham, nel quale la tennista azzurra venne sconfitta pesantemente (6-3, 6-2) da Kirsten Flipkens in un mach caratterizzato da un grande numero di errori e doppi falli della marchigiana. La settimana seguente all'AEGON International di Eastbourne, Camila raggiunge i quarti venendo eliminata in tre set dalla Wozniacki. Nel corso del torneo la marchigiana ha sconfitto Viktoryja Azarenka e Johanna Konta. A Wimbledon Giorgi batte all'esordio Alexandra Cadantu ma viene sconfitta nell'incontro successivo da Alison Riske per 7-5, 6-2. Parte da testa di serie numero 7 al torneo di Bad Gastein ma, dopo avere battuto agevolmente Andrea Hlav\u00e1\u010dkov\u00e1 e Lisa-Maria Moser, esce a sorpresa ai quarti battuta da Shelby Rogers, poi futura finalista. Al torneo di B\u00e5stad parte come numero 3 del seeding ma viene a sorpresa eliminata al primo turno da Gabriela Dabrowski per 3-6 6-3 6-2.\nNel torneo del Connecticut arriva fino alla semifinale per poi perdere con Magdal\u00e9na Ryb\u00e1rikov\u00e1 6-2, 6-4, non sfruttando ben 11 palle break. Con questo risultato raggiunge comunque la 31\u00aa posizione nel ranking mondiale. Agli US Open per\u00f2, Camila viene fermata all'esordio dall'australiana Anastasija Rodionova, n\u00ba87 WTA e da un presunto problema al piede, non riuscendo cos\u00ec a difendere gli ottavi dell'anno precedente.\nNel torneo International di Linz raggiunge la sua seconda finale WTA della carriera senza cedere neppure un set durante tutto il torneo. Nell'ultimo atto recupera uno svantaggio di 1-5 nell'ultimo set ma, come successo a Katowice, non sfrutta un match-point e perde 7-6 al terzo contro Karol\u00edna Pl\u00ed\u0161kov\u00e1.\nChiude la stagione raggiungendo i quarti di finale nel WTA Premier di Mosca dove, dopo avere superato Lesja Curenko e avere ottenuto una splendida vittoria nel derby contro Flavia Pennetta, si fa sorprendere dalla ceca Kate\u0159ina Siniakov\u00e1, n\u00ba128 del ranking.\nConclude la sua prima stagione completa (con 23 tornei disputati) nel circuito WTA alla posizione numero 35 del ranking mondiale.\n2015: primo titolo WTA e la top 30.\nDopo avere dato forfait al primo WTA Premier della stagione di Brisbane a causa di un piccolo intervento alla bocca, inizia ufficialmente la stagione la settimana successiva nel torneo di Hobart raggiungendo i quarti di finale, dove viene battuta da Kurumi Nara in tre set. Agli Australian Open incontra di nuovo Flavia Pennetta al primo turno e la batte per 1-6 6-2 6-3; supera poi la ceca Tereza Smitkov\u00e1 6-1 7-6 arrivando cos\u00ec per la prima volta in carriera al terzo turno dello Slam australiano, dove per\u00f2 \u00e8 costretta ad arrendersi a Venus Williams che la elimina con il punteggio di 4-6 7-6 6-1. Grazie a questo risultato riesce tuttavia a salire fino alla posizione n\u00ba31, eguagliando cos\u00ec il suo miglior risultato in classifica mondiale.\nA febbraio viene convocata e scelta come singolarista da Corrado Barazzutti in Fed Cup per la sfida contro la Francia: debutta positivamente battendo Aliz\u00e9 Cornet 6-4 6-2, mentre \u00e8 costretta ad arrendersi a Caroline Garcia per 4-6 6-0 6-2; l'Italia viene cos\u00ec eliminata.\nLa settimana successiva prende parte al torneo Premier di Anversa, dove esce subito al primo turno contro Carla Su\u00e1rez Navarro per 1-6 6-2 6-4. Anche nel seguente torneo di Dubai, dopo avere sconfitto l'ex n\u00ba2 del mondo Vera Zvonar\u00ebva 6-4 6-2, viene ancora fermata dalla Navarro che la elimina per 6-3 6-4.\nDopo un mese di pausa a causa dell'influenza torna in campo a Indian Wells, dove riceve un bye all'esordio prima di farsi sorprendere al secondo turno da Heather Watson che la batte 7-5 7-5. Le cose vanno leggermente meglio nel seguente torneo di Miami dove raggiunge il terzo turno, battuta dalla n\u00ba3 del mondo Simona Halep per 6-4 7-5.\nPartecipa al torneo di Katowice come terza testa di serie raggiungendo, per il secondo anno consecutivo, la finale battendo in successione Denisa Allertov\u00e1 7-5 4-6 6-4, Magda Linette 6-7 6-2 6-3, Elizaveta Kuli\u010dkova 6-3 6-4 e in semifinale la n\u00ba9 del mondo Agnieszka Radwa\u0144ska 6-4 6-2; nell'ultimo atto viene per\u00f2 battuta da Anna Karol\u00edna Schmiedlov\u00e1 per 6-4 6-3. La settimana seguente torna a vestire la maglia della nazionale nella sfida di play-off in Fed Cup contro gli Stati Uniti d'America: nel primo singolare riesce a tenere testa alla numero uno del mondo Serena Williams uscendo sconfitta per 7-6 6-2 ma contribuendo comunque a fare rimanere l'Italia nel gruppo mondiale.\nLa stagione sulla terra rossa \u00e8 invece deludente, battuta all'esordio sia a Praga sia a Madrid; anche agli Internazionali d'Italia di Roma viene estromessa al primo turno, eliminata da Jelena Jankovi\u0107. Al Roland Garros perde invece nettamente al secondo turno contro la spagnola Garbi\u00f1e Muguruza per 6-1 6-4.\nConquista il primo titolo WTA della carriera a Hertogenbosch, battendo al primo turno Irina Falconi 7-5 6-2, supera poi l'ostica Micha\u00eblla Krajicek 6-7 6-2 6-4, Jaroslava \u0160vedova 4-6 6-3 7-6 (annullandole anche 3 punti partita), Kiki Bertens 6-2 6-4 e in finale Belinda Bencic 7-5 6-3; Giorgi diventa inoltre la seconda tennista italiana di sempre, dopo Roberta Vinci, ad aggiudicarsi un torneo su erba. Dopo avere raggiunto il secondo turno nel Premier di Eastbourne, arriva a Wimbledon come 31\u00aa testa di serie: all'esordio batte Teliana Pereira 7-6 6-3, supera poi Lara Arruabarrena 6-0 7-6 mentre al terzo turno viene travolta dalla n\u00ba 5 del mondo Caroline Wozniacki per 6-2 6-2.\nPrima dei grandi tornei statunitensi partecipa al Torneo di Istanbul come quinta testa di serie, ma dopo avere battuto l'ex Top10 Dominika Cibulkov\u00e1 per 7-5 5-7 7-6(4) in quasi tre ore di gioco si fa sorprendere negli ottavi di finale da Francesca Schiavone per 6-4 7-6(6) in un derby tutto italiano; grazie a questo risultato, entra per la prima volta nella top 30 del ranking mondiale. Non brilla agli US Open, dove si ferma al secondo turno per mano di Sabine Lisicki che la batte con un netto 6-4 6-0.\nInizia la trasferta orientale a Tokyo dove batte all'esordio Caroline Garcia per 4-6 7-6 6-3, per poi essere eliminata al secondo turno da Ana Ivanovi\u0107 7-5 6-2. Va meglio nel seguente torneo di Wuhan, dove raggiunge gli ottavi di finale battendo in rimonta Cvetana Pironkova 2-6 6-2 7-5 (annullandole anche un match point), beneficia poi del ritiro di Belinda Bencic sul 6-2 in suo favore ma cede successivamente ad Angelique Kerber per 6-2 6-4. Nel seguente Premier di Pechino viene invece estromessa all'esordio da Timea Bacsinszky per 6-1 4-6 3-6, non sfruttando un vantaggio di 4-2 nel secondo set.\nConclude la stagione alla posizione numero 34 del ranking mondiale.\n2016: una finale WTA e la rottura con la FIT.\nInaugura la stagione a Brisbane perdendo contro Kerber, che poi raggiunger\u00e0 la finale, in tre set mentre la settimana successiva, a Hobart, ottiene i primi successi stagionali: da testa di serie pi\u00f9 alta del torneo (la numero uno Sloane Stephens si ritira alla vigilia) batte Dijas e Hibino prima di essere superata nei quarti da Eugenie Bouchard per 6-3, 6-2. Il sorteggio degli Australian Open la oppone per la terza volta in carriera a Serena Williams con la quale si scontra per la prima volta su una superficie veloce; l'esito, come nei due precedenti, \u00e8 a favore della statunitense che si impone 6-4, 7-5. A febbraio viene convocata per la quinta volta in carriera con la squadra italiana di Fed Cup per la sfida di primo turno contro la Francia, a Marsiglia: Camila sconfigge Kristina Mladenovic in tre set portando all'Italia il primo punto, che rester\u00e0 per\u00f2 anche l'unico; il giorno dopo viene superata dalla Garcia che regala alle transalpine il passaggio alle semifinali.\nEliminata al debutto da Petkovi\u0107 a Dubai, ottiene una vittoria al primo turno di Indian Wells contro un'altra tedesca, la G\u00f6rges ma viene estromessa dal \"Mandatory\" per mano di Ivanovi\u0107, mentre a Key Biscayne subisce una sconfitta contro Madison Brengle.\nSi riscatta per\u00f2 ad aprile quando conquista la terza finale consecutiva a Katowice, dove era accreditata della quinta testa di serie: batte Sasnovi\u010d (6-4, 6-4), la qualificata Aleksandrova (4-6, 6-2, 6-4), la belga Flipkens (6-2, 5-7, 6-4) e la testa di serie numero tre del torneo Ostapenko (6-4, 6-3). Disputa la sua quinta finale contro Dominika Cibulkov\u00e1, ma, come nelle ultime due edizioni del torneo viene battuta nel match decisivo per il titolo polacco: la slovacca si impone infatti per 6-4, 6-0. Supera le qualificazioni per il torneo di Stoccarda ma al primo turno viene battuta dalla Beck. Raggiunge poi per la terza volta in stagione i quarti a Praga dove viene superata da Karol\u00edna Pl\u00ed\u0161kov\u00e1.\nA Madrid, superando Sara Errani con un doppio 7-5 ma si ritira dalla competizione prima del secondo turno a causa di un risentimento muscolare che le impedisce anche di partecipare agli Internazionali di Roma. Torna in campo al Roland Garros dove supera la wild card francese Lim ma viene battuta da Kiki Bertens al secondo turno.\nParticolarmente deludente poi la stagione sull'erba: Birmingham, Eastbourne e, soprattutto, Wimbledon vedono l'italiana sempre eliminata al primo turno: la sconfitta contro Muguruza ai Championship rappresenta la prima eliminazione al primo turno dal 2011, quando Giorgi fece il suo debutto in uno Slam; inoltre, dati i buoni risultati dell'anno precedente su questa superficie, Camila vede il suo ranking peggiorare: al termine di Wimbledon si ritrova infatti al 78\u00ba posto WTA, che rappresenta la sua posizione pi\u00f9 bassa dal marzo 2014.\nApre la stagione americana con i quarti raggiunti a Washington dove viene superata dalla Lauren Davis, che raggiunger\u00e0 la finale, ma deve giocarsi la qualificazione nei successivi tornei, centrandola a Montreal, dove supera poi al primo turno Stephens prima di essere battuta da Roberta Vinci, e a New Heaven dove per\u00f2 perde subito contro la Vesnina. Eliminazione al primo turno anche agli US Open per mano della Stosur che la batte al terzo set. Nella parte finale della stagione raggiunge i quarti di finale a Seul; una prestazione che non migliora la classifica della marchigiana che chiude il 2016 oltre l'ottantesima posizione.\nIl 2016 ha segnato una profonda frattura tra Camila Giorgi e la FIT, nata in primavera in seguito alla mancata risposta della tennista per lo spareggio di Fed Cup contro la Spagna, proseguita con la mancata partecipazione alle Olimpiadi di Rio e destinata a prolungarsi anche per la stagione successiva, tra rivendicazioni, ricorsi e polemiche accese, che coinvolgono anche il padre-coach Sergio.\n2017: numero uno d'Italia.\nLa stagione di Camila inizia con una buona prestazione nel primo torneo dell'anno: a Shenzen batte la rumena Bogdan, le cinese Zheng e Wang prima di cedere in semifinale alla statunitense Alison Riske con un doppio 6-3. Questo buon esordio non trova per\u00f2 conferma nelle successive apparizioni nel circuito. Agli Australian Open viene battuta per il secondo anno consecutivo al primo turno, perdendo in tre set con Timea Bacsinszky, testa di serie numero 12 del torneo; si ritira al terzo e decisivo turno delle qualificazioni di Doha; viene superata al primo turno di Indian Wells da Johanna Larsson ed \u00e8 costretta a dare forfait al torneo di Miami Open 2017 per un infortunio alla schiena: all'inizio di aprile si trova cos\u00ec retrocessa alla novantottesima posizione del ranking WTA.\nRaggiunge per la seconda volta in stagione i quarti nel nuovo torneo di Biel dove al secondo turno elimina in tre set la testa di serie numero due Su\u00e1rez Navarro per poi cedere alla bielorussa Sasnovi\u010d. A Praga esordisce battendo a sorpresa la numero tre del mondo Karolina Pl\u00ed\u0161kov\u00e1, che l'aveva sempre superata nei precedenti confronti, per 7-6, 6-2; anche in questo caso per\u00f2 si ferma ai quarti dove Mona Barthel, poi vincitrice del torneo, la sconfigge con due tie break. Supera la qualificazioni a Strasburgo dove supera poi un turno. Gli Open di Francia la vedono invece soccombere al debutto nei confronti di Oc\u00e9ane Dodin: Giorgi esce cos\u00ec dalle prime cento giocatrici del ranking WTA per la prima volta dall'ottobre 2013.\nRiesce per\u00f2 a recuperare subito qualche posizione con i tornei sull'erba: se a 's-Hertogenbosch esce al secondo turno, supera tre turni di qualificazione battendo poi Vichljanceva e la numero 5 del mondo Svitolina a Birmingham ma \u00e8 costretta per la seconda volta nel 2017 al ritiro nei quarti, stavolta a causa di un problema alla coscia che fa temere per la sua partecipazione a Wimbledon. Camila riesce invece a recuperare e ai Championship torna a finalmente a vincere un match in uno Slam (l'ultimo risalvia al Roland Garros del 2016): al primo turno batte infatti in rimonta Cornet per poi battere in tre set anche Madison Keys. Dopo due anni torna quindi a disputare un terzo turno di uno Slam ma a interrompere il suo percorso trova la Ostapenko che la batte con un doppio 7-5. Camila recupera 14 posizioni nel ranking.\nIl debutto sul veloce \u00e8 sfortunato: subisce infatti una sconfitta per mano della \"wild card\" canadese Andreescu a Washington. Superate le qualificazioni, disputa un buon torneo a Cincinnati eliminando Siniakov\u00e1 e Gavrilova e incontrando di nuovo la Pl\u00ed\u0161kov\u00e1, nel frattempo diventata leader della classifica mondiale: Giorgi perde 3-6 il primo set (interrotto per pioggia e ripreso il giorno dopo) e si impone nel secondo per 6-4 prima di soccombere con un netto 6-0 nel terzo. Esce per il secondo anno consecutivo al primo turno degli US Open, battuta da Ryb\u00e1rykov\u00e1 ma, grazie alla contestuale caduta in classifica di Roberta Vinci, diventa, seppure con la 67\u00ba posizione, la numero uno d'italia nel ranking WTA, leadership che continuer\u00e0 a mantenere fino alla fine dell'anno nonostante un ulteriore peggioramento in classifica, dovuto anche alla chiusura anticipata della sua stagione a causa di un'infiammazione al gomito. Termina l'anno alla posizione n\u00b079 del ranking dopo avere disputato solo sedici tornei.\n2018: rappacificamento con la FIT, quarti di finale a Wimbledon, secondo titolo WTA e best ranking.\nDopo il debutto di stagione a Shenzhen, con l'immediata eliminazione per mano di Ana Bogdan che la costringe alla centesima posizione del ranking, Camila coglie le prime importanti affermazioni a Sydney.\nDopo avere superato tre turni di qualificazione (contro Tjandramulia, Aoyama e Witth\u00f6ft), sconfigge al primo turno la campionessa in carica degli US Open Sloane Stephens, con il punteggio 6-3, 6-0. Nel secondo turno incontra Petra Kvitov\u00e1, superandola con il punteggio di 7-6, 6-2. Nei quarti di finale, sconfigge Agnieszka Radwa\u0144ska con il punteggio di 6-1, 6-2. Si arrende in semifinale contro Angelique Kerber in due set per 6-2, 6-3. Grazie a questi risultati, recupera 29 posizioni nel ranking mondiale, passando dal numero 100 al 71. Agli Australian Open debutta contro Anna Kalinskaya, russa proveniente dalle qualificazioni, superandola con il risultato di 6-4 6-3, ma nel turno successivo viene sconfitta in rimonta dalla testa di serie numero 18 Ashleigh Barty (7-5 4-6 1-6). Per disputare il torneo di Dubai deve superare le qualificazioni, ma \u00e8 costretta al ritiro nell'ultimo atto per il riacutizzarsi di un problema all'adduttore della coscia sinistra che le aveva gi\u00e0 impedito di giocare a Doha e che non le consente di partecipare nemmeno a Indian Wells. A Miami affronta al primo turno Donna Veki\u0107 la quale le infligge un 0-6 nel primo set e un 5-7 nel secondo.\nComincia la stagione su terra battuta, presentandosi a Charleston, dove supera S\u00edlvia Soler Espinosa per 6-1 6-4 e l'undicesima testa di serie, Dar'ja Gavrilova, per 6-3 al set decisivo. Nel terzo turno incontra Madison Keys, testa di serie n\u00b07, la quale la sconfigge con il risultato di 4-6 3-6. Nel Samsung Open di Lugano supera Krist\u00fdna Pl\u00ed\u0161kov\u00e1 per 6-3 6-2 e Alison Van Uytvanck, testa di serie n\u00b09, per 6-2 6-1. Perde nei quarti di finale contro la futura finalista Aryna Sabalenka per 3-6 0-6. A Praga esordisce sconfiggendo, con il punteggio di 6-0 2-6 6-2, la testa di serie numero cinque, Barbora Str\u00fdcov\u00e1. Dopo avere superato, entrambe in due set, Tamara Korpatsch e Samantha Stosur, approda in semifinale (la prima in carriera su terra battuta) e viene sconfitta 5-7 al set decisivo dalla testa di serie numero sette, Mihaela Buz\u0103rnescu. Grazie a questi risultati, rientra nella top 60 del ranking mondiale. La classifica non le consente per\u00f2 l'accesso diretto agli Internazionali d'Italia per i quali deve disputare le qualificazioni: superata al primo turno Deborah Chiesa, viene battuta al round seguente dalla Collins. Il torneo di Roma \u00e8 per\u00f2 l'occasione per il riavvicinamento tra Camila e la Federazione, riaprendo cos\u00ec concretamente la possibilit\u00e0 di un ritorno della maceratese nella squadra di Fed Cup 2019.\nGiorgi trova conferma della buona stagione sulla terra rossa al Roland Garros dove prima elimina con un nettissimo 6-0, 6-3 la Min, poi supera anche la Duque Mari\u00f1o per 6-3, 6-2 approdando per la prima volta in carriera al terzo turno dello Slam parigino; qui incontra per la quarta volta in carriera (e seconda in stagione) la numero dieci del mondo e futura finalista, Sloane Stephens, contro la quale perder\u00e0 6-8 nel terzo set. Dopo il torneo di Parigi rientra nella top 50 del ranking mondiale.\nInizia la stagione su erba con una sconfitta al Nottingham Open per mano di Dalila Jakupovi\u010d. Partecipa alle qualificazioni del Birmingham Classic dove supera Kurumi Nara e viene battuta, dopo tre lottati set, da Oc\u00e9ane Dodin.\nAl Nature Valley International sconfigge all'esordio, in due rapidi set, Irina-Camelia Begu e perde, sempre in due set, contro Caroline Wozniacki.\nAl Torneo di Wimbledon, dopo avere sconfitto la testa di serie numero 21, Anastasija Sevastova, Madison Brengle, Kate\u0159ina Siniakov\u00e1, annullando anche un match point, e Ekaterina Makarova, centra i suoi primi quarti di finale (quinta italiana di sempre a riuscirci nel torneo londinese) in una prova del Grande Slam e viene sconfitta in tre set, dopo avere vinto il primo, da Serena Williams. Grazie a questo risultato, sale al numero 35 del ranking mondiale.\nTorna in campo a Cincinnati dove nonostante la sconfitta all'ultimo turno di qualificazioni viene ripescata come lucky loser. Al primo turno sconfigge nuovamente Sevastova in modo netto 6-2 6-3. Altrettanto netto (6-2 6-2) \u00e8 il modo in cui viene eliminata al secondo turno dalla testa di serie numero 13 Madison Keys. Al Pilot Pen Tennis, dopo avere superato le qualificazioni, sconfigge in due set Ana Bogdan e viene battuta, sempre in due set, da Belinda Bencic.\nAgli US Open, supera all'esordio la giovane wild card statunitense Whitney Osuigwe con il punteggio di 6-4 6-1 e viene sconfitta 6-4 7-5 da Venus Williams.\nComincia il tour orientale da Tokyo. Dopo avere sconfitto, in due rapidi set, la giocatrice di casa Misaki Doi, Caroline Wozniacki, testa di serie numero 1 e numero 2 del ranking mondiale, con il punteggio di 6-2 2-6 6-4 (nona vittoria in carriera contro una top ten) e Viktoryja Azaranka, ritiratasi per motivi fisici alla fine del primo set, approda in semifinale dove viene sconfitta in due set da Naomi \u014csaka, testa di serie numero 3. Grazie a questo risultato, eguaglia il suo miglior piazzamento della carriera nel ranking mondiale, posizionandosi al numero 30. A Wuhan, viene sconfitta all'esordio da Aleksandra Kruni\u0107 con il punteggio di 4-6 6-4 4-6 e d\u00e0 forfait a Pechino.\nSi presenta a Linz da testa di serie numero cinque. Dopo avere superato Pauline Parmentier, Jil Teichmann, Margarita Gasparjan e Alison Van Uytvanck, raggiunge nuovamente la finale del torneo austriaco a distanza di quattro anni e se lo aggiudica (secondo titolo in carriera) sconfiggendo in finale Ekaterina Alexandrova, con un netto 6-3 6-1, portando inoltre a 19 la striscia di anni consecutivi con un'azzurra vincitrice in almeno un torneo WTA. Grazie a questo risultato, stabilisce il suo miglior piazzamento della carriera nel ranking mondiale, posizionandosi al numero 28. A causa del riacutizzarsi di un dolore al piede che l'aveva gi\u00e0 costretta al ritiro dall'ultimo appuntamento del tour asiatico, non partecipa all'ultimo torneo della stagione in Lussemburgo, ma ritocca ugualmente il suo best ranking posizionandosi al numero 26, piazzamento con cui termina l'anno.\n2019: infortunio al polso e due finali WTA.\nComincia la stagione da Sydney dove sconfigge all'esordio la tennista di casa Ajla Tomljanovi\u0107 con un doppio 6-3 e viene sconfitta da Angelique Kerber, testa di serie numero uno e numero due del ranking mondiale, sempre in due set. Si presenta agli Australian Open da testa di serie numero 27. Dopo avere superato agevolmente, perdendo soli cinque game, i primi due turni, incontra la testa di serie numero 7 Karol\u00edna Pl\u00ed\u0161kov\u00e1 e viene sconfitta con il punteggio di 4-6 6-3 2-6.\nRitorna a giocare, dopo tre anni, per la squadra italiana di Fed Cup nella trasferta contro la compagine svizzera perdendo entrambi i singolari contro Viktorija Golubic, in tre set, e Belinda Bencic, in due.\nA Doha viene sconfitta all'esordio da Kiki Bertens, testa di serie numero 5 e numero 8 del ranking mondiale, con il punteggio di 6-0 6-7 4-6 ed \u00e8 costretta a dare forfait a Dubai a causa di un infortunio al polso destro che non le consente di partecipare nemmeno a Indian Wells. Si presenta a Miami da testa di serie numero 29 e viene sconfitta all'esordio da Tatjana Maria con il punteggio di 6-3 6-4. Il riacutizzarsi del dolore al polso, non le permette di giocare a Charleston e al torneo International di Lugano.\nViene convocata nella squadra di Fed Cup per la trasferta a Mosca contro la compagine russa, ma il persistere del problema al polso non le permette di scendere in campo.\nI guai al polso la costringono a rinunciare anche al Premier Mandatory di Madrid (decimo forfait stagionale), al Premier 5 di Roma e al Roland Garros, interrompendo cos\u00ec una serie di 27 partecipazioni consecutive ai tornei del Grande Slam.\nDopo tre mesi dall'ultimo incontro disputato torna in campo a Eastbourne, dove viene sconfitta da Hsieh Su-wei con il punteggio di 3-6 6-4 4-6. A Wimbledon, viene battuta all'esordio con un doppio 6-3 da Dajana Jastrems'ka.\nA Washington, dopo avere superato Sachia Vickery, Rebecca Peterson, Zarina Dijas e Caty McNally, centra la sua settimana finale WTA e viene sconfitta in due set da Jessica Pegula. Sia a Toronto che a Cincinnati, perde all'esordio rispettivamente da Viktoryja Azaranka e Maria Sakkar\u012b. Nel WTA international del Bronx, raggiunge nuovamente la finale dopo avere sconfitto Margarita Gasparjan, Andrea Petkovi\u0107, battuta al tie-break decisivo, Aliz\u00e9 Cornet e Wang Qiang, sempre al tie-break decisivo dopo avere annullato quattro match point, di cui tre consecutivi. Nell'ultimo atto del torneo viene superata da Magda Linette con il punteggio di 7-5 5-7 4-6. Allo Us Open, viene di nuovo sconfitta da Maria Sakkar\u012b in due rapidi set.\nA Osaka, dopo avere sconfitto Han Xinyun e Sloane Stephens, con il punteggio di 6-0 6-3, raggiunge i quarti di finale e viene superata in due set da Elise Mertens. A Wuhan, \u00e8 costretta al ritiro, dopo avere perso il primo set contro Rebecca Peterson, per il riacutizzarsi del problema al polso che l'aveva gi\u00e0 tenuta ai box durante tutta la primavera. Problema che non le consente di difendere il titolo a Linz con un conseguente calo nel ranking mondiale alla posizione numero 92.\nTorna in campo a Lussemburgo e viene sconfitta da Andrea Petkovi\u0107 con il punteggio di 6-0 4-6 4-6 chiudendo ufficialmente la stagione alla posizione numero 98 del ranking mondiale, prima tra le italiane e dopo avere disputato solo quattordici tornei.\nA dicembre torna in campo nel 125s di Limoges, dove viene subito eliminata da Samsonova in tre set. Chiude quindi l'anno solare vicina alla centesima posizione della classifica WTA e seconda tra le italiane, superata, il 18 novembre, da Jasmine Paolini, dopo avere mantenuto la leadership del tennis italiano per pi\u00f9 di due anni (dal 10 settembre 2017).\n2020: ritorno al numero uno d'Italia.\nIl peggioramento in classifica del 2019 costringe Giorgi a rincorrere la partecipazione ai tornei WTA partendo dalle qualificazioni. Ad Auckland supera i tre turni preliminari e approda al main draw dove incontra per la quinta volta in carriera Serena Williams ma, come nelle occasioni precedenti, viene superata dalla futura vincitrice del torneo. Dopo il torneo di Hobart, dove viene eliminata da Kozlova nel turno decisivo di qualificazione, raggiunge il terzo turno degli Australian Open, uscendo sconfitta in tre set contro Angelique Kerber.\nViene convocata nella squadra italiana di Fed Cup per lo spareggio del Gruppo I della zona Europa/Africa e d\u00e0 il suo contributo per la qualificazione ai Play-off, valevoli per l'accesso al Gruppo mondiale della Fed Cup 2021, superando l'austriaca Mira Antonitsch in tre set e la croata Jana Fett in due.\nPartecipa alle qualificazioni a Dubai, dove viene subito sconfitta da Julia Goerges e alle qualificazioni a Doha, dove supera in tre set, dopo avere annullato anche tre match point, l'austriaca Barbara Haas, venendo poi battuta, sempre in tre set, da Bernarda Pera. A Lione, grazie alle vittorie contro Vera Lapko e Aliz\u00e9 Cornet, centra i quarti di finale dove viene superata da Daria Kasatkina al set decisivo. Grazie a questo risultato, il 9 marzo ritorna numero uno d'Italia.\nDopo lo stop del circuito durato cinque mesi a causa della Pandemia di COVID-19 la partecipazione agli Internazionali di Palermo segna il ritorno sulla terra rossa della marchigiana dopo pi\u00f9 di due anni e, grazie ai successi su Peterson, Juvan e, nei quarti di finale, su Jastrems'ka, dopo un incontro durato pi\u00f9 di tre ore e avere annullato due match point, anche l'accesso a una semifinale a quasi un anno di distanza dal torneo del Bronx, nonch\u00e9 la seconda assoluta in carriera su questa superficie. Viene per\u00f2 battuta dalla futura vincitrice del torneo Fiona Ferro con il punteggio di 6-2, 2-6, 5-7. A Praga supera al tie-break decisivo Marta Kostjuk all'esordio per poi perdere in due set contro Elise Mertens.\nAgli Us Open, dopo avere superato la belga Alison Van Uytvanck in tre set, viene sconfitta in due set da Naomi \u014csaka, futura vincitrice del torneo. A Roma viene superata all'esordio in tre set da Dajana Jastrems'ka e al Roland Garros \u00e8 costretta al ritiro durante il secondo set nell'incontro di primo turno contro Martina Trevisan a causa di un problema al gomito.\nA Linz sconfigge in tre set Sara Sorribes Tormo per poi perdere, sempre in tre set, contro Nadia Podoroska, concludendo cos\u00ec la stagione alla posizione numero 75 del ranking mondiale, prima tra le italiane e per il nono anno consecutivo tra le prime 100.\n2021, l'anno migliore: quarti di finale alle Olimpiadi, la storica vittoria al WTA 1000 di Montreal e ritorno in top 35.\nApre la stagione in uno dei tornei preparatori agli Australian Open, tutti eccezionalmente giocati a Melbourne, lo Yarra Valley Classic, dove supera al primo turno la francese Burel in due set e affronta la numero 4 del mondo Kenin al secondo turno, ma \u00e8 costretta al ritiro per un problema alla coscia al termine di un primo set molto equilibrato poi perso per 7-5. Agli Australian Open debutta con un doppio 6-3 contro \u0160vedova ma viene sconfitta al secondo turno da Iga \u015awi\u0105tek, recente vincitrice dell'Open di Francia, con il punteggio di 6-2, 6-4.\nAl WTA 250 di Lione sconfigge al primo turno in due set Vikt\u00f3ria Ku\u017emov\u00e1 e al secondo turno Nina Stojanovi\u0107 al tie-break decisivo dopo avere annullato due match point. Nei quarti di finale (i trentunesimi in carriera nel circuito maggiore) viene superata in due set da Clara Tauson, futura vincitrice del torneo. A Miami viene sconfitta all'esordio in due set da Ljudmila Samsonova. A Charleston d\u00e0 forfait dopo essere risultata positiva al COVID-19.\nRitorna a disputare un torneo a Roma, dove viene sconfitta 5-7 al terzo set da Sara Sorribes Tormo dopo un match combattutissimo durato 3 ore e 51 minuti, il sesto incontro femminile pi\u00f9 lungo nell'Era Open. Al WTA 250 di Parma supera in rimonta all'esordio Christina McHale col punteggio di 6-7, 6-4, 6-4, dopo un incontro durato quasi 3 ore. Al secondo turno viene sconfitta in due set da Cori Gauff, futura vincitrice del torneo. Al Roland Garros sconfigge al primo turno in tre set la testa di serie numero 22 del torneo Petra Marti\u0107 e viene sconfitta, sempre in tre set, da Varvara Gra\u010d\u00ebva.\nComincia la stagione su erba da Birmingham dove sconfigge all'esordio in due set Giulia Gatto-Monticone e viene superata in tre set da Donna Veki\u0107. Al WTA 500 di Eastbourne supera le qualificazioni sconfiggendo Magda Linette in tre set e Ajla Tomljanovi\u0107 in due per poi sconfiggere all'esordio nel tabellone principale Karol\u00edna Pl\u00ed\u0161kov\u00e1, numero 10 del mondo e testa di serie numero 5 del torneo, col punteggio di 2-6, 6-2, 6-2. Al secondo turno supera in tre set Shelby Rogers e nei quarti di finale Aryna Sabalenka, numero 4 del mondo e testa di serie numero 1 del torneo, col punteggio di 7-6, 0-6, 6-4. In semifinale (la quindicesima in carriera nel circuito maggiore) affronta Anett Kontaveit ed \u00e8 costretta al ritiro a causa di un risentimento alla coscia sinistra sul punteggio di 4-5. A Wimbledon, la tennista di Macerata batte Jil Teichmann con un doppio 6-2 mentre al secondo turno si arrende a Karolina Muchov\u00e1, testa di serie numero 19 del torneo, con lo score di 3-6 7-5 3-6.\nA luglio 2021 prende parte alle Olimpiadi di Tokyo e batte, in ordine, la numero quindici del mondo Jennifer Brady (6-3 6-2), Elena Vesnina (6-3 6-1) e la numero sette del mondo Karolina Pliskova (6-4 6-2). Ai quarti di finale (terza italiana dopo Raffaella Reggi nel 1988 e Francesca Schiavone nel 2004 a ottenere un risultato simile alle Olimpiadi da quando al torneo venne riconosciuta l'ufficialit\u00e0 nel 1988) affronta Elina Svitolina, numero sei del mondo, venendo sconfitta con un doppio 6-4.\nCamila torna in campo alla Rogers Cup: sconfigge la n\u00b09 del seeding Elise Mertens per 6-3 7-5 all'esordio e poi batte Nadia Podoroska per 6-2 6-4. Agli ottavi di finale, elimina la testa di serie n\u00b07 Petra Kvitov\u00e1 con lo score di 6-4 6-4; ai quarti di finale, si impone su Coco Gauff, testa di serie n\u00b015, in due set (6-4 7-6(2)), approdando alla sua prima semifinale in un torneo WTA 1000; nella circostanza, trova la statunitense Jessica Pegula e la sconfigge col punteggio di 6-3 3-6 6-1, diventando la prima italiana di sempre a raggiungere la finale della Rogers Cup. Qui incontra la ceca Karol\u00edna Pl\u00ed\u0161kov\u00e1, numero 6 del mondo e n\u00b04 del seeding, contro cui vince 6-3 7-5, aggiudicandosi il suo primo torneo WTA 1000, dedicato al padre coach, e diventando la seconda italiana di sempre a vincere un torneo di tale categoria dopo Flavia Pennetta. Contestualmente, risale la classifica mondiale, raggiungendo la posizione numero 34. La settimana successiva, Giorgi scende in campo a Cincinnati, dove riaffronta Jessica Pegula all'esordio: questa volta, viene sconfitta con un doppio 6-2 dall'americana. Agli US Open viene superata al primo turno in due set da Simona Halep, testa di serie numero 12 del torneo.\nTorna in campo dopo quasi un mese al WTA 500 di Chicago dove viene sconfitta all'esordio da Elena Gabriela Ruse in due set. Si presenta a Indian Wells da testa di serie numero 30 del torneo scendendo in campo nonostante un problema alla caviglia destra patito in allenamento e venendo sconfitta in due set da Amanda Anisimova.\nAl WTA 250 di Tenerife, dove \u00e8 testa di serie numero 4, supera al primo turno in tre set Aliona Bolsova Zadoinov dopo un incontro rocambolesco in cui riceve due games di penalit\u00e0. Al secondo turno e ai quarti di finale sconfigge facilmente in due set Danka Kovini\u0107 e Arantxa Rus per venire poi battuta in semifinale dalla colombiana Camila Osorio col punteggio di 6-4 7-5. Chiude la stagione alla posizione numero 34 del ranking mondiale, la quinta consecutiva da numero uno d'Italia e la decima consecutiva tra le top 100.\n2022.\nCamila inizia l'anno all'Australian Open, dove \u00e8 testa di serie numero 30 del torneo; raggiunge il terzo turno battendo Anastasija Potapova (6-4 6-0) e Tereza Martincov\u00e1 (6-2 7-6(2)), guadagnandosi la sfida contro la n\u00b01 del mondo Ashleigh Barty, che la sconfigge in due parziali (2-6 3-6). \nAi WTA 500 di San Pietroburgo e Dubai, cede al primo turno ad Aleksandrova (2-6 6-1 2-6) e a Petra Kvitov\u00e1 (2-6 0-6).\nStile e caratteristiche tecniche.\nCamila Giorgi predilige le superfici molto rapide essendo una delle giocatrici pi\u00f9 offensive del circuito. Tende, infatti, a rispondere ai servizi delle avversarie nei pressi della linea di fondo oppure, in certe occasioni, anche dentro il campo. Particolarmente reattiva e veloce con i piedi, ricerca costantemente l'anticipo, caratteristica principale del suo gioco. Naturalmente dotata di un ottimo senso del timing e di una grande esplosivit\u00e0 unita a una notevole rapidit\u00e0 di esecuzione, colpisce violentemente la palla sia con il dritto che con il rovescio bimane, suo colpo pi\u00f9 efficace, per mantenere costantemente il comando dello scambio. Ricerca l'aggressivit\u00e0 anche con la battuta, disponendo di una prima di servizio molto veloce, cos\u00ec come la seconda. Pur non adottando cambi di ritmo, scende frequentemente a rete.\nStatistiche.\nGiorgi \u00e8 l'unica tennista italiana ad avere una percentuale di vittoria superiore al 60% su erba e su cemento indoor."}
{"id": "1546930", "revid": "110157", "url": "https://it.wikipedia.org/wiki?curid=1546930", "title": "Coppa Italia 2008 (pallacanestro femminile)", "text": "La Coppa Italia di pallacanestro femminile 2008 (chiamata anche Final Four o Silver Cross Cup 2008) si \u00e8 disputata il 15 e il 16 marzo al PalaCampagnola di Schio. Vi hanno preso parte le quattro squadre che al termine del girone d'andata del campionato di Serie A1 occupavano i primi posti in classifica.\nHa vinto il torneo la Reyer Venezia Mestre Femminile, sponsorizzata dalla Umana. \u00c8 stata la prima volta che la squadra veneta ha conquistato la Coppa Italia. Il premio MVP \u00e8 stato assegnato a Aleksandra Vujovi\u0107.\nSquadra vincitrice.\n Umana Venezia (1\u00ba titolo): Giorgia Sottana, Francesca Modica, Shannon Johnson, Nakia Sanford, Mery Andrade, Jenifer Nadalin, Eva Giauro, Alice Romagnoli, Aleksandra Vujovi\u0107, Arianna Zampieri, Maria Giulia Pegoraro. Allenatore: Massimo Riga"}
{"id": "1546932", "revid": "987147", "url": "https://it.wikipedia.org/wiki?curid=1546932", "title": "Piero Boitani", "text": "Biografia.\nProfessore Ordinario di Letterature Comparate all'Universit\u00e0 \"La Sapienza\" di Roma, ha insegnato Lingua e Letteratura Italiana all'Universit\u00e0 di Cambridge, dove ha anche conseguito il Ph.D..\nDantista, anglista, studioso del mito, della Bibbia e delle sue ri-scritture, Boitani ha anche svolto attivit\u00e0 di traduttore.\nScrive su L'indice dei libri del mese e Il Sole 24 Ore\n\u00c8 stato Presidente dell'Associazione Italiana di Anglistica e della Societ\u00e0 Europea di Studi inglesi (di cui \u00e8 Presidente Onorario); \u00e8 Fellow della British Academy, della Medieval Academy of America, della Dante Society of America; socio de Il Mulino, della Accademia Polacca di Arti e Scienze, dell'Academia Europ\u00e6a, dell'Accademia delle Scienze di Torino, dell'Arcadia, dell'Accademia dei Lincei; Direttore Letterario della Fondazione Lorenzo Valla.\nNel 2002 ha vinto il Premio Feltrinelli dell'Accademia dei Lincei per la Critica Letteraria, nel 2010 il Premio De Sanctis, nel 2016 il Premio Balzan per la Letteratura Comparata.\nAttualmente \u00e8 docente di Letteratura comparata presso l'Universit\u00e0 della Svizzera italiana (USI) a Lugano.\nOpere.\nIntroduzioni.\n\"L'immagine scartata\" di Clive Staples Lewis (Genova: Marietti, 1990), i \"Racconti di Canterbury\" di Chaucer (Milano, Leonardo, 1991), \"Piero l'Aratore\" di William Langland (Milano, San Paolo, 1994), l'\"Opera poetica\" di W.B. Yeats (Mondadori, 2005). Ha contribuito alla \"Storia della civilt\u00e0 letteraria inglese\" curata da F. Marenco (Torino, UTET, 1996) e ad \"Alessandro nel Medioevo occidentale\" (Milano, Fondazione Valla-Mondadori, 1997)."}
{"id": "1546933", "revid": "30610", "url": "https://it.wikipedia.org/wiki?curid=1546933", "title": "Carrozzeria", "text": "Con carrozzeria si intende un'officina dove si riparano o si costruiscono carrozzerie di automobili o di altri veicoli; chi compie tale lavoro, e quindi lavora in una carrozzeria, \u00e8 detto \"carrozzi\u00e9re\".\nIl termine deriva da carrozza; infatti i primi carrozzieri erano proprio coloro che si occupavano della costruzione di carrozze che, successivamente con l'inizio del XX secolo, adattarono il loro lavoro adibendolo ai veicoli a motore.\nMolte delle pi\u00f9 famose carrozzerie italiane ed estere, nate in quegli anni, tuttora sono ancora attive e/o trasformatesi in aziende di automobili e motocicli o \"tuning\" privati e studi di design automobilistico.\nTipologia di attivit\u00e0.\nInizialmente i carrozzieri, quando la produzione automobilistica era ancora semi-artigianale, svolgevano sia il lavoro di creazione che quello di riparazione delle automobili, ora \u00e8 raro che il produttore di un veicolo produca e ripari i componenti nel medesimo posto, per questo il lavoro di carrozziere si \u00e8 diviso negli anni in due professioni distinte:\nCreatori di carrozzerie.\n i \"tuner\" o i carrozzieri sono aziende molto piccole (rispetto alle case automobilistiche) che lavorano per lo pi\u00f9 in modo artigianale, elaborando veicoli gi\u00e0 esistenti, o producendo veicoli in serie limitata rivolti ad un pubblico di appassionati. Molti di questi, hanno annesso all'officina un centro stile, responsabile dell'immagine stilistica dell'azienda, che \u00e8 impegnato oltre che nell'interno anche a collaborazioni con case automobilistiche esterne.\nAlcune carrozzerie, per esempio Bertone o Pininfarina, sono famose per occuparsi non solo della progettazione ma in alcuni casi perfino della produzione (nei propri stabilimenti) di modelli anche per nome di altre case automobilistiche.\nUn caso \u00e8, per esempio, quello dell'Alfa Romeo Spider progettata da Pininfarina (dal precedente progetto Giugiaro della Brera) e assemblata dalla carrozzeria Torinese nel proprio stabilimento di San Giorgio Canavese.\nAlcune carrozzerie, per struttura aziendale, sono anche definite vere e proprie case automobilistiche, come per esempio Pininfarina.\nAltre carrozzerie, come Fontana Pietro, realizzano internamente la scocca in alluminio per l'intera gamma di vetture di prestigiose case automobilistiche, tra cui Ferrari.\nRiparatori di veicoli.\nUna carrozzeria \u00e8 anche un ambiente di lavoro dove si effettua la riparazione delle autovetture incidentate, mediante la riparazione o sostituzione dei pezzi danneggiati. Alcune carrozzerie sono autorizzate alla riparazione da una casa automobilistica per la riparazione dei propri veicoli e la fornitura dei ricambi originali.\nLe attivit\u00e0 che generalmente si effettuano in carrozzeria sono:\nNelle carrozzerie devono essere presenti tutta una serie di attrezzature per poter rimettere un veicolo nello stato estetico e di sicurezza originario. Le principali sono il banco dima per la raddrizzatura del telaio o scocca, la cabina forno per la nebulizzazione, l'evaporazione e l'essiccatura delle vernici.\nAttualmente le carrozzerie italiane sono obbligate per normativa europea ad utilizzare vernici all'acqua, meno inquinanti e che necessitano di impianti specifici di evaporazione ed i cui risultati qualitativi sono in linea con quelli ottenuti mediante le vernici a solvente. Da questa normativa sono per ora escluse le grandi carrozzerie industriali.\nL'evoluzione delle forme e dei materiali ha costretto i carrozzieri ad aggiornare la propria professionalit\u00e0 per operare riparazioni diversificate per tipo di danno (cosmetico o strutturale).. Il carrozziere \u00e8 oggi in grado di effettuare riparazioni su acciaio tradizionale e alta resistenza, leghe di alluminio e materiali compositi."}
{"id": "1546943", "revid": "48279", "url": "https://it.wikipedia.org/wiki?curid=1546943", "title": "Sometime in New York City", "text": ""}
{"id": "1546951", "revid": "1305772", "url": "https://it.wikipedia.org/wiki?curid=1546951", "title": "RNAV", "text": ""}
{"id": "1546955", "revid": "110157", "url": "https://it.wikipedia.org/wiki?curid=1546955", "title": "Division I 1964-1965", "text": "La Division I 1964-1965 \u00e8 stata la 62\u00aa edizione della massima serie del campionato belga di calcio disputata tra il settembre 1964 e il giugno 1965 e conclusa con la vittoria del R.S.C. Anderlecht, al suo undicesimo titolo e secondo consecutivo.\nCapocannoniere del torneo fu Jean-Paul Colonval (R. Tilleur FC), con 25 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1965-1966, la vincitrice della coppa nazionale alla Coppa delle Coppe 1965-1966 e altri tre club vennero iscritti alla Coppa delle Fiere 1965-1966."}
{"id": "1546956", "revid": "110157", "url": "https://it.wikipedia.org/wiki?curid=1546956", "title": "Division I 1963-1964", "text": "La Division I 1963-1964 \u00e8 stata la 61\u00aa edizione della massima serie del campionato belga di calcio disputata tra il 7 settembre 1963 e il 26 aprile 1964 e conclusa con la vittoria del R.S.C. Anderlecht, al suo decimo titolo.\nCapocannoniere del torneo fu Paul Van Himst (RSC Anderlechtois), con 26 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono quattro: la squadra campione si qualific\u00f2 alla Coppa dei Campioni 1964-1965, la vincitrice della coppa nazionale alla Coppa delle Coppe 1964-1965 e altri due club vennero iscritti alla Coppa delle Fiere 1964-1965."}
{"id": "1546957", "revid": "287204", "url": "https://it.wikipedia.org/wiki?curid=1546957", "title": "Apparato escretore degli insetti", "text": "L'apparato escretore negli Insetti, deputato all'eliminazione delle sostanze di rifiuto (cataboliti), si compone di due sistemi, uno localizzato, l'altro diffuso. Il primo si identifica in organi localizzati, i \"tubi malpighiani\", presenti in quasi tutti gli Insetti, il secondo si identifica con un insieme di strutture unicellulari o pluricellulari presenti in diverse parti del corpo. Altri organi, pur non facendo parte dell'apparato escretore vero e proprio, svolgono anche una funzione escretoria coadiuvante: si tratta del tessuto adiposo, comprendente elementi cellulari che accumulano al loro interno cataboliti e derivati dell'acido urico, del tegumento e dell'intestino. \nTubi malpighiani.\nI \"tubi malpighiani\" sono organi assimilabili ai reni dei Vertebrati e localizzati nella cavit\u00e0 addominale. Sono presenti nella generalit\u00e0 degli Insetti, ma in alcuni gruppi sistematici sono del tutto assenti (es. Afidi). \nSi presentano, in generale, come tubuli sottili a fondo cieco, confluenti nel proctodeo subito dopo la valvola pilorica. Il loro numero \u00e8 estremamente variabile. A tal proposito gli Insetti si distinguono in due categorie: \nIn genere l'intero corpo dei tubi malpighiani fluttua nell'emocele, agendo come organi filtranti. In alcuni insetti, in generale xilofaghe e facenti parte degli ordini dei Coleotteri o, limitatamente allo stadio di larva, dei Lepidotteri, hanno i tubi malpighiani aderenti al proctodeo per mezzo di una membrana comune che avvolge l'intera struttura. Queste specie sono dette \"criptonefriche\". La funzione dei tubi malpighiani nelle specie criptonefriche \u00e8 il riassorbimento dell'acqua dal contenuto del proctodeo prima dell'emissione delle feci.\nLa funzione principale dei tubi malpighiani \u00e8 quella di filtrare (per secrezione) l'emolinfa, i prodotti del metabolismo proteico (ammoniaca, urea, acido urico) e regolare gli equilibri salini. Nelle specie \"criptonefriche\", tipicamente a regime dietetico xilofago, i tubi malpighiani assolvono alla funzione di riassorbimento dell'acqua dalle feci. Oltre all'escrezione, i tubi malpighiani possono assolvere anche ad altre funzioni secondarie. In questi casi possono ospitare microrganismi simbionti, secernere seta, ecc.\nIstologicamente un tubo malpighiano \u00e8 costituito da un epitelio semplice. Le cellule dell'epitelio hanno la parte terminale, rivolta verso il lume interno, disseminata di microvilli. L'epitelio poggia su una tunica peritoneale percorsa da tracheole. Nella maggior parte degli Insetti, la tunica peritoneale \u00e8 provvista anche di una muscolatura, la cui funzione \u00e8 quella di mescolare il contenuto del lume del tubo malpighiano e aumentare il contatto del tubulo con l'emolinfa. Questa muscolatura manca nei Tisanuri, nei Dermatteri e nei Tisanotteri.\nAltri organi escretori.\nI \"nefrociti\" sono reni rudimentali costituiti da gruppi sparsi di cellule, a volte isolate, associati allo stomodeo e alle ghiandole salivari e, soprattutto, al vaso dorsale (\"nefrociti pericardiali\"). La loro funzione \u00e8 quella di regolare il pH dell'emolinfa, neutralizzando le basi e di agire come organi escretori intermedi, trasformando i cataboliti in una forme che saranno poi eliminate attraverso i tubi malpighiani.\nLa funzione di escrezione \u00e8 inoltre attribuita anche ad altri organi o tessuti in grado di accumulare sostanze di scarto sottraendole all'organismo. Fra questi rientrano le cellule dell'epidermide dell'esoscheletro e alcuni elementi cellulari del tessuto adiposo."}
{"id": "1546958", "revid": "1494169", "url": "https://it.wikipedia.org/wiki?curid=1546958", "title": "Maciste all'inferno", "text": ""}
{"id": "1546959", "revid": "729019", "url": "https://it.wikipedia.org/wiki?curid=1546959", "title": "Aspergillosi invasiva", "text": "L'aspergillosi invasiva \u00e8 una tipologia di aspergillosi, ovvero un'infezione alle vie respiratorie causata dall'inalazione delle spore del fungo Aspergillus, \u00e8 una forma non comune ma grave.\nTipologia.\nEsistono diverse forme:\nFattori di rischio.\nGrave neutropenia, uso prolungato di corticosteroidi, AIDS.\nEziologia.\nL'Aspergillus appartiene alla classe dei Deuteromycetes, esistono pi\u00f9 di 300 specie di tali funghi, uno di essi, l'aspergillus fumigatus \u00e8 il responsabile dell'aspergillus, infetta sia i polmoni che i vasi sanguigni.\nSintomatologia.\nI sintomi e i segni clinici sono febbre, dispnea, brividi, tosse, emottisi, ematuria.\nEsami.\nGli esami prevedono radiografia del torace e tomografia computerizzata dove si riscontrano segni inconfondibili.\nTerapia.\nIl trattamento consiste nella somministrazione di amfotericina B, e successivamente di itraconazolo, in alternativa l'uso di voriconazolo. Se le altre terapie non hanno dato effetti si utilizza la caspofungina. In casi estremi si utilizza l'escissione chirurgica.\nPrognosi.\nLa prognosi risulta infausta"}
{"id": "1546963", "revid": "466539", "url": "https://it.wikipedia.org/wiki?curid=1546963", "title": "Ivan Aleksandrovi\u010d Serov", "text": "Biografia.\nFormazione e carriera giovanile.\nSerov nacque il 13 agosto 1905, ad Afimskoe, un villaggio del governatorato di Vologda dell'Impero russo, da una famiglia contadina. Grandi cambiamenti investirono la Russia nel corso della sua adolescenza, sfociando nella Rivoluzione d'ottobre del novembre 1917. All'et\u00e0 di 18 anni, nel 1923, si arruol\u00f2 nell'Armata Rossa, poco tempo dopo la Guerra civile russa; tra il 1924 ed il 1925 fu sindaco del villaggio di Afimskoe. Nel 1926 entr\u00f2 nel Partito Comunista dell'Unione Sovietica. Due anni dopo, a 23 anni, Serov si laure\u00f2 presso l'Universit\u00e0 Tecnica Militare di Leningrado. Serov continu\u00f2 gli studi frequentando l'Accademia Militare Frunze, dove si laure\u00f2 nel 1939, a 34 anni. Nello stesso anno entr\u00f2 nel Commissariato del popolo per gli affari interni in una posizione direttiva.\nSerov era riuscito intanto a sopravvivere alla Grande Purga, e nel 1937 gli era stato affidato il compito dell'esecuzione di Michail Nikolaevi\u010d Tucha\u010devskij, insieme ad altre figure di rilievo dell'Armata Rossa. Si sospetta che Serov abbia anche avuto un ruolo nella deposizione ed esecuzione di Nikolaj Ivanovi\u010d E\u017eov.\nCarriera nell'NKVD.\nSerov divenne commissario del NKVD per l'Ucraina nel 1939, e da quel momento in poi gioc\u00f2 un ruolo fondamentale in molte delle azioni della polizia segreta sovietica nella seconda guerra mondiale, aiutando ad organizzare la deportazione delle popolazioni del Caucaso e dei Paesi baltici, divenendo nel 1941 il principale luogotenente di L.P. Berija. Fino al 1941 esercit\u00f2 il suo ruolo in Ucraina, dove si ritiene sia stato responsabile della morte di centinaia di migliaia di contadini e dove si trov\u00f2 a collaborare con N.S. Chru\u0161\u010d\u00ebv, leader del Partito Comunista in Ucraina. Si ritiene che abbia avuto un ruolo anche nel Massacro di Katyn'.\nNel 1941 Serov venne promosso vicecommissario dell'NKVD dell'Unione Sovietica, diventando quindi uno dei vice di Berija. In questo ruolo fu responsabile della deportazione di alcune popolazioni del Caucaso e per le deportazioni ed esecuzioni nei paesi Baltici: si ritiene erroneamente autore dell'Ordine NKVD num. 00123, un atto completamente diverso sottoscritto da Berija l'11 ottobre 1939 e preparato dal Commissariato del popolo per gli affari interni (NKVD): in esso erano elencati vari gruppi di persone (anticomunisti, ex militari o personale di polizia, grandi proprietari terrieri, industriali ecc.) da trasferire coattivamente in strutture di sicurezza sovietiche ai sensi dell'articolo 58 (codice penale RSFSR). Le istruzioni di Serov originali non recavano n\u00e9 data n\u00e9 numero di classificazione. La confusione \u00e8 stata forse ingenerata dal Terzo Rapporto Provvisorio della Commissione Kersten statunitense, incaricata di indagare sull'incorporazione dei Paesi baltici da parte della Russia. Nella relazione viene indicato il testo completo delle istruzioni con la fuorviante intestazione \"Ordine num. 00123\".\nNel 1946 partecip\u00f2 personalmente all'esecuzione del generale Andrej Andreevi\u010d Vlasov e del comando dell'Esercito Russo di Liberazione, un'organizzazione che aveva cooperato con i nazisti nel corso della seconda guerra mondiale. Serov fu una personalit\u00e0 di rilievo nello SMER\u0160, il dipartimento per il controspionaggio militare dell'Armata Rossa in tempo di guerra, uno dei vice di V.S. Abakumov. In questo periodo, Serov fond\u00f2 il Ministero per la Pubblica Sicurezza Polacco, polizia segreta polacca fino al 1956, agendo come il principale organizzatore e consigliere sovietico. In qualit\u00e0 di vicecommissario organizz\u00f2 anche la repressione dell'Esercito Nazionale polacco, contribuendo alla nascita dell'era stalinista della storia polacca.\nNel 1945, Serov fu trasferito al Secondo Fronte Bielorusso, ed arriv\u00f2 a Berlino nel maggio di quell'anno. Vi rimase fino al 1947, contribuendo ad organizzare la costituzione della Stasi, la polizia segreta della Germania Est.\nCarriera nel KGB.\nDopo la morte di Stalin, Serov, stretto collaboratore di Berija, si accord\u00f2 con gli ufficiali del GRU contro di lui. In questo modo, quando Berija fu destituito, processato e condannato a morte, Serov riusc\u00ec ad evitare un coinvolgimento, raro caso fra le figure di spicco della polizia segreta.\nNel 1954 divenne direttore del KGB, ossia il capo della maggiore porzione della polizia segreta sovietica. Serov fu l'organizzatore dei servizi di sicurezza per le visite all'estero di Bulganin e Chru\u0161\u010d\u00ebv, ma non pot\u00e9 prendere parte alla loro visita in Gran Bretagna nel 1956, a causa della campagna dei media inglesi che gli attribuivano gli appellativi di \"Ivan il Terribile\" e \"Macellaio\".\nNel 1956, la rivoluzione ungherese rovesci\u00f2 il governo Comunista Ungherese. La risposta di J\u00e1nos K\u00e1d\u00e1r fu la formazione di un nuovo governo comunista, che ricevette per\u00f2 scarso sostegno. Serov fu responsabile del rifiuto agli incontri fra gli ungheresi ed i negoziatori sovietici, facendo scoppiare le violenze a Budapest fra le proprie truppe e gli ungheresi. Organizz\u00f2 l'arresto del gruppo di Imre Nagy, e coordin\u00f2 la cattura del generale ungherese P\u00e1l Mal\u00e9ter e l'interruzione dei colloqui di pace fra l'Armata Rossa e i combattenti ungheresi per la libert\u00e0.\nSerov venne rimosso dalla carica di presidente del KGB nel 1958, dietro suggerimento di Chru\u0161\u010d\u00ebv, che aveva affermato che i visitatori occidentali potevano aspettarsi di \"non vedere cos\u00ec tanti poliziotti in giro\", e che le forze di polizia sovietiche avrebbero subito una ristrutturazione. Venne nominato direttore del GRU.\nDirezione del GRU e declino.\nCome capo del GRU, Serov presiedette uno dei periodi pi\u00f9 corrotti nella storia dell'istituzione. Fu il periodo in cui il GRU forn\u00ec pi\u00f9 informazioni agli Stati Uniti di quante ne ottenesse. Fu anche uno dei protagonisti della Crisi dei missili di Cuba, aiutando la leadership sovietica con materiale di intelligence americano. Dopo che l'Unione Sovietica fall\u00ec nel mantenere il controllo della crisi, e la disgregazione dell'ordine interno del GRU, Serov venne rimosso dalla posizione. Nel 1965 venne espulso dal Partito, cosa che pose fine alla sua carriera.\nSerov, comunque, sopravvisse fino al 1990, un anno prima della dissoluzione dell'Unione Sovietica.\nRuolo storico.\nSerov organizz\u00f2 molte delle atrocit\u00e0 sovietiche nel corso della seconda guerra mondiale, e collabor\u00f2 con Berija nel coordinamento di una serie di \"purghe\" che durarono fino alla morte di Stalin. Anche se a Serov non viene solitamente attribuito un ruolo di importanza nella storiografia moderna, le sue azioni contribuirono ad instaurare lo stalinismo in Europa e di intensificare il processo di stalinizzazione in Unione Sovietica. Il rafforzamento del potere sovietico in Europa Orientale fu aiutato dalla sua organizzazione sia della UB in Polonia, sia della Stasi in Germania Est."}
{"id": "1546964", "revid": "486946", "url": "https://it.wikipedia.org/wiki?curid=1546964", "title": "Damdin Suchbaatar", "text": ""}
{"id": "1546966", "revid": "767487", "url": "https://it.wikipedia.org/wiki?curid=1546966", "title": "Io, Semiramide", "text": "Io, Semiramide \u00e8 un film storico-peplum del 1962 diretto da Primo Zeglio.\nTrama.\nSemiramide \u00e8 la bella regina del popolo degli assiri, durante il suo regno l'Assiria raggiunge uno dei periodi di maggiore splendore, e per coronare i suoi successi d\u00e0 l'ordine di costruire la grande citt\u00e0 di Babilonia.\nSemiramide \u00e8 innamorata di Kir, un principe reso schiavo che la ricambia, la loro vita trascorre felice e senza preoccupazioni.\nI cospiratori riescono a togliere Kir alla regina e lo convincono che sia stato tradito da Semiramide con un altro uomo; Kir furioso si mette a capo della cospirazione contro la sua amata.\nScoperta la verit\u00e0, Semiramide avvelena Kir facendolo bere da una coppa avvelenata. Successivamente, durante il funerale, la regina viene colpita da una freccia lanciata dai cospiratori. I corpi dei due amanti vengono quindi bruciati insieme, uniti nella morte."}
{"id": "1546967", "revid": "119982", "url": "https://it.wikipedia.org/wiki?curid=1546967", "title": "Io Semiramide", "text": ""}
{"id": "1546969", "revid": "1008732", "url": "https://it.wikipedia.org/wiki?curid=1546969", "title": "N44 (astronomia)", "text": "N44 \u00e8 una nebulosa diffusa visibile nella Grande Nube di Magellano, nella costellazione del Dorado.\n\u00c8 un oggetto di notevole estensione, posto 2 gradi a nord del centro della galassia, al cui interno brilla un ammasso aperto formato da giovani stelle calde, di colore blu; la caratteristica principale di questa nube \u00e8 la presenza, in direzione dell'ammasso, di una grande area priva di gas: una possibile spiegazione pu\u00f2 essere che la materia sia stata spazzata via dal vento stellare delle componenti dell'ammasso stesso, ma la forma irregolare del vuoto potrebbe indicare che esso si sia formato a seguito di un'esplosione di supernova; tuttavia, la natura dei gas all'interno e la loro stratificazione non \u00e8 ancora del tutto nota. La nebulosa emette raggi X, e dista dal Sole 170 000 anni-luce."}
{"id": "1546970", "revid": "729019", "url": "https://it.wikipedia.org/wiki?curid=1546970", "title": "Viktor Sem\u00ebnovi\u010d Abakumov", "text": "Biografia.\nDal 1943 al 1946 capo del GURK (Direttorato Centrale del Controspionaggio), meglio noto come SMERS, presso il Commissariato del Popolo per la Difesa dell'Unione Sovietica, e dal 1946 al 1951 Ministero della Sicurezza dello Stato o MGB (ex NKGB: a tal proposito, si veda la cronologia delle polizie segrete sovietiche). Abakumov era noto per essere un ufficiale brutale, disposto a torturare i prigionieri con le proprie mani.\nAbakumov nacque a Mosca nel 1894 (secondo altre fonti, nel 1896 o nel 1908). Entr\u00f2 nell'organizzazione sovietica della sicurezza (il JSPD del SNK dell'URSS) nel 1932 e cominci\u00f2 a lavorare nel Dipartimento Economico (EKO) in uno degli uffici distrettuali periferici dell'OGPU a Mosca. Nel 1933, fu trasferito al quartier generale di Mosca dell'OGPU (Lubjanka) al Direttorato per l'Economia (EKU-OGPU).\nNel 1934, dopo la riorganizzazione degli apparati di sicurezza (l'OGPU venne unito all'NKVD, divenendo GUGB), Abakumov cominci\u00f2 a lavorare nella 1\u00aa Sezione del Dipartimento di Economia (EKO) del Direttorato Centrale della Sicurezza dello Stato del NKVD. Il 1\u00ba agosto 1934 fu trasferito al Direttorato Centrale dei Campi e delle Colonie di Lavoro, meglio noto come GULAG), dove serv\u00ec fino al 1937, principalmente come ufficiale operativo nella 3\u00aa sezione del Dipartimento di Sicurezza del GULAG del NKVD. Nell'aprile 1937 Abakumov venne spostato al 4\u00b0 Dipartimento (OO) del GUGB del NKVD, dove lavor\u00f2 fino al marzo 1938. Dopo la successiva riorganizzazione della struttura del NKVD nel marzo 1938, divenne assistente del capo del 4\u00b0 Dipartimento del 1\u00b0 Direttorato del NKVD, quindi dal 29 settembre al 1\u00ba novembre 1938 ricopr\u00ec l'incarico di assistente di P.V. Fedotov, a capo del 2\u00b0 Dipartimento (Dipartimento Politico Segreto, SPO) del GUGB del NKVD e poi ancora, fino alla fine del 1938, a capo di una delle sezione del SPO. Abakumov sopravvisse alla Grande Purga, in quanto vi prese parte attiva. Esegu\u00ec ogni ordine senza scrupoli, probabilmente mettendosi cos\u00ec al sicuro dal plotone di esecuzione.\nVerso la fine di dicembre del 1938, Abakumov venne spostato da Mosca a Rostov, dove divenne velocemente il capo dell'UNKVD per la regione di Rostov (il capo del NKVD locale). Torn\u00f2 al quartier generale di Mosca il 12 febbraio 1941, come Maggiore della Sicurezza dello Stato, e dopo la riorganizzazione e creazione del nuovo NKGB divenne uno dei vice di Berija, al tempo Commissario del Popolo per gli Affari Interni (capo del NKVD). Il 19 luglio 1941 divenne capo del Dipartimento Speciale (OO) del NKVD, responsabile per il Controspionaggio e la sicurezza interna nell'Armata Rossa. In questa posizione, dopo l'attacco della Germania nazista all'Unione Sovietica e le sconfitte subite dall'Armata Rossa, su ordine di Stalin condusse la repressione tra gli ufficiali dell'Armata Rossa accusati di tradimento e codardia. Per qualche tempo (precisamente dal 19 aprile al 20 maggio 1943), Abakumov fu uno dei vice di Stalin nel ruolo di Commissario del Popolo per la Difesa dell'URSS.\nNell'aprile 1943, quando venne creato il Direttorato Principale del Controspionaggio del Commissariato del Popolo per la Difesa dell'URSS, meglio noto come SMERS, Abakumov venne messo a capo di questa struttura, con il grado di Commissario di 2\u00ba grado per la Sicurezza dello Stato, e mantenne il titolo di vicecommissario per la Difesa. Nel 1946 venne nominato capo del Ministero per la Sicurezza dello Stato (MGB), sotto la supervisione di Berija, sostituendo V.N. Merkulov. In questo ruolo fu responsabile della repressione del 1949, nota come \"Affare di Leningrado\", in cui vennero giustiziati i membri del Politburo N.A. Voznesenskij e A.A. Kuznecov.\nAlla fine del 1952, il vicecapo dell'MGB, Rjumin, scavalc\u00f2 Abakumov, rivolgendosi direttamente a Stalin, per riferire a proposito di quello che divenne noto come \"complotto dei medici\". Come risultato, Abakumov venne arrestato ed anche Berija si trov\u00f2 in pericolo. Con la morte di Stalin nel marzo 1953, il complotto dei medici venne messo a tacere. Rjumin venne arrestato, processato e condannato a morte. Nonostante questo, Abakumov non venne liberato: in un secondo momento venne processato per il suo ruolo nell'Affare di Leningrado e fucilato il 18 dicembre 1954.\nOnorificenze.\n- secondo il verdetto della corte del 19 dicembre 1954 e con un decreto del Soviet Supremo dell'Unione Sovietica del 14 novembre 1955 venne spogliato di tutte le sue onorificenze"}
{"id": "1546975", "revid": "287204", "url": "https://it.wikipedia.org/wiki?curid=1546975", "title": "Mark (modello)", "text": "La parola Mark (abbreviata Mk o M), seguita da un numero, \u00e8 usata - in particolare nei paesi di lingua inglese - per designare un prodotto all'interno di una linea di produzione: indica il livello di avanzamento, il grado di sviluppo di un macchinario, ed \u00e8 dunque un sinonimo di \"Modello\", \"Tipo\", \"Versione\" (la parola inglese \"Mark\" pu\u00f2 essere tradotta in italiano con diversi significati: marchio, segno, traccia, etichetta, impronta, valutazione e voto). \nPer estensione, espressioni come \"Mark I\", \"Mark II\" e simili sono diventate, in certi casi, nomi propri. "}
{"id": "1546978", "revid": "767487", "url": "https://it.wikipedia.org/wiki?curid=1546978", "title": "Maciste il gladiatore pi\u00f9 forte del mondo", "text": "Maciste il gladiatore pi\u00f9 forte del mondo \u00e8 un film peplum del 1962 diretto da Michele Lupo.\nTrama.\nNel piccolo regno di Mersabad un uomo di nome Oniris, a capo di un gruppo di cospiratori, sta preparando un colpo di Stato. Oniris inizia ad assumere gladiatori come mercenari per poter combattere contro l'esercito del regno; Maciste si fa assumere tra questi per proteggere la principessa Talima. Quest'ultima viene rapita e Maciste si impegna a liberarla, dopo esserci riuscito inizia ad eliminare i cospiratori, per ultimo il potente Oniris. Alla fine Maciste scopre che la sorella di Talima era complice di Oniris, la smaschera e riesce a rimettere sul trono il legittimo sovrano, ovvero la principessa Talima."}
{"id": "1546979", "revid": "767487", "url": "https://it.wikipedia.org/wiki?curid=1546979", "title": "Velikaja (tributario del Golfo dell'Anadyr')", "text": "La Velikaja (anche traslitterata come \"Velikaya\") \u00e8 un fiume dell'estremo nordest della Russia, il cui bacino interessa il Kraj di Kam\u010datka e la \u010cukotka.\nNasce dal versante nordoccidentale dei monti dei Coriacchi, in seguito alla confluenza dei due singoli rami sorgentiferi \"Kujimveem\" (\u041a\u0443\u0439\u0438\u043c\u0432\u0435\u0435\u043c) e \"Kyl'vygejvaam\" (\u041a\u044b\u043b\u044c\u0432\u044b\u0433\u0435\u0439\u0432\u0430\u0430\u043c); scorre quindi con direzione prevalentemente settentrionale o nordorientale, costeggiando la stessa catena montuosa, fino a sfociare nella baia Onemen, il quale si allarga nel liman dell'Anadyr' e poi nel golfo dell'Anadyr' dopo 451 km di corso (556\u00a0km considerando il pi\u00f9 lungo dei suoi due rami di sorgente, il Kyl'vygejvaam), a brevissima distanza dalla foce del pi\u00f9 grande fiume Anadyr'.\nNon esistono centri urbani importanti lungo il suo corso, dato che scorre in una delle zone pi\u00f9 remote della gi\u00e0 poco abitata Siberia; \u00e8 gelato per buona parte dell'anno (da met\u00e0 ottobre a fine maggio - primi di giugno)."}
{"id": "1546980", "revid": "1305772", "url": "https://it.wikipedia.org/wiki?curid=1546980", "title": "Velikaja", "text": "Velikaja, (, (anche traslitterato come \"Velikaya\") \u00e8 un toponimo russo che significa \"grande\". Indica"}
{"id": "1546981", "revid": "1494169", "url": "https://it.wikipedia.org/wiki?curid=1546981", "title": "Maciste contro lo sceicco", "text": ""}
{"id": "1546984", "revid": "1005847", "url": "https://it.wikipedia.org/wiki?curid=1546984", "title": "Golfo dell'Anadyr'", "text": "Il golfo dell'Anadyr' (in russo \u0410\u043d\u0430\u0434\u044b\u0440\u0441\u043a\u0438\u0439 \u0437\u0430\u043b\u0438\u0432, \"Anadyrskij zaliv\") \u00e8 una profonda insenatura del mare di Bering, lungo le coste dell'estremo nordest russo, delimitata a nord dalla vasta penisola dei \u010cuk\u010di; \u00e8 compreso tra capo \u010cukotskij (\u043c\u044b\u0441 \u0427\u0443\u043a\u043e\u0442\u0441\u043a\u0438\u0439), a nord-est, e capo Navarin (\u043c\u044b\u0441 \u041d\u0430\u0432\u0430\u0440\u0438\u043d) a sud-ovest. \u00c8 largo circa 400 km, con una lunghezza di 278 e una profondit\u00e0 massima di 105 metri.\nVi sfociano il fiume Tumanskaja e, attraverso il liman dell'Anadyr', i fiumi Anadyr', Kan\u010dalan e Velikaja. Anadyr', principale centro urbano, porto navale e aeroporto dell'intera zona, sorge sulle coste del liman.\nProvideniya, sulla baia Komsomolskaya (gi\u00e0 \"Emma Harbor\", un ramo della baia Providenija) ed \u0116gvekinot, sulla baia Kresta, sono gli insediamenti costieri pi\u00f9 vicini."}
{"id": "1546988", "revid": "1926649", "url": "https://it.wikipedia.org/wiki?curid=1546988", "title": "Hany Said", "text": "Nel 1998 la FIFA l'aveva classificato come il miglior Under-17 al mondo.\nCarriera.\nClub.\nDopo aver esordito in prima squadra nell'Al-Ahly, dove a 18 anni gioca una stagione da titolare, viene acquistato dalla squadra italiana del nel maggio 1998, dopo un provino durato circa tre settimane.\nIn Puglia non trova molto spazio e nella seconda met\u00e0 della stagione 1999-2000 va in prestito agli svizzeri del Bellinzona, dove non gioca con continuit\u00e0.\nTornato nel , con cui (da titolare nel massimo campionato 2000-2001) retrocede nella Serie B, gioca stabilmente da titolare due stagioni, prima di venire acquistato dal .\nSuccessivamente trova un accordo con la dove disputa 6 partite, venendo cos\u00ec ceduto alla prima e al Mons, squadra belga della seconda divisione, poi.\nNel 2006 torna in Egitto all'Al-Ismaili, per passare, l'anno successivo, allo Zamalek. Ritiratosi nel novembre 2019, assume il ruolo di direttore sportivo del .\nNazionale.\nCon la Nazionale egiziana esordisce nel 2000. Nel 2002 la CAF e la FIFA lo sospendono per sei mesi poich\u00e9 risultato positivo al test anti-doping effettuato per la Coppa d'Africa 2002. Fa parte della rosa della sua selezione per la Coppa d'Africa 2008.\nStatistiche.\nPresenze e reti nei club.\n\"Statistiche aggiornate al 19 dicembre 2016.\""}
{"id": "1546991", "revid": "1566286", "url": "https://it.wikipedia.org/wiki?curid=1546991", "title": "Maciste nelle miniere di re Salomone", "text": "Maciste nelle miniere di re Salomone \u00e8 un film peplum del 1964 diretto da Piero Regnoli.\nTrama.\nLa storia \u00e8 ambientata in Africa, il re Namar ha edificato un tempio sul luogo in cui sorgevano le favolose miniere di Salomone. Alcuni nobili del regno, assetati di potere e di denaro riescono a deporre il sovrano con un colpo di stato e riconvertire il tempio nuovamente in miniere. Costringono tutta la popolazione a lavorare nelle miniere come schiavi. Maciste viene informato della situazione e decide di rimettere le cose a posto, deporr\u00e0 i tiranni e ripristiner\u00e0 il vecchio sovrano sul trono."}
{"id": "1546992", "revid": "767487", "url": "https://it.wikipedia.org/wiki?curid=1546992", "title": "Distretti del Mozambico", "text": "I distretti del Mozambico sono la suddivisione territoriale di secondo livello del Paese, dopo le province, e sono pari a 128. La capitale, Maputo, gode dello status speciale di citt\u00e0-provincia (\"cidade\") e coincide con un unico distretto."}
{"id": "1546997", "revid": "287204", "url": "https://it.wikipedia.org/wiki?curid=1546997", "title": "London Review of Books", "text": "Il London Review of Books (o LRB) \u00e8 un periodico letterario e politico inglese.\nFondato nel 1979 da Karl Miller, \u00e8 attualmente guidato da Mary-Kay Wilmers, professoressa di inglese all'University College London. Distribuito per i primi sei mesi in aggiunta al New York Review of Books, diventa una pubblicazione indipendente nel 1980.\nCollaboratori.\nTra i principali collaboratori si segnalano:"}
{"id": "1547002", "revid": "80339", "url": "https://it.wikipedia.org/wiki?curid=1547002", "title": "Ipopiastrinemia", "text": ""}
{"id": "1547003", "revid": "752999", "url": "https://it.wikipedia.org/wiki?curid=1547003", "title": "Gung-ho", "text": "Gung-ho \u00e8 una locuzione statunitense derivata dalla lingua cinese, il cui significato \u00e8 \"eccessivamente entusiasta, troppo zelante\".\nNell'originale cinese \"G\u014dngh\u00e9\" (\u5de5\u5408), era un'abbreviazione standard per \"g\u014dngy\u00e8 h\u00e9zu\u00f2sh\u00e8\" (\u5de5\u696d\u5408\u4f5c\u793e), che significa \"cooperativa industriale\", nell'ambito dell'omonimo fenomeno socio-economico istituito da Rewi Alley e volto a mantenere la produzione industriale diffusa, delocalizzata e sempre pronta a smobilitare a causa dei bombardamenti e delle incursioni giapponesi nella Cina negli anni della Seconda guerra mondiale.\nIl linguista Albert Moe studi\u00f2 sia l'origine sia l'uso dell'espressione in inglese. Egli conclude che il termine \u00e8 un \"americanismo che \u00e8 derivato dal cinese, ma i suoi diversi significati americani accettati non hanno assolutamente alcuna somiglianza con il significato riconosciuto nella lingua originale\" e che i suoi \"vari usi linguistici, come si sono sviluppati negli Stati Uniti, sono stati peculiari della parlata americana\". In cinese, conclude Moe, \"questo non \u00e8 n\u00e9 uno slogan n\u00e9 un grido di battaglia; \u00e8 solo il nome di un'organizzazione.\" \nQuesta espressione \u00e8 diventata di uso comune nello \"slang\" statunitense da quando venne adottata dall'(allora) maggiore USMC Evans F. Carlson. Secondo costui, si trattava di uno slogan comune presso l'esercito dell'Ottavo Corpo d'Armata dell'Esercito rivoluzionario nazionale sotto il controllo del Partito Comunista Cinese e guidato dal generale Zhu De. In origine era una locuzione coniata da Rewi Alley, neozelandese, uno dei fondatori delle Cooperative Industriali Cinesi. Carlson spieg\u00f2 in un'intervista del 1943: \"Stavo cercando di costruire lo stesso tipo di spirito lavorativo che avevo visto in Cina dove tutti i soldati si dedicavano a una sola idea e lavoravano insieme per esprimere quella idea. Lo dissi ripetutamente ai ragazzi. Dissi loro del motto delle Cooperative Cinesi, \"Gung ho\". Significa Lavorare insieme-Lavorare in armonia...\" \nL'allora tenente colonnello Evans Carlson fu mandato in missione con l'Ottavo Corpo d'Armata e con Alley. Successivamente utilizz\u00f2 \"gung-ho\" durante il suo (anticonformistico) comando del 2nd Marine Raider Battalion. Da qui si sparse nell'intero Corpo dei \"Marines\" (ecco il motivo per cui le due entit\u00e0 risultano collegate) e perfino all'intera societ\u00e0 americana, quando divenne il titolo di un film di guerra del 1943 su un'incursione del \"2nd Marine Raider Battalion\", svoltasi sull'isola di Makin l'anno precedente."}
{"id": "1547010", "revid": "1851848", "url": "https://it.wikipedia.org/wiki?curid=1547010", "title": "Municipio 2 di Milano", "text": "Il municipio 2 (\"Stazione Centrale, Gorla, Turro, Greco, Crescenzago\") \u00e8 una delle nove circoscrizioni comunali di Milano.\nLa sede del Consiglio si trova in viale Zara, 100.\nSuddivisioni.\nIl municipio 2 comprende i seguenti quartieri: Stazione Centrale-Ponte Seveso, Gorla-Precotto, Adriano, Padova-Turro-Crescenzago, Isola, Maciachini-Maggiolina, Greco-Segnano e Loreto-Casoretto-Nolo.\nDescrizione del municipio.\nIl municipio 2 si estende verso nord-est. La sede del Consiglio , \u00e8 in viale Zara, 100.\nSotto il profilo architettonico, l'area \u00e8 ricchissima di esempi edilizi e urbanistici di particolare importanza (Stazione Centrale, le ville Figini, Mirabello, Finzi con il Tempio della Notte, \"funghi\" di via Lepanto...).\nIl forte impatto urbanistico esercitato dalle linee ferroviarie della Centrale, delle direttrici Torino-Venezia e via Greco dalla stazione Garibaldi, e del Naviglio Martesana, conferisce una marcata suddivisione in quartieri caratteristici ed eterogenei.\nLe piazze di maggior spicco sono piazza della Repubblica, piazza Duca d'Aosta, piazzale Loreto, piazza Carbonari, piazzale Martesana notevoli per dimensioni. Segue Appio Claudio, Sesia, Tel Aviv e i Larghi Mattei, Massari, Farina.\nLe radiali principali da Sud a Nord sono Viale Zara, Taramelli/Arbe, Restelli/Stefini, Via Melchiorre Gioia, Sammartini e Aporti, Viale Monza, Via Padova, Via Palmanova.\nLe direttrici Est Ovest sono: circonvallazione esterna Marche/Lunigiana/Brianza, circonvallazione interna Sauro/Tonale/Pergolesi, Via Pola.\nI parchi principali sono Carbonari, Farina, Parco della Martesana, Parco di Villa Finzi, Parco ex Trotter, Giardino Cassina de' Pomm, Adriano, Giardino Aldo Protti (a piazza Carbonari a viale Nazario Sauro), Giardino Gregor Mendel, da via Pola a viale Nazario Sauro.\nLe vie d'acqua sono il Naviglio Martesana ed il fiume Seveso, Acqualunga, roggia Gerenzana e il fiume Lambro.\nEtnie e minoranze straniere.\nSecondo le statistiche del Comune di Milano, gli stranieri nel municipio 2 con regolare permesso di soggiorno sono 44.205., il 28,52% del totale. Ne risulta che il municipio 2 \u00e8 quello a pi\u00f9 alta concentrazione di stranieri.\nGli Stati con il maggior numero di residenti in zona sono:\nServizi presenti nel municipio.\nBiblioteche rionali.\nnel municipio 2 sono presenti due biblioteche rionali: la biblioteca \"Crescenzago\", che si trova in via Don Orione al 19, e la biblioteca \"Zara\" in viale Zara 100.\nCentri di aggregazione giovanile.\nI centri di aggregazione giovanile (C.A.G.) offrono servizi ricreativi e didattici rivolti a giovani adolescenti, nei quartieri periferici di Milano.\nI CAG presenti nel municipio 2 sono: il centro \"Cattabrega\" in via Trasimeno 49; il centro \"Tarabella\" in via Tarabella 4; il centro \"Tempo per l'infanzia\" in via Bechi 9; il centro \"Circolo Orpas\" in via Cagliero 26.\nCentri di aggregazione multifunzionali.\nI centri di aggregazione multifunzionale (C.A.M.) fanno parte di un servizio erogato dal Comune di Milano, tramite le strutture del decentramento, e il loro obiettivo \u00e8 quello di favorire l'aggregazione sociale, lo svolgimento di attivit\u00e0 ricreative, culturali, formative e sportive.\nLe sedi dei C.A.M. nel municipio 2 sono in via Padova 118 ed in viale Zara 100.\nIstituti scolastici.\nMuzio, Salvatore Quasimodo, Tarra, Franceschi, Russo e Pimentel; Scuola Primaria via Galvani, Scuola Secondaria di Primo Grado via Fara: queste ultime , insieme alla Scuola Primaria via Casati ed alla Scuola Secondaria di Primo Grado di via San Gregorio - municipio 3 - formano l'\"Istituto Comprensivo di via L.Galvani\".\nOspedali.\nOrtopedico Gaetano Pini\nStazioni.\nStazioni della Metropolitana di Milano:\nStazioni ferroviarie:"}
{"id": "1547012", "revid": "125825372", "url": "https://it.wikipedia.org/wiki?curid=1547012", "title": "Municipio 3 di Milano", "text": "Il municipio 3 (\"Porta Venezia, Citt\u00e0 Studi, Lambrate\") \u00e8 una delle nove circoscrizioni comunali di Milano.\nLa sede del Consiglio si trova in via Sansovino, 9.\nDescrizione del municipio.\nIl municipio 3 si estende verso est dal centro cittadino.\nSuddivisioni.\nIl municipio 3 comprende i seguenti quartieri: Cimiano, Rottole-Quartiere Feltre, Buenos Aires-Porta Venezia-Porta Monforte, Citt\u00e0 Studi, Lambrate-Ortica, Loreto e Parco Forlanini-Cavriano.\nEtnie e minoranze straniere.\nSecondo le statistiche del Comune di Milano, gli immigrati residenti nel municipio 3 con regolare permesso di soggiorno al 31 dicembre 2015 erano 20.380, il 14,50% del totale.\nGli Stati con il maggior numero di residenti nel municipio sono:\nServizi presenti nel municipio.\nBiblioteche rionali.\nNel municipio 3 sono presenti due biblioteche rionali: la biblioteca \"Venezia\", che si trova in via Frisi al 2/4; e la \"Valvassori Peroni\" - che con i suoi \u00e8 la pi\u00f9 ampia del sistema bibliotecario urbano milanese -, sita in via Valvassori Peroni 56.. Al primo piano esiste una sezione destinata agli ipovedenti gestita dall'Associazione Nazionale Subvedenti.\nAuditorium.\nNello stesso complesso della Biblioteca \u00e8 presente in via Valvassori Peroni 56 un Auditorium comunale da 250 posti.\nCentri di aggregazione giovanile.\nI centri di aggregazione giovanile (C.A.G.) offrono servizi ricreativi e didattici rivolti a giovani adolescenti, nei quartieri periferici di Milano.\nI CAG presenti nel municipio 3 sono: il centro \"Punto e virgola\" in via Nino Bixio 19; il centro \"Padre Piamarta\" in via Pusiano 52..\nIstituti scolastici.\nLa sede principale del Politecnico di Milano si trova all'interno del municipio 3, in Citt\u00e0 Studi. Qui sono presenti anche alcune facolt\u00e0 e alcune strutture della Statale, come Medicina, Veterinaria, Farmacia, Odontoiatria, Agraria, Scienze matematiche, fisiche e naturali.\n\u00c8 presente l'Istituto Comprensivo \"Quintino Di Vona - Tito Speri\" che comprende la scuola secondaria di primo grado\n\"Quintino Di Vona\" e la scuola primaria \"Tito Speri\".\nOspedali.\nNel municipio 3 \u00e8 presente l'Istituto Clinico Citt\u00e0 Studi, ex Santa Rita, si tratta di una struttura privata ad indirizzo polispecialistico che opera sia in regime di accreditamento con il Servizio Sanitario Nazionale (SSN) che in regime privatistico.\n\u00c8 presente la Fondazione IRCCS con \u201cIstituto Nazionale dei Tumori\u201d (INT) che svolge, l'attivit\u00e0 di assistenza sanitaria e di ricerca biomedica e sanitaria, di tipo clinico e traslazionale, confermandosi, in questo, come centro di riferimento nazionale e Istituto Nazionale Neurologico Carlo Besta per la cura e la ricerca delle malattie neurologiche.\nStazioni.\nStazioni della Metropolitana di Milano:\nStazioni ferroviarie:"}
{"id": "1547014", "revid": "29244", "url": "https://it.wikipedia.org/wiki?curid=1547014", "title": "Nuvuca lurca", "text": ""}
{"id": "1547015", "revid": "125269949", "url": "https://it.wikipedia.org/wiki?curid=1547015", "title": "Municipio 4 di Milano", "text": "Il municipio 4 (\"Porta Vittoria, Porta Romana, Forlanini, Monlu\u00e8, Rogoredo\") \u00e8 una delle nove circoscrizioni comunali di Milano.\nLa sede del Consiglio si trova in via Oglio, 18.\nDescrizione del municipio.\nIl municipio 4 si estende verso est dal centro cittadino. Confina con i municipi 1, 3 e 5.\nSuddivisioni.\nIl municipio 4 comprende i seguenti quartieri: Corsica, XXII Marzo, Umbria-Molise-Calvairate, Ortomercato, Taliedo-Morsenchio-Forlanini, Monlu\u00e8-Ponte Lambro, Triulzo Superiore, Rogoredo-Santa Giulia, Lodi-Corvetto e Porta Romana.\nEtnie e minoranze straniere.\nSecondo il Comune di Milano, gli immigrati residenti nel municipio 4 sono 29.768, il 18,91% del totale.\nBiblioteche rionali.\nIn zona 4 sono presenti la \"Biblioteca Calvairate\" e la \"Biblioteca Oglio\" del Sistema bibliotecario milanese. Serve pure il quartiere la biblioteca dell'Antonianum che si \u00e8 arricchita di una sezione dedicata a Milano e al suo territorio.\nStazioni.\nStazioni della Metropolitana di Milano:\nStazioni ferroviarie:"}
{"id": "1547016", "revid": "125327479", "url": "https://it.wikipedia.org/wiki?curid=1547016", "title": "Municipio 5 di Milano", "text": "Il municipio 5 (\"Porta Ticinese, Porta Lodovica, Vigentino, Chiaravalle, Gratosoglio\") \u00e8 una delle nove circoscrizioni comunali di Milano.\nLa sede del Consiglio si trova in viale Tibaldi, 45.\nDescrizione zona.\nIl municipio 5 si estende verso sud dal centro cittadino.\n\u00c8 un'area mista, composta da quartieri di differente estrazione sociale e cultura, comprendendo zone storicamente centrali e nuove aree periferiche.\nLa circoscrizione \u00e8 composta da numerosi Corpi Santi di Milano e da alcuni quartieri storici della vecchia milano come il \"Burg d\u00e8 furmagiatt\" situato nella zona di corso San Gottardo. All'interno del municipio vi sono alcuni monumenti dal valore storico architettonico protetti da vincolo, come ad esempio Porta Ticinese ed uno dei primi esempi di architettura gotica in Italia, l'abbazia di Chiaravalle.\nLa torre nolare dell'abbazia, detta \"Ciribiciaccola\" nel dialetto milanese, soggetto anche di un'antica filastrocca meneghina, \u00e8 il simbolo del municipio ed \u00e8 presente nell'emblema ufficiale dell'Istituzione.\nSul territorio del municipio 5 insistono numerosi parchi ed aree verdi, uno fra tutti il parco agricolo Sud Milano, che \u00e8 un parco regionale ed \u00e8 il parco periurbano pi\u00f9 grande d'Europa. L'intera area di \u00e8 sottoposta a vincolo ambientale.\nSuddivisioni.\nIl municipio 5 comprende i seguenti quartieri: Porta Vigentina-Porta Lodovica, Scalo Romana, Chiaravalle, Morivione, Vigentino, Fatima, Quintosole, Ronchetto delle Rane, Gratosoglio, Missaglia-Terrazze, Quartiere Stadera, Quartiere Chiesa Rossa-Torretta, Conca Fallata, Tibaldi, Parco delle Abbazie, Parco dei Navigli e Cantalupa.\nEtnie e minoranze straniere.\nSecondo il Comune di Milano, gli stranieri residenti nel municipio 5 sono 21.490, il 17,41% del totale.\nAmministrazione.\nIl Consiglio \u00e8 composto da 30 consiglieri eletti a suffragio diretto dai cittadini residenti aventi diritto al voto, contestualmente al consiglio comunale ed \u00e8 retto da un Presidente di Municipio eletto con la medesima \"legge dei Sindaci\".\nLa maggioranza, dal 5 giugno 2016 \u00e8 di centrodestra, la giunta Municipale \u00e8 cos\u00ec composta:\nIl Consiglio di Municipio, al suo interno d\u00e0 vita ad una serie di Commissioni istruttorie permanenti, fino ad un massimo di sei. Queste Commissioni hanno il compito di analizzare in dettaglio le questioni che, inserite nell'ordine del giorno del Consiglio, saranno poi oggetto di votazione.\nCentri di aggregazione.\nCentri di aggregazione multifunzionale (C.A.M.).\nSono finalizzati all'aggregazione, alla partecipazione sociale e allo svolgimento di attivit\u00e0 ricreative, culturali, formative e sportive accessibili a tutte le fasce di et\u00e0. Offrono ai cittadini la possibilit\u00e0 di vivere con maggior fiducia il proprio territorio, organizzando iniziative che stimolino a uscire dalla propria abitazione e anche dalla propria solitudine personale. \nStazioni.\nStazioni della metropolitana di Milano:"}
{"id": "1547018", "revid": "110157", "url": "https://it.wikipedia.org/wiki?curid=1547018", "title": "Alta Floresta", "text": "Alta Floresta \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Alta Floresta.\nInfrastrutture e trasporti.\nIl centro cittadino \u00e8 servito da uno scalo aeroportuale, l'Aeroporto di Alta Floresta, dal quale sono effettuati voli verso le principali citt\u00e0 brasiliane, e da una stazione ferroviaria."}
{"id": "1547019", "revid": "767487", "url": "https://it.wikipedia.org/wiki?curid=1547019", "title": "Jani Virtanen", "text": "Carriera.\nClub.\nCresciuto calcisticamente nel , esord\u00ec nel 2004 nella Veikkausliiga proprio con la squadra di Turku, sua citt\u00e0 natale. Nella stagione 2006-2007 \u00e8 stato acquistato dall', con cui ha firmato un contratto fino al 2011. In maglia bianconera ha esordito in Serie A il 23 dicembre 2006, giocando gli ultimi minuti di Udinese- (0-3). Nella stagione 2007-2008 ha giocato esclusivamente con la squadra Primavera, senza mai scendere in campo con la prima squadra.\nNel calciomercato estivo del 2008 \u00e8 stato acquistato in compropriet\u00e0 dal .\nL'esperienza campana \u00e8 breve poich\u00e9 gi\u00e0 il 2 febbraio 2009 si trasferisce in prestito al , club russo.\nTerminata l'esperienza russa Virtanen torna all' che lo ceder\u00e0 a titolo definitivo nella squadra che lo lanci\u00f2: il TPS, co cui vinse la coppa di Finlandia 2010.\nAl Turun Palloseura rimane nuovamente pochi mesi, venendo ingaggiato il 1\u00ba agosto 2010 dal , restandovi sino al 2013.\nDopo aver giocato una stagione nel ed in quella seguente allo . Ritorna al TPS nel 2016 con cui vinse il campionato cadetto 2017.\nNazionale.\nHa esordito in nazionale under 17 il 16 settembre 2003, nella vittoria interna contro Malta per tre a zero.\nStatistiche.\nPresenze e reti nei club.\n\"Statistiche aggiornate al 27 luglio 2016.\""}
{"id": "1547020", "revid": "287204", "url": "https://it.wikipedia.org/wiki?curid=1547020", "title": "Ion Creanga", "text": ""}
{"id": "1547023", "revid": "29244", "url": "https://it.wikipedia.org/wiki?curid=1547023", "title": "Discodoris whitleyi", "text": ""}
{"id": "1547026", "revid": "29244", "url": "https://it.wikipedia.org/wiki?curid=1547026", "title": "Kentrodoris maculosa", "text": ""}
{"id": "1547028", "revid": "29244", "url": "https://it.wikipedia.org/wiki?curid=1547028", "title": "Kentrodoris funebris", "text": ""}
{"id": "1547032", "revid": "29244", "url": "https://it.wikipedia.org/wiki?curid=1547032", "title": "Platydoris townsendi", "text": ""}
{"id": "1547036", "revid": "29244", "url": "https://it.wikipedia.org/wiki?curid=1547036", "title": "Doris funebris", "text": ""}
{"id": "1547037", "revid": "578661", "url": "https://it.wikipedia.org/wiki?curid=1547037", "title": "Municipio 7 di Milano", "text": "Il municipio 7 (\"Baggio, De Angeli, San Siro\") \u00e8 una delle nove circoscrizioni comunali di Milano.\nLa sede del Consiglio si trova in via Anselmo da Baggio, 55.\nDescrizione del municipio.\nIl municipio 7 si estende verso ovest dal centro cittadino.\nSuddivisioni.\nIl municipio 7 comprende i seguenti quartieri: Porta Magenta, Muggiano, Baggio-Quartiere degli Olmi-Quartiere Valsesia, Forze Armate, San Siro, De Angeli-Monte Rosa, Stadio-Ippodromo, Quarto Cagnino, Quinto Romano, Figino, Assiano, Parco Bosco in citt\u00e0 e Pagano.\nIl municipio 7 \u00e8 quello con il maggior numero di aree verdi di tutto il Comune di Milano. Difatti, il suo territorio comprende il Parco delle Cave, il Boscoincitt\u00e0, il Parco di Trenno, il Parco di Baggio, il Parco Valsesia, il Parco Annarumma ed il Parco del Centenario. Quest'ultimo, , si trova in parte in Comune di Trezzano sul Naviglio.\nBaggio \u00e8 il quartiere pi\u00f9 antico, il cuore del municipio 7, gi\u00e0 luogo natale di papa Alessandro II verso l'anno 1000.\nSempre a Baggio, da pochi anni, grazie all'intervento dell'ex Consiglio di Zona 7, \u00e8 stata reintrodotta l'antica \"Corsa degli asini\", istituita nel 1600, poi soppressa, consistente in una gara di asini tra le vie pi\u00f9 antiche del borgo.\nNelle zone di Muggiano ed Assiano si possono ammirare i fontanili, corsi d'acqua utili all'irrigazione dei campi, molti dei quali sono stati progettati e realizzati ai tempi dei Romani e da millenni si trovano negli stessi posti, adibiti all'irrigazione.\nFigino, nel quale si trova la chiesa dedicata a san Materno, era il paese nel quale si coltivavano le fragole per Milano fino al secolo scorso. Per la cittadinanza milanese dei secoli passati le fragole venivano quasi esclusivamente proprio da Figino, localit\u00e0 nella quale si teneva la \"Sagra delle fragole\", la cui ultima edizione risale agli anni quaranta. Oggi \u00e8 sede dell'impianto di termovalorizzazione e incenerimento rifiuti Silla 2, premiato nel 2003 dalla Triennale di Milano con la Medaglia d'Oro all'Architettura Italiana.\nNel municipio 7 si trova l'antica cascina Linterno, presso la quale si presume soggiorn\u00f2 Francesco Petrarca. Nel simbolo del municipio 7, difatti, si trova un capitello di una colonna di tale cascina sulla quale furono incise le iniziale del poeta: FP.\nEtnie e minoranze straniere.\nSecondo il Comune di Milano, gli immigrati residenti nel municipio 7 sono 30.931, il 18,00% del totale.\nStazioni.\nStazioni della Metropolitana di Milano:"}
{"id": "1547039", "revid": "767487", "url": "https://it.wikipedia.org/wiki?curid=1547039", "title": "Alto Araguaia", "text": "Alto Araguaia \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Alto Araguaia."}
{"id": "1547043", "revid": "767487", "url": "https://it.wikipedia.org/wiki?curid=1547043", "title": "Alto Boa Vista", "text": "Alto Boa Vista \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1547044", "revid": "29244", "url": "https://it.wikipedia.org/wiki?curid=1547044", "title": "Awuka spazzola", "text": ""}
{"id": "1547048", "revid": "123354003", "url": "https://it.wikipedia.org/wiki?curid=1547048", "title": "Stout", "text": "Le stout sono birre scure ad alta fermentazione prodotte con l'aggiunta di percentuali variabili di malto d'orzo tostato e orzo tostato.\nStoria.\nLa porter fu prodotta per la prima volta a Londra nel corso del XVIII secolo e divenne molto famosa in Gran Bretagna e in Irlanda dove nacquero molti birrifici e pub. Con l'avvento delle pale ale, la popolarit\u00e0 delle birre scure diminu\u00ec, eccetto che in Irlanda dove i birrifici Guinness, Murphy's e Beamish crebbero in dimensioni e cominciarono ad esportare la stout irlandese (o \"dry stout\") in tutto il mondo.\nDopo la seconda guerra mondiale in Gran Bretagna si diffusero le \"milk stout\", una variante pi\u00f9 dolce, ma la loro popolarit\u00e0 declin\u00f2 verso la fine del XX secolo, ad eccezione di alcune realt\u00e0 locali come Glasgow con la sua \"Sweetheart Stout\", e la \"Dragon Stout\" in Giamaica.\nInizialmente in inglese il termine \"stout\" significava \"orgoglioso\" o \"impavido\", ma in seguito, dopo il XIV secolo prese il significato di \"forte\". La prima volta che questo termine fu usato in questa accezione nei confronti di una birra \u00e8 stata in un documento datato 1677 che fu trovato nella collezione di manoscritti di Francis Henry Egerton, VIII conte di Bridgewater.\nL'espressione \"stout porter\" fu usata durante il XVIII secolo per indicare una versione particolarmente forte della porter, e fu usata dalla Guinness nel 1820, sebbene producesse porter dal 1780, e sebbene avesse prodotto una ale dalla sua fondazione con Arthur Guinness nel 1759. All'epoca \"Stout\" significava ancora esclusivamente \"forte\" e poteva essere associato a qualsiasi , purch\u00e9 avesse una gradazione alcolica adeguata: nel Regno Unito, ad esempio era possibile trovare la denominazione \"stout pale ale\".\nIn seguito il termine \"stout\" \u00e8 stato associato esclusivamente alla porter, diventando un sinonimo di \"birra scura\".\nVerso la fine del XIX secolo, la stout e la porter si guadagnarono la reputazione di essere bibite che fanno bene alla salute, a tal punto che venivano consumate dagli atleti e dalle donne che allattavano; molti dottori inoltre le consigliavano durante la convalescenza per aiutare il recupero del fisico. A testimonianza di ci\u00f2, in Irlanda in passato, ai donatori di sangue veniva data una Guinness per il suo alto contenuto di ferro.\nTipi di stout.\nDry stout.\nLe stout irlandesi o dry stout sono molto scure e spesso hanno un sapore \"tostato\", simile a quello del caff\u00e8. Sia il contenuto alcolico, sia il gusto \"asciutto\" (in inglese dry) sono piuttosto leggeri, anche se cambiano di paese in paese.\nImperial stout.\nL'Imperial stout, anche conosciuta come \"Russian Imperial Stout\", \u00e8 una birra scura forte che fu prodotta per la prima volta nel birrificio di Thrale a Londra per esportarla alla corte dello zar di Russia.\nIl contenuto alcolico \u00e8 piuttosto alto (normalmente 9-10% vol) in modo da poterla conservare durante i lunghi viaggi, e per rinvigorire chi la beveva in climi freddi. Il colore \u00e8 molto scuro, quasi sempre nero opaco.\nPorter.\nPorter \u00e8 un nome alternativo della stout che fu usato soprattutto nel XVIII secolo. Storicamente, tecnicamente e culturalmente non esistono differenze tra stout e porter, sebbene ci sia una tendenza dei mastri birrai a differenziare le loro birre a seconda della gradazione alcolica in \"extra\", \"double\" e \"stout\". Perci\u00f2 il termine \"stout\" veniva usato per indicare la porter pi\u00f9 forte tra tutte quelle prodotte da ogni singolo birrificio; proprio per questo motivo la porter di un certo birrificio poteva essere pi\u00f9 forte della stout di quello vicino. Nonostante questo inconveniente, questa \u00e8 stata l'accezione pi\u00f9 comunemente utilizzata.\nMilk stout.\nLa \"milk stout\" (chiamata anche \"sweet stout\" o \"cream stout\") \u00e8 una stout contenente il lattosio, uno zucchero derivato dal latte. Questo ingrediente non viene fermentato dal \"Saccharomyces cerevisiae\", e proprio per questo aggiunge dolcezza, corpo e calorie al prodotto finito. L'esempio tipico di sweet stout \u00e8 la Mackeson's XXX.\nIn passato si pensava che la milk stout fosse molto nutriente e veniva data alle donne in allattamento. Storicamente il primo ad avere una licenza per produrre una birra basata sul lattosio, il siero di latte e il luppolo fu John Henry Johnson nel 1875. La milk stout per\u00f2 non si diffuse largamente almeno fino al 1910, quando cio\u00e8 il birrificio Mackeson's acquist\u00f2 la licenza e inizi\u00f2 a produrla; in seguito il permesso fu concesso a molti altri birrifici.\nOatmeal stout.\nLa oatmeal stout \u00e8 una stout con una certa percentuale di avena (\"oat\" in inglese), normalmente non superiore al 30%, aggiunta durante il processo produttivo. Sebbene una quantit\u00e0 superiore al 30% di avena possa conferire alla birra un gusto troppo amaro, durante il medioevo in Europa, l'avena era un ingrediente comune per le ale, ed era presente in quantit\u00e0 superiori al 35%. Tuttavia, a parte in alcune aree d'Europa, come la Norvegia, nelle quali l'avena \u00e8 stata usata fino alla prima parte del XX secolo, quest'usanza si \u00e8 quasi completamente estinta nel corso del XVI secolo, tant'\u00e8 che si riporta che, nel 1513, sotto la dinastia Tudor i marinai si rifiutarono di bere la birra all'avena che gli veniva offerta a causa del suo sapore amaro.\nVerso la fine del XIX secolo ci fu una ripresa di interesse nell'usare l'avena, ma dur\u00f2 solo fino agli inizi del XX secolo. Quando lo scrittore Michael Jackson la menzion\u00f2 nel suo libro del 1977, \"The World Guide to Beer\", la oatmeal stout non era pi\u00f9 prodotta da nessuna parte, ma Charles Finkel, fondatore della compagnia di importazione \"Merchant du Vin\", fu abbastanza curioso da commissionare il birrificio Samuel Smith per produrne una versione. La \"Oatmeal Stout\" di Samuel Smith in seguito divenne il modello per le versioni degli altri birrifici.\nChocolate stout.\nChocolate stout \u00e8 il nome che i mastri birrai danno ad alcune stout dal sapore che ricorda particolarmente il cioccolato fondente. Vengono prodotte attraverso l'uso di malti particolari pi\u00f9 scuri e pi\u00f9 aromatici. Talvolta le birre possono essere prodotte anche con una piccola quantit\u00e0 di vero cioccolato, come nel caso della \"Double Chocolate Stout\", e della \"Chocolate Stout\".\nIl Brooklyn Brewery di New York produce una \"Black Chocolate Stout\" molto forte (10.6% vol) che usa sei tipi diversi di cioccolato nero e malti tostati. Il birrificio danese Denmark's \u00d8lfabrikken brewery ha prodotto una stout forte chiamata \"\u00d8L\", che \u00e8 fatta con ingredienti da quattro continenti: cacao dal Sud America; caff\u00e8 dall'Asia; luppolo dal Nord America e malto dall'Europa.\nCoffee stout.\nI malti scuri tostati possono conferire una nota di caff\u00e8 amaro al sapore della birra. Alcuni mastri birrai, per enfatizzare questo gusto, aggiungono un sottofondo di caff\u00e8. Queste birre prenderanno dei nomi come \"Guatemalan Coffee Stout\", \"Espresso Stout\", \"Breakfast Coffee Stout\", etc.\nLa gradazione alcolica di queste stout al sapore di caff\u00e8 varia dal 4% fino ad oltre 8% vol. La maggior parte di queste birre sono asciutte e amare, tuttavia in alcune si aggiungono latte e zucchero per creare una stout dolce che pu\u00f2 prendere il nome di \"Coffee &amp; Cream Stout\" o solo \"Coffee Cream Stout\".\nOyster stout.\nLe ostriche (in inglese oyster) sono state abbinate a lungo alla stout. Quando si diffusero le prime stout, nel XVIII secolo, le ostriche erano un alimento molto diffuso, spesso servito nei pub e nelle taverne. Si dice che il primo ad aver abbinato ostriche e Guinness sia stato Benjamin Disraeli nel XIX secolo. Tuttavia con l'avvento del XX secolo il mercato delle ostriche era in declino e le stout furono soppiantate dalle pale ale.\nLe prime notizie riguardo all'utilizzo di ostriche durante un processo produttivo della birra risalgono al 1929 in Nuova Zelanda, e in seguito dal birrificio Hammerton di Londra nel 1938."}
{"id": "1547049", "revid": "767487", "url": "https://it.wikipedia.org/wiki?curid=1547049", "title": "Alto Gar\u00e7as", "text": "Alto Gar\u00e7as \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Alto Araguaia."}
{"id": "1547050", "revid": "767487", "url": "https://it.wikipedia.org/wiki?curid=1547050", "title": "M\u0103rgineni (Neam\u021b)", "text": "M\u0103rgineni \u00e8 un comune della Romania di 4.133 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: H\u00e2r\u021be\u0219ti, Hoise\u0219ti, Itrine\u0219ti, M\u0103rgineni."}
{"id": "1547053", "revid": "767487", "url": "https://it.wikipedia.org/wiki?curid=1547053", "title": "Alto Paraguai", "text": "Alto Paraguai \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Alto Paraguai."}
{"id": "1547055", "revid": "1851848", "url": "https://it.wikipedia.org/wiki?curid=1547055", "title": "Municipio 8 di Milano", "text": "Il municipio 8 (\"Porta Volta, Fiera, Gallaratese, Quarto Oggiaro\") \u00e8 una delle nove circoscrizioni comunali di Milano.\nLa sede del Consiglio si trova in via Quarenghi, 21.\nDescrizione del municipio.\nIl municipio 8 si estende verso nord-ovest dal centro cittadino.\nConsiglio.\n\u00c8 composto da 41 Consiglieri, compreso il Presidente.\nLa maggioranza, dal 31 maggio 2011, \u00e8 di centrosinistra. Il partito pi\u00f9 rappresentato \u00e8 il Partito Democratico, con 14 seggi.\nSuddivisioni.\nIl municipio 8 comprende i seguenti quartieri: Tre Torri, Trenno, Gallaratese-San Leonardo-Lampugnano, QT8, Lotto-Fiera, Portello, Pagano, Sarpi, Ghisolfa, Villapizzone-Cagnola-Boldinasco, Maggiore-Musocco-Certosa, Cascina Merlata, MIND-Cascina Triulza, Roserio, Stephenson, Quarto Oggiaro-Vialba-Musocco e Parco Bosco in citt\u00e0.\nEtnie e minoranze straniere.\nSecondo il Comune di Milano, gli immigrati residenti nel municipio 8 sono 33.421, il 18,35% del totale.\nStazioni.\nStazioni della metropolitana di Milano:\nStazioni ferroviarie:"}
{"id": "1547058", "revid": "767487", "url": "https://it.wikipedia.org/wiki?curid=1547058", "title": "Moldoveni (Neam\u021b)", "text": "Moldoveni \u00e8 un comune della Romania di 2.480 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Hociungi e Moldoveni."}
{"id": "1547060", "revid": "767487", "url": "https://it.wikipedia.org/wiki?curid=1547060", "title": "Alto Taquari", "text": "Alto Taquari \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Alto Araguaia."}
{"id": "1547064", "revid": "1851848", "url": "https://it.wikipedia.org/wiki?curid=1547064", "title": "Municipio 9 di Milano", "text": "Il municipio 9 (\"Comasina, Affori, Porta Nuova, Niguarda, Bovisa, Fulvio Testi\") \u00e8 una delle nove circoscrizioni comunali di Milano.\nLa sede del Consiglio si trova in via Giuseppe Guerzoni, 38.\nDescrizione del municipio.\nIl municipio 9 si estende verso nord dal centro cittadino.\nSuddivisioni.\nIl municipio 9 comprende i seguenti quartieri: Porta Garibaldi-Porta Nuova, Isola, Niguarda, Ca' Granda-Prato Centenaro-Fulvio Testi, Bicocca, Bovisa, Farini, Dergano, Affori, Bovisasca, Comasina, Bruzzano, Parco Nord, Maciachini-Maggiolina e Greco.\nEtnie e minoranze straniere.\nSecondo il Comune di Milano, gli stranieri residenti nel municipio 9 sono 43.557, il 23,67% del totale.\nGli Stati con il maggior numero di residenti nel municipio sono:\nServizi presenti nel municipio.\nBiblioteche rionali.\nNel municipio 9 sono presenti quattro biblioteche rionali: la biblioteca \"Affori\", che si trova in viale Affori 21, la biblioteca \"Cassina Anna\" in via S. Arnaldo 17, la biblioteca \"Dergano-Bovisa\" in via Baldinucci 76 e la biblioteca \"Niguarda\" in via Passerini 5.\nCentri di aggregazione giovanile.\nI centri di aggregazione giovanile (C.A.G.) offrono servizi ricreativi e didattici rivolti a giovani adolescenti, nei quartieri periferici di Milano.\nI CAG presenti all'interno del municipio 9 sono: il centro Abelia, in via E. Acerbi 12, ed il centro Marcelline, in via Veglia 76.\nCentri di aggregazione multifunzionali.\nI centri di aggregazione multifunzionale (C.A.M.) fanno parte di un servizio erogato dal Comune di Milano, tramite le strutture del decentramento, e il loro obiettivo \u00e8 quello di favorire l'aggregazione sociale, lo svolgimento di attivit\u00e0 ricreative, culturali, formative e sportive.\nLe sedi del C.A.M. nel municipio 9 sono in via S. Arnaldo 17 ed in via Ciri\u00e8 9.\nIstituti scolastici.\nNel municipio 9 sono presenti le seguenti scuole elementari:\nUniversit\u00e0.\nNel quartiere Bovisa, nel municipio 9, si trova una delle sedi del Politecnico di Milano; la sede comprende edifici in via La Masa e in via Durando, separati dalla stazione di Milano Bovisa-Politecnico delle FerrovieNord. Il distaccamento Bovisa ospita diverse facolt\u00e0 di ingegneria, design e di architettura. Inoltre \u00e8 presente l'Universit\u00e0 Bicocca che vanta discipline quali Fisica e Biotecnologie.\nStazioni.\nStazioni della Metropolitana di Milano:\nStazioni ferroviarie:"}
{"id": "1547070", "revid": "767487", "url": "https://it.wikipedia.org/wiki?curid=1547070", "title": "Apiac\u00e1s", "text": "Apiac\u00e1s \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Alta Floresta."}
{"id": "1547073", "revid": "767487", "url": "https://it.wikipedia.org/wiki?curid=1547073", "title": "Araguaiana", "text": "Araguaiana \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del M\u00e9dio Araguaia."}
{"id": "1547075", "revid": "110157", "url": "https://it.wikipedia.org/wiki?curid=1547075", "title": "Araguainha", "text": "Araguainha \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1547076", "revid": "110157", "url": "https://it.wikipedia.org/wiki?curid=1547076", "title": "Araputanga", "text": "Araputanga \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1547077", "revid": "484362", "url": "https://it.wikipedia.org/wiki?curid=1547077", "title": "Som usbeco", "text": ""}
{"id": "1547078", "revid": "767487", "url": "https://it.wikipedia.org/wiki?curid=1547078", "title": "Negre\u0219ti (Neam\u021b)", "text": "Negre\u0219ti \u00e8 un comune della Romania di 1.996 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Negre\u0219ti e Poiana.\nComune autonomo fino al 1968, Negre\u0219ti venne successivamente aggregato al comune di Dobreni, per divenire nuovamente autonomo nel 2005."}
{"id": "1547080", "revid": "29244", "url": "https://it.wikipedia.org/wiki?curid=1547080", "title": "Doris praetenera", "text": ""}
{"id": "1547081", "revid": "767487", "url": "https://it.wikipedia.org/wiki?curid=1547081", "title": "Aren\u00e1polis", "text": "Aren\u00e1polis \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Alto Paraguai."}
{"id": "1547082", "revid": "29244", "url": "https://it.wikipedia.org/wiki?curid=1547082", "title": "Doris variabilis", "text": ""}
{"id": "1547083", "revid": "110157", "url": "https://it.wikipedia.org/wiki?curid=1547083", "title": "Aripuan\u00e3", "text": "Aripuan\u00e3 \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Aripuan\u00e3."}
{"id": "1547086", "revid": "767487", "url": "https://it.wikipedia.org/wiki?curid=1547086", "title": "Oniceni", "text": "Oniceni \u00e8 un comune della Romania di 3.426 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 11 villaggi: Ciornei, Gorun, Linse\u0219ti, Lunca, M\u0103rmureni, Oniceni, Pietrosu, Poiana Humei, Pustieta, Solca, Valea Enei."}
{"id": "1547089", "revid": "29244", "url": "https://it.wikipedia.org/wiki?curid=1547089", "title": "Doris tanya", "text": ""}
{"id": "1547091", "revid": "767487", "url": "https://it.wikipedia.org/wiki?curid=1547091", "title": "P\u0103str\u0103veni", "text": "P\u0103str\u0103veni \u00e8 un comune della Romania di 3.982 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Lunca Moldovei, P\u0103str\u0103veni, R\u0103deni, Spie\u0219ti."}
{"id": "1547092", "revid": "287204", "url": "https://it.wikipedia.org/wiki?curid=1547092", "title": "Pastraveni", "text": ""}
{"id": "1547094", "revid": "80339", "url": "https://it.wikipedia.org/wiki?curid=1547094", "title": "Golfo dell'Anadyr", "text": ""}
{"id": "1547096", "revid": "767487", "url": "https://it.wikipedia.org/wiki?curid=1547096", "title": "P\u00e2nce\u0219ti (Neam\u021b)", "text": "P\u00e2nce\u0219ti \u00e8 un comune della Romania di 1.499 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: Ciurea, Holm, P\u00e2nce\u0219ti, T\u0103lp\u0103l\u0103i, Patricheni.\nP\u00e2nce\u0219ti \u00e8 divenuto comune autonomo nel 2004, staccandosi dal comune di Poienari."}
{"id": "1547098", "revid": "140509", "url": "https://it.wikipedia.org/wiki?curid=1547098", "title": "Omicidio di Walter Rossi", "text": "L'omicidio di Walter Rossi, militante comunista italiano appartenente a Lotta Continua, avvenne a Roma il 30 settembre 1977. Rossi fu ucciso da un proiettile che lo colp\u00ec alla nuca durante un volantinaggio di propaganda politica antifascista alla Balduina.\nStoria.\nLa sera del 29 settembre 1977 a Roma, attorno alle 22:30, di fronte a una casa occupata in piazza Igea nel quartiere Monte Mario, una giovane di 19 anni, Elena Pacinelli, che si trovava in compagnia di altri come lei aderenti al movimento studentesco, era stata ferita da tre proiettili esplosi da una Mini Minor bianca. A seguito di ci\u00f2, fu organizzato per il giorno successivo un volantinaggio di protesta nella zona Balduina, storica roccaforte missina della capitale.\nLa sera del 30 settembre un gruppo di una ventina di attivisti di sinistra, tra cui Rossi, part\u00ec da via Pietro Pomponazzi nel quartiere Trionfale e risal\u00ec viale delle Medaglie d'Oro fino a giungere all'altezza del civico 128c, che all'epoca ospitava la sezione di Balduina del Movimento Sociale Italiano: da quest'ultima uscirono alcuni militanti di destra che ben presto aprirono una sassaiola verso di loro. Il gruppo con Rossi indietreggi\u00f2 allora circa duecento metri pi\u00f9 a valle, all'incrocio fra viale delle Medaglie d'Oro e via Marziale, di fronte a una pompa di benzina.\nI missini, riparati dietro un blindato della polizia, discesero poi lentamente viale delle Medaglie D'Oro fino a giungere all'incrocio, quindi dal drappello partirono alcuni colpi di pistola uno dei quali colp\u00ec alla nuca Rossi, che mor\u00ec prima di giungere in ospedale, e un altro fer\u00ec lievemente il benzinaio Giuseppe Marcelli.\nNei giorni seguenti, cortei e manifestazioni di protesta per l'omicidio si tennero in varie citt\u00e0 d'Italia, e sedi missine e presunti ritrovi di attivisti di destra vennero devastati o dati alle fiamme. Nel corso di un corteo organizzato da Lotta Continua a Torino il 1\u00ba ottobre 1977 ebbe luogo l'assalto alla discoteca \"Angelo azzurro\" il cui incendio, provocato dal lancio di bombe Molotov, caus\u00f2 la morte dello studente universitario Roberto Crescenzio.\nAl funerale di Walter Rossi, svoltosi il 3 ottobre, presenziarono circa centomila persone che gli resero l'estremo saluto sulle note de \"L'Internazionale.\" In seguito sul luogo dell'omicidio in Viale delle Medaglie d'Oro fu posta una targa commemorativa e piazza Igea, dove era avvenito il ferimento di Elena Pacinelli, fu intitolata al giovane ucciso.\nIndagini.\nUn'ora dopo il fatto, fra le decine di curiosi che nel frattempo si erano radunati davanti alla sezione del MSI, vennero fermate diciassette persone: di queste, alcuni militanti missini tra cui Flavia Perina, futuro deputato di Alleanza Nazionale, Andrea Insabato che nel 2000 avrebbe compiuto un attentato contro la sede del quotidiano comunista \"il manifesto\", e Riccardo Bragaglia il quale risult\u00f2 positivo all'esame del guanto di paraffina ma venne in seguito prosciolto dopo che un ulteriore test rifer\u00ec le tracce non a polveri da sparo, bens\u00ec a elementi tipicamente presenti in fiammiferi come quelli che egli aveva usato per accendere sigarette poco prima dell'esame.Ai fermati, una volta giunti al commissariato di zona, venne chiesto di testimoniare sul fatto e qualche ora dopo venne spiccato il mandato di cattura nei loro confronti. Dopo un lungo processo i diciassette verranno poi prosciolti dalle accuse iniziali di omicidio, tentato omicidio, adunata sediziosa, porto abusivo d'arma da guerra calibro 9 (la pistola, mai trovata, con la quale Walter Rossi fu ucciso) e ricostituzione del PNF; per alcuni di loro rester\u00e0 solo l'accusa di rissa aggravata senza, tuttavia, che alcun testimone li abbia riconosciuti nel gruppo.\nEsattamente di fronte al luogo dove, secondo la ricostruzione della polizia, il gruppo di militanti di destra discese su viale Medaglie d'Oro, all'altezza di un'edicola distante circa 100 metri dal punto in cui il giovane venne ucciso, era in corso una festa su una terrazza al primo piano; le numerose persone presenti, fra cui l'attore di teatro Fiorenzo Fiorentini, assistettero impotenti allo svolgersi dei fatti: chiamati successivamente a riconoscere con un confronto all'americana i giovani presenti nel gruppo, tuttavia, i testimoni non furono in grado di identificare nessuno fra i diciassette arrestati.\nNessun provvedimento venne preso a carico dei numerosi poliziotti presenti sul luogo: dieci di essi erano a bordo del furgone blindato, tre in una volante vicina e almeno due a piedi in borghese; su di essi gravarono comunque le accuse di collusione con gli aggressori. In particolare tutti i testimoni presenti al fatto assicurarono che nulla venne fatto per fermare i neofascisti prima, durante e dopo che essi esplodessero i colpi di pistola e che subito dopo le forze dell'ordine per diversi minuti ostacolarono i soccorsi a Walter Rossi sia colpendo chi cercava di avvicinare il giovane agonizzante sul terreno, sia omettendo di chiamare un'ambulanza.\nIl processo.\nNel 1981 alcuni pentiti indicarono nelle persone di Cristiano Fioravanti e Alessandro Alibrandi i possibili assassini, confermando le testimonianze dei giovani di sinistra presenti al fatto; Cristiano Fioravanti, arrestato in seguito con l'accusa di appartenenza ai Nar, ammise di avere fatto parte del gruppo uscito dalla sezione del Movimento Sociale insieme ad Alessandro Alibrandi e che entrambi erano armati, attribuendo tuttavia ad Alibrandi il colpo mortale in quanto la sua arma si sarebbe inceppata impedendogli di sparare; le sue affermazioni furono successivamente confutate dalle testimonianze rese dai compagni di Walter Rossi, i quali sostennero tutti che tale colpo fu invece esploso da Fioravanti.\nA seguito della morte di Alibrandi, avvenuta in uno scontro a fuoco con la polizia il 5 dicembre 1981, il procedimento penale fu archiviato; Fioravanti venne condannato ad una pena di nove mesi e 200.000 lire di ammenda solo per i reati concernenti il possesso di arma da fuoco. La vicenda giudiziaria si \u00e8 definitivamente chiusa nel 2001 con l'incriminazione di tre compagni di Rossi per falsa testimonianza e il non luogo a procedere, per non aver commesso il fatto, nei confronti di Cristiano Fioravanti, che ora vive libero, sotto altro nome, protetto dallo Stato."}
{"id": "1547099", "revid": "339392", "url": "https://it.wikipedia.org/wiki?curid=1547099", "title": "Vecchia suddivisione delle zone di Milano", "text": ""}
{"id": "1547103", "revid": "767487", "url": "https://it.wikipedia.org/wiki?curid=1547103", "title": "Poienari", "text": "Poienari \u00e8 un comune della Romania di 1.667 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Bunghi, Poienari, S\u0103c\u0103leni.\nNel 2004 si sono staccati dal comune di Poienari i villaggi di Ciurea, Holm, P\u00e2nce\u0219ti, T\u0103lp\u0103l\u0103i e Patricheni, andati a formare il comune di P\u00e2nce\u0219ti."}
{"id": "1547107", "revid": "767487", "url": "https://it.wikipedia.org/wiki?curid=1547107", "title": "P\u00e2ng\u0103ra\u021bi", "text": "P\u00e2ng\u0103ra\u021bi \u00e8 un comune della Romania di 5.126 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 8 villaggi: Oan\u021bu, P\u00e2ng\u0103ra\u021bi, P\u00e2ng\u0103r\u0103cior, Poiana, Preluca, Stejaru, P\u00e2ng\u0103ra\u021bi-Castel e Sc\u0103ricica."}
{"id": "1547108", "revid": "287204", "url": "https://it.wikipedia.org/wiki?curid=1547108", "title": "Pangarati", "text": ""}
{"id": "1547111", "revid": "767487", "url": "https://it.wikipedia.org/wiki?curid=1547111", "title": "Petricani", "text": "Petricani \u00e8 un comune della Romania di 5.887 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Boi\u0219tea, Petricani, T\u00e2rpe\u0219ti, \u021aolici."}
{"id": "1547113", "revid": "149587", "url": "https://it.wikipedia.org/wiki?curid=1547113", "title": "Oratorio di S. Lucia", "text": ""}
{"id": "1547118", "revid": "21079", "url": "https://it.wikipedia.org/wiki?curid=1547118", "title": "Poliedro platonico", "text": ""}
{"id": "1547121", "revid": "21079", "url": "https://it.wikipedia.org/wiki?curid=1547121", "title": "Poliedro di Johnson", "text": ""}
{"id": "1547123", "revid": "339392", "url": "https://it.wikipedia.org/wiki?curid=1547123", "title": "Porti fluviali", "text": ""}
{"id": "1547124", "revid": "767487", "url": "https://it.wikipedia.org/wiki?curid=1547124", "title": "Piatra \u0218oimului", "text": "Piatra \u0218oimului \u00e8 un comune della Romania di 8.395 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Lumini\u0219, Negule\u0219ti, Piatra \u0218oimului, Poieni."}
{"id": "1547125", "revid": "287204", "url": "https://it.wikipedia.org/wiki?curid=1547125", "title": "Piatra Soimului", "text": ""}
{"id": "1547126", "revid": "149587", "url": "https://it.wikipedia.org/wiki?curid=1547126", "title": "Oratorio di S. Nicola in Sessana", "text": ""}
{"id": "1547128", "revid": "237256", "url": "https://it.wikipedia.org/wiki?curid=1547128", "title": "Konstantin Ciolkovskij", "text": ""}
{"id": "1547131", "revid": "107684825", "url": "https://it.wikipedia.org/wiki?curid=1547131", "title": "Serie di Dirichlet", "text": "In matematica, una serie di Dirichlet \u00e8 una qualunque serie della forma\ndove \"s\" e i coefficienti \"a\"\"n\" sono numeri complessi.\nLa serie di Dirichlet riveste un ruolo importante in teoria dei numeri analitica. La funzione zeta di Riemann pu\u00f2 essere scritta come serie di Dirichlet nel semipiano \"Re(s)\" &gt; 1, cos\u00ec come le funzioni L di Dirichlet. Le serie di Dirichlet prendono il nome dal matematico tedesco Johann Peter Gustav Lejeune Dirichlet.\nEsempi.\nLa pi\u00f9 nota fra le serie di Dirichlet \u00e8\na partire dalla quale si definisce la funzione zeta di Riemann. Un'altra \u00e8:\ndove \u03bc(\"n\") \u00e8 la funzione di M\u00f6bius. Questa e molte altre delle serie seguenti possono essere ricavate applicando la formula di inversione di M\u00f6bius e la convoluzione di Dirichlet alle serie note. Ad esempio, dato un carattere di Dirichlet formula_4 si ha\ndove formula_6 \u00e8 una funzione L di Dirichlet.\nAltre identit\u00e0 includono\ndove \u03c6(\"n\") \u00e8 la funzione \u03c6 di Eulero, e\ndove \u03c3\"a\"(\"n\") \u00e8 la funzione divisore. Altre identit\u00e0 che coinvolgono la funzione divisore \"d\"=\u03c30 sono\nIl logaritmo della funzione zeta \u00e8 dato da\nper Re(\"s\")\u00a0&gt;\u00a01. Qui, formula_13 \u00e8 la funzione di von Mangoldt. Quindi la derivata logaritmica \u00e8\nQueste ultime due sono casi particolari di una relazione pi\u00f9 generale per le derivate della serie di Dirichlet, riportata di seguito.\nSia formula_15 la funzione di Liouville, si ha\nUn ulteriore esempio coinvolge la somma di Ramanujan:\nPropriet\u00e0 di base.\nPonendo formula_18 con formula_19 una serie di Dirichlet si pu\u00f2 decomporre come\nformula_20\nIn particolare, se i coefficienti formula_21 sono reali, tale formula divide la serie di Dirichlet nella sua parte reale e immaginaria.\nPropriet\u00e0 analitiche della serie di Dirichlet: ascissa di convergenza.\nData una sequenza {\"a\"\"n\"}\"n\" \u2208 N di numeri complessi si consideri il valore di \ncome funzione della variabile complessa \"s\". Per far s\u00ec che ci\u00f2 abbia senso, \u00e8 necessario considerare le propriet\u00e0 di convergenza della serie infinita di cui sopra:\nSe {\"a\"\"n\"}\"n\" \u2208 N \u00e8 una sequenza limitata di numeri complessi, allora la serie di Dirichlet corrispondente \"f\" converge assolutamente sul semipiano aperto di \"s\" tale che Re(\"s\") &gt; 1. In generale, se \"a\"\"n\" = O(\"n\"\"k\"), la serie converge assolutamente nel semipiano Re(\"s\")\u00a0&gt;\u00a0\"k\"\u00a0+\u00a01.\nSe il set di somme \"a\"\"n\" + \"a\"\"n\" + 1 + ... + \"a\"\"n\" + \"k\" \u00e8 limitato per \"n\" e \"k\" \u2265 0, allora la serie infinita di cui sopra converge nel semipiano aperto di \"s\" tanele che Re(\"s\") &gt; 0.\nIn entrambi i casi \"f\" \u00e8 una funzione analitica sul rispettivo semipiano aperto.\nIn generale, l'ascissa di convergenza di una serie di Dirichlet \u00e8 l'intercetta sull'asse reale della linea verticale sul piano complesso, tale da avere convergenza a destra di essa, e divergenza alla sua sinistra. Questo concetto \u00e8 analogo a quello di raggio di convergenza per le serie di potenze. Il caso della serie di Dirichlet \u00e8 tuttavia pi\u00f9 complicato, sebbene convergenza assoluta e convergenza uniforme possono verificarsi nei distinti semipiani.\nIn molti casi, la funzione analitica associata ad una serie di Dirichlet ha un'estensione analitica su un dominio pi\u00f9 ampio.\nDerivate.\nDato\nper una funzione completamente moltiplicativa \u0192(\"n\"), e assumendo che la serie converga per Re(\"s\")\u00a0&gt;\u00a0\u03c30, allora si ha che\nconverge per Re(\"s\")\u00a0&gt;\u00a0\u03c30. Qui, formula_25 \u00e8 la funzione di von Mangoldt.\nProdotti.\nSi supponga\ne\nSe sia \"F\"(\"s\") che \"G\"(\"s\") sono assolutamente convergenti per \"s\" &gt; \"a\" e \"s\" &gt; \"b\" allora si ha\nSe \"a\" = \"b\" e \u0192(\"n\") = \"g\"(\"n\") si ha\nTrasformate integrali.\nLa trasformata di Mellin di una serie di Dirichlet \u00e8 data dalla formula di Perron."}
{"id": "1547132", "revid": "767487", "url": "https://it.wikipedia.org/wiki?curid=1547132", "title": "Pipirig", "text": "Pipirig \u00e8 un comune della Romania di 8.875 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 7 villaggi: Boboie\u0219ti, Dolhe\u0219ti, Leghin, P\u00e2\u021b\u00e2ligeni, Pipirig, Pluton, St\u00e2nca.\nPipirig ha dato i natali a Nicodim Munteanu (1864-1948), patriarca della Chiesa ortodossa romena."}
{"id": "1547133", "revid": "697352", "url": "https://it.wikipedia.org/wiki?curid=1547133", "title": "Manat (disambigua)", "text": ""}
{"id": "1547134", "revid": "767487", "url": "https://it.wikipedia.org/wiki?curid=1547134", "title": "Podoleni", "text": "Podoleni \u00e8 un comune della Romania di 5.684 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Negrite\u0219ti e Podoleni."}
{"id": "1547135", "revid": "599013", "url": "https://it.wikipedia.org/wiki?curid=1547135", "title": "Nikolaj Fedorovi\u010d Fedorov", "text": ""}
{"id": "1547140", "revid": "339392", "url": "https://it.wikipedia.org/wiki?curid=1547140", "title": "Sergei Fedorov", "text": ""}
{"id": "1547142", "revid": "767487", "url": "https://it.wikipedia.org/wiki?curid=1547142", "title": "Poiana Teiului", "text": "Poiana Teiului \u00e8 un comune della Romania di 4.952 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 11 villaggi: C\u0103lug\u0103reni, Dreptu, Galu, Petru Vod\u0103, P\u00e2r\u00e2ul Fagului, Poiana Largului, Poiana Teiului, Ro\u0219eni, Ruseni, S\u0103vine\u0219ti, Topoliceni."}
{"id": "1547143", "revid": "1522738", "url": "https://it.wikipedia.org/wiki?curid=1547143", "title": "Andy (Peanuts)", "text": ""}
{"id": "1547145", "revid": "339392", "url": "https://it.wikipedia.org/wiki?curid=1547145", "title": "Sergei F\u00ebdorov", "text": ""}
{"id": "1547149", "revid": "767487", "url": "https://it.wikipedia.org/wiki?curid=1547149", "title": "Maciste contro i tagliatori di teste", "text": "Maciste contro i tagliatori di teste, distribuito anche con il titolo Maciste contro i cacciatori di teste, \u00e8 un film peplum del 1963 diretto da Guido Malatesta.\nTrama.\nUn'isola viene distrutta da un'eruzione vulcanica e da un terremoto, la maggior parte degli abitanti muore nel disastro e i pochi superstiti si affidano a Maciste (giunto l\u00ec per caso nelle sue peregrinazioni) e su una zattera raggiungono la misteriosa terra di Urias. In questa terra Maciste incontra Amoha, regina locale costretta a vivere nelle foreste per sfuggire alla crudelt\u00e0 del popolo dei tagliatori di teste, Maciste decide di aiutarla a liberarsi di questo violento popolo usurpatore ma durante l'azione Amoha viene catturata e costretta a sposare il capo dei tagliatori di teste: Maciste insieme ai superstiti dell'isola e al popolo di Urias riesce dopo alcuni scontri a liberare la regina e ad uccidere in duello l'usurpatore."}
{"id": "1547152", "revid": "228587", "url": "https://it.wikipedia.org/wiki?curid=1547152", "title": "Giovanni Cristiano del Palatinato-Sulzbach", "text": "Biografia.\nEra il secondo figlio del duca Teodoro Eustachio del Palatinato-Sulzbach (1659-1732) e di sua moglie Maria Eleonora d'Assia-Rotenburg (1675-1720). Suoi fratelli furono Giuseppe Carlo del Palatinato-Sulzbach e la badessa Francesca Cristina del Palatinato-Sulzbach\nAlla morte del duca Cristiano Augusto del Palatinato-Sulzbach, si crearono nuovi conflitti tra la casata del Palatinato-Sulzbach e quella del Palatinato-Neubuerg, in quanto quest'ultima pretendeva l'eredit\u00e0 della prima. Nel frattempo, la reggenza era passata temporaneamente a Teodoro Eustachio del Palatinato-Sulzbach ed era chiaro che la reggenza sarebbe passata poi al figlio maggiore Giuseppe Carlo. La morte improvvisa di quest'ultimo nel 1729, per\u00f2, permise a Giovanni Cristiano di ottenere l'eredit\u00e0 paterna.\nNel 1722 spos\u00f2 Maria Henriette de La Tour d'Auvergne, pronipote del maresciallo di Francia Henri de La Tour d'Auvergne, visconte di Turenne e nel 1724 da questa unione nacque Carlo Teodoro, che gli succeder\u00e0 in occasione della sua prematura morte nel 1733.\nDiscendenza.\nGiovanni Cristiano Giuseppe e Maria Henriette ebbero un figlio:"}
{"id": "1547155", "revid": "86599", "url": "https://it.wikipedia.org/wiki?curid=1547155", "title": "F\u00ebdorov", "text": ""}
{"id": "1547156", "revid": "28592", "url": "https://it.wikipedia.org/wiki?curid=1547156", "title": "Hockeista su ghiaccio", "text": ""}
{"id": "1547159", "revid": "1494169", "url": "https://it.wikipedia.org/wiki?curid=1547159", "title": "Michele Lupo", "text": ""}
{"id": "1547161", "revid": "287204", "url": "https://it.wikipedia.org/wiki?curid=1547161", "title": "Fedorov", "text": ""}
{"id": "1547164", "revid": "28592", "url": "https://it.wikipedia.org/wiki?curid=1547164", "title": "Giubbotti antiproiettile", "text": ""}
{"id": "1547173", "revid": "28592", "url": "https://it.wikipedia.org/wiki?curid=1547173", "title": "N. E. \u017dukovskij", "text": ""}
{"id": "1547179", "revid": "28592", "url": "https://it.wikipedia.org/wiki?curid=1547179", "title": "Leonid Kulik", "text": ""}
{"id": "1547184", "revid": "111433", "url": "https://it.wikipedia.org/wiki?curid=1547184", "title": "Letteratura svedese", "text": "Per letteratura svedese (svensk litteratur) si intende sia la letteratura scritta in svedese che quella scritta in Svezia.\nIl primo testo letterario svedese \u00e8 il R\u00f6kstenen, inciso durante l'Era vichinga nell'800 circa Con la conversione del paese alla cristianit\u00e0 intorno al 1100 la Svezia entr\u00f2 nel Medioevo, durante il quale i monaci amanuensi privilegiarono l'uso del latino. Per questo di quel periodo ci rimangono solo pochi testi in antico svedese. La letteratura svedese inizi\u00f2 a fiorire solo quando la lingua svedese fu standardizzata nel XVI secolo, standardizzazione dovuta soprattutto alla traduzione completa della Bibbia in svedese nel 1541, con la cosiddetta Bibbia di Gustav Vasa.\nCon il miglioramento dell'istruzione e la libert\u00e0 che port\u00f2 la secolarizzazione, il XVII secolo vide numerosi importanti autori sviluppare ulteriormente la lingua svedese. Alcune figure chiave comprendono Georg Stiernhielm (XVII secolo), che fu il primo a scrivere poesia classica; Johan Henric Kellgren (XVIII secolo), il primo a scrivere in prosa, Carl Michael (fine XVIII secolo), il primo a occuparsi di ballate e parodie e August Strindberg (fine XIX secolo), uno scrittore realistico e commediografo che ottenne fama mondiale. L'inizio del XX secolo continu\u00f2 a produrre notevoli scrittori, come Selma Lagerl\u00f6f (Premio Nobel nel 1909) e P\u00e4r Lagerkvist (Premio Nobel nel 1951).\nIn anni recenti un ristretto gruppo di scrittori svedesi si \u00e8 affermato a livello internazionale, tra questi lo scrittore di polizieschi Henning Mankell e quello di spy story Jan Guillou. L'unico autore per\u00f2 ad avere lasciato un segno nel mondo della letteratura \u00e8 la scrittrice per bambini Astrid Lindgren, con i suoi libri dedicati a Pippi Calzelunghe, Emil, e altri.\nNorreno.\nA partire dal XIII secolo la lingua svedese antica si distinse dal dialetto orientale della lingua norrena, una lingua germanica evolutasi a sua volta dalla lingua proto-norrena.\nIl contesto sociale e culturale presso cui si \u00e8 evoluta la lingua presenta un \"continuum\" storico con due importanti avvenimenti: l'unificazione dei Sueoni, dei Geati e dei Goti in un unico regno (sebbene la posizione privilegiata dei Sueoni nel regno svedese fu abolita solo a met\u00e0 del XIII secolo) e la loro cristianizzazione iniziata con re Olof III di Svezia nel XI secolo.\nSebbene la lingua svedese non abbia mai utilizzato l'alfabeto runico, in virt\u00f9 di tale \"continuum\" l'inizio della letteratura svedese \u00e8 generalmente indicato con la pietra runica di R\u00f6k, scolpita in norreno nel IX secolo. Essa contiene la pi\u00f9 lunga iscrizione nota con tale alfabeto e comprende diversi passaggi da saghe e leggende, in varie forme prosodiche e parte di essa \u00e8 scritta in un verso allitterativo, o \"fornyrdislag\". Essa si distingue anche da molte altre pietre runiche che avevano uno scopo pratico pi\u00f9 che letterario e perci\u00f2 sono di grande interesse soprattutto per gli storici e i filologi. Molte iscrizioni runiche inoltre non avevano un significato naturale, essendo utilizzate per scopi magici e incantatori.\nMedioevo.\nLa cristianizzazione della Svezia fu uno dei maggiori eventi nella storia del paese e naturalmente ebbe un eguale impatto anche sulla letteratura, che inizi\u00f2 a guardare ai testi stranieri come modelli. Per il 1200 il cristianesimo si era ormai affermato e in Svezia fece la sua apparizione la cultura europea medioevale. Soltanto un piccolo gruppo elitario padroneggiava la lingua scritta, ma poco veniva trascritto. Solo a partire dal XIV secolo si trovano manoscritti completamente scritti in latino. Le opere pi\u00f9 antiche scritte in svedese risalgono alla fine di quel secolo.\nL'istruzione per la maggior parte veniva fornita dalla Chiesa cattolica e perci\u00f2 la letteratura di questo periodo \u00e8 principalmente di natura teologica o clericale. Il resto della letteratura scritta consiste soprattutto di testi di legge.\nSecoli XVI e XVII.\nLetteratura riformata.\nSi ritiene che la letteratura riformata svedese sia stata scritta tra 1526 e 1658, anche se questo periodo non ha mai ricevuto grande considerazione da un punto di vista letterario, perch\u00e9 considerato in genere un periodo involutivo in termini di sviluppo letterario. Questo soprattutto per la volont\u00e0 del re Gustav Vasa di controllare e censurare ogni pubblicazione, con il risultato che soltanto la Bibbia e altre poche opere religiose furono pubblicate. A quell'epoca i monasteri cattolici furono depredati e i libri bruciati. Il re ritenne poco importante ristabilire una pi\u00f9 elevata educazione, cos\u00ec l'universit\u00e0 di Uppsala venne lasciata decadere.\nC'era un numero esiguo di scrittori in questi anni. I cittadini avevano ancora scarsa influenza, mentre il clero vide la sua importanza fortemente ridotta. La Riforma Protestante degli anni venti del Cinquecento lasci\u00f2 l'ambiente clericale con una piccola parte del loro precedente potere politico ed economico. Gli svedesi che desideravano un'istruzione pi\u00f9 vasta, solitamente erano costretti ad andare all'estero nelle universit\u00e0 di Rostock o Wittenberg.\nOltre alla letteratura svedese riformata ci fu un altro movimento ideologico significativo: il goticismo, che glorific\u00f2 l'antica storia della Svezia.\nSe da un lato i contributi alla cultura svedese furono scarsi, questo periodo forn\u00ec almeno una base fondamentale per lo sviluppo futuro. Cosa pi\u00f9 importante, la traduzione della Bibbia svedese del 1541, la cosiddetta Bibbia di Gustav Vasa, diede per la prima volta allo svedese un'uniformit\u00e0 linguistica. Inoltre l'introduzione della stampa port\u00f2 alla diffusione della letteratura in gruppi che prima non era in grado di raggiungere.\nLetteratura rinascimentale.\nIl periodo che nella storia della Svezia va dal 1630 al 1718 \u00e8 noto come l'Impero svedese e in parte corrisponde a un periodo letterario indipendente.\nLa letteratura dell'impero svedese \u00e8 considerata come l'inizio della tradizione letteraria di questo paese.\nSi definisce Letteratura del Rinascimento la produzione letteraria scritta tra 1658 e 1732. Nel 1658 Georg Stiernhielm pubblic\u00f2 il suo \"Hercules\", il primo poema in esametri in lingua svedese. Nel 1689 fu pubblicato \"Helicons blomster\" di Lasse Lucidor, che lo rese celebre fra i romantici svedesi. Nel 1698 fu data alle stampe \"Poeta reale\" (\"Kunga Skald\") di Gunno Eurelius Dahlstierna, primo esempio svedese di poesia costruita secondo i modelli del barocco europeo.\nQuando la Svezia divenne una grande potenza, crebbe una pi\u00f9 forte cultura borghese. A differenza dell'epoca della Riforma, l'istruzione non era pi\u00f9 una prerogativa esclusivamente ecclesiastica. In questo periodo fu forte l'influenza dei paesi dominanti dell'epoca, ovvero la Germania, la Francia, l'Olanda e l'Italia. Sintomatico il fatto che l'uomo noto come il primo poeta, Georg Stiernhielm, fosse pi\u00f9 pratico di filosofia antica che non di insegnamenti cristiani, invece Jacob Frese si dimostr\u00f2 valido soprattutto per le poesie d'occasione pi\u00f9 che dal gusto pietistico in auge.\nAnche il Goticismo prese piede e durante la fase dell'impero svedese si svilupp\u00f2 in un paradigma letterario con lo scopo di diffondere l'idea che la Svezia fosse per natura una grande potenza.\nXVIII secolo.\nIl XVIII secolo \u00e8 stato descritto come l'Et\u00e0 dell'Oro sia in letteratura che nelle scienze. In questo periodo la Svezia esib\u00ec una letteratura e degli autori di uno standard migliore che in precedenza. Alla base di questo stavano il momento politico noto come l'Et\u00e0 della libert\u00e0, dopo la Grande guerra del Nord (1712\u20131772), e il primo atto riguardante la libert\u00e0 di stampa scritto nel 1766 (vedi Costituzione di Svezia). Questo rappresent\u00f2 l'ultimo passo avanti del secolarismo nella letteratura.\nNaturalmente gli impulsi che rinvigorirono la vita culturale svedese ebbero origine durante l'Illuminismo europeo e Germania, Inghilterra e Francia furono i paesi che esercitarono maggiore influenza sulla letteratura svedese. La lingua svedese si arricch\u00ec di termini francesi e le idee di liberalizzazione si basavano sul modello inglese.\nLa letteratura svedese si consolid\u00f2 intorno al 1750, considerato l'inizio di un periodo linguistico chiamato tardo nuovo svedese (1750\u00a0\u2013 circa 1880). Le prime grandi opere dell'epoca furono quelle di Olof von Dalin (1708\u20131763), in particolare \"Argus lo svedese\", basato sul giornale \"The Spectator\" di Joseph Addison. Dalin fece un ritratto della cultura e della storia svedese utilizzando un linguaggio di una ricchezza di sarcasmo e ironia senza precedenti. Negli anni trenta e quaranta del Settecento Dalin fu, senza rivali, la stella letteraria pi\u00f9 brillante. Fu il primo a raffinare il linguaggio per scopi pratici rispetto alla poesia elaborata del XVII secolo e fu il primo autore a essere letto e apprezzato dal pi\u00f9 vasto pubblico.\nNel XVIII secolo il latino perse rapidamente la sua popolarit\u00e0 in favore della lingua nazionale. Uno dei primi autori che concep\u00ec i suoi lavori espressamente per un pubblico pi\u00f9 vasto fu il famoso botanico Carolus Linnaeus (1707\u20131778). Seguirono altre figure di spicco come i poeti Johan Henrik Kellgren (1751\u20131795) e Carl Michael Bellman (1740\u20131795).\nXIX secolo.\nRomanticismo.\nNella storia europea il periodo che va dal 1805 al 1840 \u00e8 conosciuto come Romanticismo, che colp\u00ec significativamente la Svezia, anche per le influenze tedesche. In questo periodo relativamente breve ci furono cos\u00ec tanti grandi poeti svedesi che questa et\u00e0 \u00e8 considerata come l'Et\u00e0 dell'Oro della poesia svedese.. Il tutto ebbe inizio intorno al 1810 quando furono pubblicati diversi periodici che rifiutavano la letteratura del XVIII secolo. Importante fu la \"Gothic Society\" (1811), e la loro rivista \"Iduna\" che guardava al Goticismo con sguardo romantico. con\nPer la prima volta dei poeti lavorarono con un obiettivo comune. Quattro dei maggiori poeti romantici che resero un contributo significativo al movimento furono il professore di storia Erik Gustaf Geijer, il solitario Erik Johan Stagnelius, il professore di greco Esaias Tegn\u00e9r e il professore di estetica e filosofia P.D.A. Atterbom.\nIl primo liberalismo.\nIl periodo che va dal 1835 al 1879 \u00e8 noto nella storia svedese come il primo liberalismo. La visione dei Romantici ora era considerata da molti come eccessivamente ricco e sovraccarico di formalismi. L\"'Aftonbladet\", il primo giornale apertamente liberale in Svezia, fu fondato nel 1830 e presto divenne il quotidiano di punta del paese grazie alle sue idee liberali e al criticismo dello stato di affari dell'epoca. Questo giornale contribu\u00ec a rendere la letteratura pi\u00f9 realistica proprio per l'uso conciso della lingua.\nMolte autorit\u00e0 potrebbero considerare Carl Jonas Love Almqvist (1793\u20131866) il pi\u00f9 grande genio del XIX secolo in Svezia. A partire dal 1838 inizi\u00f2 a pubblicare una serie di storie socialmente e politicamente radicali che attaccavano sia il matrimonio che le istituzioni ecclesiastiche. Molte sue idee risultano ancora interessanti per i moderni lettori, in particolare l'opera \"Det g\u00e5r an\" (1839) che ha scalato la classifica dei bestseller tedeschi non pi\u00f9 tardi del 2004. Nella traduzione di Anne Storm \"Die Woche mit Sara\" (2004), ISBN 3-463-40457-5\nNaturalismo o realismo.\nTra la fine del XIX secolo e l'inizio del XX la letteratura scandinava fece la sua prima, e finora unica, comparsa nella letteratura mondiale. Il nome pi\u00f9 famoso era August Strindberg, ma anche Ola Hansson, Albert Ulrik B\u00e5\u00e5th, Selma Lagerl\u00f6f e Victoria Benedictsson ottennero un vasto riconoscimento.\nL'irrompere del realismo in Svezia si ebbe nel 1878, anno in cui August Strindberg (1845-1912) pubblic\u00f2 il suo \"R\u00f6da Rummet\", un romanzo satirico che attaccava duramente il mondo della politica, delle universit\u00e0, della filosofia e della religione.\nAugust Strindberg divenne famoso in tutto il mondo per il dramma e la prosa, celebre per il suo eccezionale talento e la complessit\u00e0 dell'intelletto. Continu\u00f2 a scrivere romanzi e drammi fino alla sua morte, a Stoccolma.\nI poeti degli anni novanta.\nGli anni novanta dell'Ottocento in Svezia sono famosi per la poesia neoromantica, una reazione alla letteratura sociorealistica di un decennio prima. La prima figura chiave fu Verner von Heidenstam (1859-1940); il suo debutto letterario avvenne nel 1887 con la collezione di poesia \"Vallfart och vandrings\u00e5r\" (Pellegrinaggio e giorni di svago).\nSelma Lagerl\u00f6f (1858-1940) fu senza dubbio la pi\u00f9 grande artista degli anni novanta e la sua influenza \u00e8 durata fino ai giorni nostri. Due dei suoi lavori maggiori, tradotti in numerose lingue, sono \"Le fantastiche avventure di Nils\" (1906-1907) e \"La saga di G\u00f6sta Berling \" (1891), ma scrisse anche diversi altre opere di valore. La Lagerl\u00f6f ottenne il Nobel per la Letteratura nel 1909, Grazie soprattutto alla sua abilit\u00e0 di cantastorie.\nXX secolo.\nModernismo.\nNella prima decade del Novecento inizi\u00f2 un nuovo periodo letterario con un August Strindberg ormai in l\u00e0 negli anni, che pubblic\u00f2 diversi articoli critici nei confronti dei valori conservativi. Con l'avvento della democrazia sociale e di scioperi di grandi dimensioni si respir\u00f2 aria di riforme sociali.\nNegli anni dieci del Novecento la forma dominante dell'espressione letteraria divenne il romanzo. Uno dei primi romanzieri fu Hjalmar S\u00f6derberg (1869\u20131941). S\u00f6derberg scriveva in modo quasi cinico, talvolta con riferimenti nietzscheani, quali disillusione e pessimismo. Nel 1901 pubblic\u00f2 \"La giovinezza di Martin Birck\", apprezzato da molti per le sue qualit\u00e0 letterarie, anche un aspetto ancora pi\u00f9 interessante fu la descrizione di Stoccolma, considerata da molti come il pi\u00f9 bel ritratto di Stoccolma reso per iscritto, secondo quanto dice Gustafson. La sua opera maggiore per\u00f2 non era ancora uscita: \"Doctor Glas\" (1905), un racconto di vendetta e passione, considerata da alcuni come l'opera migliore e pi\u00f9 completa della letteratura svedese.Margaret Atwood, ad esempio, ha detto di \"Doctor Glas\": \"Vede la luce a cavallo tra i secoli XIX e XX ma apre delle porte che da allora il romanzo ha continuato a spalancare\".\nLetteratura proletaria.\nL'agricoltura svedese era fondata su un sistema in cui i lavoratori chiamati \"statare\", venivano pagati in natura, con vitto e alloggio, simile all'anglosassone truck system (pagamento in natura). Tra i pochi appartenenti a questo mondo che fecero poi una carriera intellettuale troviamo gli scrittori Ivar Lo-Johansson, Moa Martinson e Jan Frideg\u00e5rd. Le loro opere furono importanti per l'abolizione del sistema.\nUn celebre scrittore proletario che divenne famoso dopo la seconda guerra mondiale fu Vilhelm Moberg (1898-1973), che solitamente scriveva della vita di persone comuni e in particolare dei contadini. L'opera monumentale di Moberg fu pubblicata subito dopo la guerra: la raccolta in quattro volumi de \"Gli emigranti\" (1949-1959), sull'emigrazione svedese nel Nord America. In questo lavoro Moberg descrisse con sentimento una coppia del XIX secolo durante il loro viaggio verso il Nuovo Mondo, le loro lotte e le difficolt\u00e0 che dovettero sopportare.\nLetteratura per l'infanzia.\nNegli anni trenta del Novecento emerse una nuova consapevolezza nei confronti dei bisogni dei bambini che si manifest\u00f2 subito dopo la Seconda guerra mondiale, quando Astrid Lindgren pubblic\u00f2 Pippi Calzelunghe nel 1945. Il comportamento ribelle di Pippi scaten\u00f2 dapprima una resistenza tra i difensori dei valori culturali, ma alla fine fu accettata e cos\u00ec la letteratura per l'infanzia fu liberata dall'obbligo di promuovere il moralismo.\nAstrid Lindgren continu\u00f2 a pubblicare diversi libri di successo per bambini che alla fine la resero l'autrice svedese pi\u00f9 letta, a prescindere dal genere, con oltre 100 milioni di copie stampate in tutto il mondo e traduzioni in pi\u00f9 di 80 lingue. In molti altri romanzi Lindgren mostr\u00f2 la sua comprensione del pensiero e dei valori dei bambini; i Fratelli Cuordileone parlano di morte ma anche di coraggio, mentre Mio piccolo mio \u00e8 una fiaba sull'amicizia. Ma non tutte le sue storie avevano un messaggio profondo. Tre libri su Karlsson sul tetto (1955, '62, '68) sono dedicati ad un personaggio curioso - basso, cicciottello e malvagio, con un'elica sulla schiena, amico di un ragazzo. Lindgren scrisse dodici storie su Emil di Maple Hills, un ragazzo che vive nella campagna dello Sm\u00e5land all'inizio del NOvecento, che non fa altro che mettersi nei guai a causa delle sue burle.\nUno dei pochi scrittori in lingua svedese di fantasy fu la finlandese Tove Jansson (1914-2001), che scrisse sui Moomins, troll che vivono in uno stato economicamente e politicamente indipendente, senza preoccupazioni di natura materialistica. I Moomins hanno attratto i lettori di molti stati diversi e i libri di Jansson sono stati tradotti in pi\u00f9 di 30 lingue.\nRacconti gialli.\nPrima della Seconda guerra mondiale la detective novel svedese assunse i modelli americani per poi in un secondo tempo seguire una direzione indipendente.\nNegli anni sessanta Maj Sj\u00f6wall (1935\u2013) e Per Wahl\u00f6\u00f6 (1926\u20131975) collaborarono per produrre una serie di polizieschi acclamati a livello internazionale sul detective Martin Beck. Seguirono altri scrittori.\nIl pi\u00f9 famoso scrittore di gialli \u00e8 Henning Mankell (1948\u20132015), con la sua serie su Kurt Wallander, tradotta in 37 lingue e divenuta bestseller, soprattutto in Svezia e Germania. \nMankell per\u00f2 ha scritto anche diversi altri romanzi di successo, come \"Com\u00e9dia infantil\" (1995), storia di un ragazzo di strada abbandonato nella citt\u00e0 di Maputo.\nMolti altri scrittori di detective story svedesi sono diventati famosi all'estero, in particolare in Germania; ad esempio Liza Marklund (1962\u2013), H\u00e5kan Nesser (1950\u2013), \u00c5sa Larsson, Arne Dahl, Leif GW Persson, and \u00c5ke Edwardsson.\nNel genere della spy fiction lo scrittore di maggior successo \u00e8 Jan Guillou (1944\u2013) e i suoi libri pi\u00f9 noti raccontano della spia Carl Hamilton, e molti sono diventati film. Degli altri lavori di Guillou i pi\u00f9 famosi sono le serie sui Templari, su Arn Magnusson e il romanzo semiautobiografico dal titolo metaforico Ondskan (\"Il diavolo\").--\nBallate.\nLa tradizione svedese della ballata ha avuto inizio con Bellman nel XVIII secolo. Nel XIX secolo la composizione di canzoni in forma poetica cadde in declino man mano che acquisivano importanza i cori degli studenti universitari, per poi tornare in auge negli anni novanta dell'Ottocento. I poeti proseguirono sempre pi\u00f9 con la tradizione di musicare i testi poetici per renderli pi\u00f9 popolari. Nei primi anni del Novecento molte opere dei poeti degli anni novanta Gustaf Fr\u00f6ding e Erik Axel Karlfeldt erano state messe in musica e la popolarit\u00e0 di questi artisti era strettamente connessa alla bravura dei cantautori.\nSicuramente il cantastorie svedese pi\u00f9 noto del XX secolo fu Evert Taube (1890\u20131976) che si afferm\u00f2 come artista nel 1920 e rimase in tourn\u00e9e per tre decenni; \u00e8 famoso soprattutto per le sue canzoni sui marinai, sulla campagna svedese e per le ballate sull'Argentina.\nDal 1962 fino alla sua morte il cantautore pi\u00f9 stimato nella tradizione della ballata svedese fu\nCornelis Vreeswijk (1937\u20131987). Le sue inizialmente erano canzoni di protesta di sinistra, in cui si assunse la responsabilit\u00e0 di parlare a favore degli emarginati della societ\u00e0. Dopo la sua morte Vreeswijk cominci\u00f2 a essere apprezzato anche per le sue qualit\u00e0 poetiche.\nPoesia.\nNei primi venti anni del Novecento si mise in evidenza la giovane poetessa Harriet L\u00f6wenhjelm, definita \u00abintimista e cosmopolita ad un tempo\u00bb, con le sue opere che si caratterizzarono per l'amore del linguaggio, per quello delle lingue straniere, per l'uso di termini arcaici svedesi, per il contrasto fra umorismo, amore per la vita e malinconia, ansia, peccato e morte, per la satira contro i 'farisei' contemporanei, per la descrizione della solitudine dell'Uomo, cos\u00ec distante dalla forza del Mito, per la presenza di riferimenti e approfondimenti religiosi luterani influenzati da S\u00f8ren Kierkegaard, per la presenza accanto a puri componimenti giocosi, di altri ben pi\u00f9 seri e impegnativi aventi la forza d'una confessione religiosa e la lotta di un essere consapevole della prossima e precoce fine eppure benedicente alla vita.\nErik Blomberg (1894-1965) risult\u00f2 una delle personalit\u00e0 pi\u00f9 problematiche della letteratura scandinava: ai suoi esord\u00ec evidenzi\u00f2 un'intensa spiritualit\u00e0 panteistica, con alcuni elementi spinoziani, dopo di che ader\u00ec al marxismo dell'attivista politico francese Henri Barbusse e quindi le sue opere espressero questo cambiamento, influenzate poi anche dalle vicende belliche.\nNegli anni trenta e quaranta del Novecento la poesia sub\u00ec l'influenza del modernismo, caratterizzato soprattutto dal desiderio di sperimentazione e dall'uso di diversi stili, solitamente il verso libero, privo di rime o metrica.\nHjalmar Gullberg (1898\u20131961) si rivel\u00f2 presto come figura modernista di punta. Scrisse diverse collezioni mistiche e influenzate dal cristianesimo, come ad esempio \"Andliga \u00f6vningar\" (\"Esercizi spirituali\" 1932). Interrotta la sua carriera di poeta dal 1942 al 1952, torn\u00f2 negli anni cinquanta con un nuovo stile, ateo all'apparenza, che influenz\u00f2 la generazione pi\u00f9 giovane.\nGunnar Ekel\u00f6f (1907\u20131968) \u00e8 stato definito come il primo poeta surrealista in Svezia grazie alla sua prima raccolta, la nichilistica \"Sent p\u00e5 jorden\" (1932), un'opera che i suoi contemporanei faticarono a comprendere. Ekel\u00f6f tuttavia si mosse verso il romanticismo e con la sua seconda raccolta \"Dedikationen\" nel 1934 fu apprezzato in una pi\u00f9 larga cerchia. Scrisse fino in tarda et\u00e0 e raggiunse una posizione dominante nella poesia svedese. Il suo stile \u00e8 stato descritto come ricco di simbolismi ed enigmatico, e contemporaneamente tormentato e ironico.\nUn altro poeta modernista importante fu Harry Martinson (1904\u20131978), che aveva un'ineguagliabile sensibilit\u00e0 per la natura, nello spirito di Linnaeus. Come era usuale per la sua generazione egli scrisse in versi liberi, senza curarsi della rima o del conteggio delle sillabe. Compose anche romanzi, tra questi un classico fu l'autobiografico \n\"Flowering Nettles\", nel 1935. La sua opera di maggiore pregio tuttavia fu \"Aniara\", 1956, il racconto di una navicella spaziale e del suo viaggio nello spazio.\nSenza dubbio il poeta svedese pi\u00f9 famoso del XX secolo fu Tomas Transtr\u00f6mer (1931\u2013). La sua poesia si distingue per il misticismo cristiano, che si muove tra realt\u00e0 e sogno, il fisico e il metafisico.\"Poeten dold i Bilden\", Lilja &amp; Schi\u00f6ler, in L\u00f6nnroth, Delblanc &amp; G\u00f6ransson (ed.), vol 3, pp.\u00a0342\u2013370\nRomanzo.\nNell'ambito del romanzo, nel XX secolo, si distinse Karin Boye, anche poetessa, nota principalmente per il romanzo distopico Kallocaina (1940).\nDramma.\nMolti drammaturghi emersero dopo la Seconda guerra mondiale. Negli anni cinquanta le riviste erano molto popolari; alcuni nomi dell'epoca erano gli attori comici Povel Ramel e Kar de Mumma. Il duo Hasse\u00e5tage continu\u00f2 la tradizione comica nel 1962 e divenne una sorta di istituzione nel mondo della rivista svedese per venti anni che si estendeva alla radio, la televisione e la produzione cinematografica.\nCon la fine degli anni sessanta vi fu la svolta verso un dramma alternativo, pi\u00f9 libero e il teatro divenne pi\u00f9 un concentrato dei gusti popolari. Negli anni settanta e ottanta i maggiori commediografi furono Lars Nor\u00e9n (1944\u2013) e Per Olov Enquist (1934\u2013).\nLetteratura nei testi delle canzoni.\nQuesto periodo letterario inizi\u00f2 in Svezia negli anni sessanta, influenzato da artisti inglesi e americani. Inizialmente la qualit\u00e0 letteraria nella musica pop svedese non fu molto pi\u00f9 che un'imitazione dei modelli stranieri e bisogn\u00f2 aspettare fino agli anni settanta perch\u00e9 si trasformasse in un movimento indipendente. In questi anni la musica giovanile popolare divenne molto pi\u00f9 comune e artisti non famosi ebbero la possibilit\u00e0 di vedere pubblicati i propri pezzi. Dato il comune messaggio politico queste bene sono state classificate come \"Progg\" (diminutivo di \"progressive\"). Anche se pochi artisti progg crearono qualcosa di effettivamente valido, emersero comunque alcune rappresentazioni. I Nationalteatern erano importanti non solo perch\u00e9 erano un gruppo musicale ma anche una compagnia teatrale, mentre con il talentuoso artista di sinistra Mikael Wiehe (1946\u2013) della Hoola Bandoola Band, si assistette a un ritorno della ballata svedese con una propensione per le liriche proletarie di ottima qualit\u00e0.\nUno dei ribelli degli anni Settant fu Ulf Lundell (1949\u2013) che abbandon\u00f2 il popolare movimento del rock 'n roll. Nel 1976 debutt\u00f2 in campo letterario con il suo romanzo \"Jack\", un romanzo beatnik che arriv\u00f2 a rappresentare un'intera generazione. Anche se i critici non ne rimasero impressionati il romanzo vendette molte copie ed \u00e8 ancora apprezzato da molti.\nPremi Nobel della letteratura.\nGli scrittori svedesi che hanno vinto il Premio Nobel per la letteratura, e l'anno di assegnazione:"}
{"id": "1547189", "revid": "666668", "url": "https://it.wikipedia.org/wiki?curid=1547189", "title": "Wilson Rodrigues Fonseca", "text": "Carriera.\nAttaccante esterno sinistro, \u00e8 cresciuto nel Corinthias dove milita dal 2002 al 2007, esclusa una parentesi nel Paulista Futebol Clube nel 2006-2007. Nel mercato del gennaio 2007 venne acquistato dal Genoa nel mercato di gennaio 2008 dal Corinthians. Al ritrova Danilo, suo compagno ai tempi delle giovanili nell'Uniao Sao Joao, squadra della loro citt\u00e0.\nNell'agosto 2008, \u00e8 tornato in Brasile ceduto con la formula del prestito allo Sport di Recife e acquistato completamente in seguito.\nCon lo Sport di Recife retrocede nel Campeonato Brasileiro S\u00e9rie B al termine del Campeonato Brasileiro S\u00e9rie A 2009.\nNel 2011 si trasferisce in Cina allo Shaanxi Chanba e nel 2012 al Vegalta Sendai, in Giappone."}
{"id": "1547190", "revid": "4", "url": "https://it.wikipedia.org/wiki?curid=1547190", "title": "Deberl\u00ecnna", "text": ""}
{"id": "1547191", "revid": "4", "url": "https://it.wikipedia.org/wiki?curid=1547191", "title": "Patata Cabannese", "text": ""}
{"id": "1547194", "revid": "28592", "url": "https://it.wikipedia.org/wiki?curid=1547194", "title": "Universit\u00e0 di Stato di Mosca", "text": ""}
{"id": "1547198", "revid": "106356", "url": "https://it.wikipedia.org/wiki?curid=1547198", "title": "La Pelle", "text": ""}
{"id": "1547200", "revid": "1684799", "url": "https://it.wikipedia.org/wiki?curid=1547200", "title": "\u017dukovskij", "text": ""}
{"id": "1547203", "revid": "767487", "url": "https://it.wikipedia.org/wiki?curid=1547203", "title": "R\u0103uce\u0219ti", "text": "R\u0103uce\u0219ti \u00e8 un comune della Romania di 8.611 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Oglinzi, R\u0103uce\u0219ti, S\u0103ve\u0219ti, Ungheni."}
{"id": "1547204", "revid": "767487", "url": "https://it.wikipedia.org/wiki?curid=1547204", "title": "Maciste l'eroe pi\u00f9 grande del mondo", "text": "Maciste l'eroe pi\u00f9 grande del mondo \u00e8 un film peplum del 1963 diretto da Michele Lupo.\nTrama.\nNefer \u00e8 un regno in declino, nei tempi andati era un regno prospero ma ora \u00e8 costantemente minacciato dalla potente citt\u00e0 rivale di Cafaus. Le due citt\u00e0 sono anche arrivate alla guerra con esito disastroso per Nefer, che ha dovuto sottostare a pesanti condizioni imposte dai vincitori: ogni anno 24 ragazze vergini dovranno essere inviate a Cafaus per essere offerte in sacrificio umano al dio della citt\u00e0. Maciste vive lontano da queste due citt\u00e0 ed ignora la situazione, finch\u00e9 un giorno transita per Nefer proprio il giorno in cui le truppe dell'inetto sovrano della citt\u00e0 catturano con la forza le 24 ragazze per il sacrificio. Maciste decide di intervenire per liberare le ragazze e deporre il sovrano inetto e tiranno di Nefer, per sostituirlo con uno pi\u00f9 abile. Compiuta l'impresa riparte verso la sua terra, per tornare a condurre la sua vita di sempre."}
{"id": "1547205", "revid": "287204", "url": "https://it.wikipedia.org/wiki?curid=1547205", "title": "Raucesti", "text": ""}
{"id": "1547206", "revid": "144796", "url": "https://it.wikipedia.org/wiki?curid=1547206", "title": "Battaglia di Leuthen", "text": "La battaglia di Leuthen ebbe luogo il 5 dicembre 1757 nel corso della Guerra dei sette anni presso Leuthen in Prussia. La battaglia vide la sconfitta dell'esercito imperiale austriaco, al comando del principe Carlo Alessandro di Lorena, contro l'esercito prussiano sotto il comando diretto del re di Prussia, Federico II, nonostante la forte inferiorit\u00e0 numerica di quest'ultimo.\nAntefatto.\nDopo la pesante sconfitta dell'armata della Slesia al comando del cognato di Federico, il principe Augusto Guglielmo di Braunschweig-Bevern presso Breslavia il 22 novembre, a poche settimane dalla cacciata dell'esercito francese e di quello imperiale dalla Turingia (Battaglia di Ro\u00dfbach, 5 novembre), il re di Prussia si impegn\u00f2, con un'avanzata mirata, a raggiungere la strategica ed economicamente preziosa provincia della Bassa Slesia e particolarmente della sua capitale Breslavia.\nSvolgimento della battaglia.\nIl re si occup\u00f2 direttamente della conduzione tattica della battaglia, adottando per le sue truppe il cosiddetto schieramento obliquo. La sua forza militare consisteva in 29\u00a0000 effettivi contro una forza praticamente tre volte superiore (87\u00a0000) agli ordini del principe Carlo Alessandro di Lorena e del generale Leopold Joseph Daun. Mentre l'ala sinistra dello schieramento prussiano parve ritirarsi dopo un'esitante avanzata, l'ala destra si tenne all'inizio volutamente fuori delle vicende della battaglia, nascosta dietro una collina, soprattutto per non venir avvistata dagli esploratori dell'esercito austriaco, quando il grosso dell'armata prussiana si mise in marcia da sud per attaccare lo schieramento meridionale dell'esercito austriaco disponendo di una locale superiorit\u00e0 numerica. Verso mezzogiorno il re impart\u00ec l'ordine per l'attacco decisivo, dopo aver gi\u00e0 nel mattino dato istruzioni alle avanguardie per l'inizio della marcia contro l'insicuro fianco sinistro nemico, che l'austriaco aveva allontanato dalla sua ala destra.\nIl fronte austriaco era scompigliato in tal modo dalla separazione a nord, che anche la resistenza di alcune unit\u00e0 di cavalleria agli ordini del generale Francesco Leopoldo di N\u00e1dasdy non pot\u00e9 porre un freno alla sorprendente e massiccia avanzata dell'ala destra prussiana.\nUn temerario attacco di cavalleria del generale Hans Joachim von Zieten e del luogotenente generale Driesen verso le ore cinque pomeridiane, come l'irruzione del terzo battaglione della guardia contro l'ormai disperato reggimento Roth-W\u00fcrzburg asserragliato nella chiesa di Leuthen decisero finalmente la battaglia. Quella stessa sera il principe Maurizio di Anhalt-Dessau, che aveva guidato la battaglia insieme al re Federico II, fu da questi nominato feldmaresciallo generale.\nConseguenze.\nLa battaglia di Leuthen fu una grande vittoria per Federico il Grande, che gli permise di eliminare la minaccia austriaca e di assicurarsi definitivamente la Slesia. Questa battaglia \u00e8 spesso considerata come il pi\u00f9 bell'esempio del genio militare di Federico, con l'adozione dello schieramento obliquo. Tuttavia la guerra non fin\u00ec con questa battaglia poich\u00e9 Russia e Svezia entrarono allora in campo ed attaccarono la Prussia. L'armata svedese verr\u00e0 battuta, ma i russi, insieme agli austriaci, infliggeranno a Federico una sonora sconfitta: a Kunersdorf nell'agosto del 1759. Saranno l'indecisione russa e soprattutto la morte della zarina Elisabetta di Russia nel gennaio 1762 che metteranno fine alla Guerra dei sette anni e consentiranno a Federico II, con il trattato di Hubertusburg (15 febbraio 1763), di assumere il controllo sulla Slesia, ma egli non potr\u00e0 avere anche quello della Sassonia come sperava."}
{"id": "1547207", "revid": "124465166", "url": "https://it.wikipedia.org/wiki?curid=1547207", "title": "Teodoro Eustachio del Palatinato-Sulzbach", "text": "Biografia.\nTeodoro Eustachio nacque a Sulzbach nel 1659 come unico figlio maschio sopravvissuto di Cristiano Augusto, Conte Palatino di Sulzbach e di Amalia di Nassau-Siegen. Teodoro Eustachio mor\u00ec a Dinkelsb\u00fchl e fu sepolto a Sulzbach.\nDiscendenza.\nIl 9 giugno 1692 si spos\u00f2 con la langravia Maria Eleonora d'Assia-Rotenburg (25 febbraio 1674/75 - 27 gennaio 1719/20).\nDa questo matrimonio nacquero i seguenti eredi:"}
{"id": "1547208", "revid": "767487", "url": "https://it.wikipedia.org/wiki?curid=1547208", "title": "Gonzalo de los Santos", "text": ""}
{"id": "1547213", "revid": "1522738", "url": "https://it.wikipedia.org/wiki?curid=1547213", "title": "Olaf (Peanuts)", "text": ""}
{"id": "1547214", "revid": "1782831", "url": "https://it.wikipedia.org/wiki?curid=1547214", "title": "Mimmo Craig", "text": "Biografia.\nAttore caratterista assai noto, comp\u00ec i suoi esordi a teatro nel secondo dopoguerra con la Compagnia Errepi di Remigio Paone. Alla fine degli anni cinquanta fece parte della compagnia di Dario Fo, negli spettacoli \"Ladri, manichini e donne nude\" (1958) e \"Gli arcangeli non giocano a flipper\" (1959).\nNel decennio seguente lavor\u00f2 al Piccolo Teatro di Milano con Giorgio Strehler, e tra gli spettacoli al quale ha partecipato si ricordano \"Patatine di contorno\", di Arnold Wesker, diretto da Raffaele Maiello (1966), \"La moscheta\", di Ruzante (1970), \"Il bagno\", di Vladimir Majakovskij (1972) e \"La grande magia\", di Eduardo De Filippo (1985).\nHa interpretato anche ruoli pi\u00f9 leggeri, come quello nello spettacolo brillante \"Mi \u00e8 cascata una ragazza nel piatto\" (1969), accanto a Domenico Modugno, Paola Quattrini ed Enrica Bonaccorti.\nSul grande schermo ha fatto il suo debutto con piccole parti all'inizio degli anni cinquanta al fianco di Renato Rascel, comparendo in seguito solo saltuariamente in ruoli di non grande rilievo, e anche in due film drammatici diretti da Carlo Lizzani.\nNegli anni sessanta conquist\u00f2 una grande popolarit\u00e0 in televisione nel Carosello dell'olio Sasso (tra il 1963 e il 1976), nel quale interpretava un signore magro che aveva un incubo ricorrente, quello di diventare grasso. Al termine del sogno, col sottofondo musicale de \"Il mattino\", tratto dal \"Peer Gynt\" di Edvard Grieg, esclamava lo slogan \"La pancia non c'\u00e8 pi\u00f9\", che divenne un tormentone all'epoca.\nSul piccolo schermo apparve anche in qualche originale e sceneggiato dal 1967, mentre la sua ultima apparizione televisiva fu nel 2004 in \"Benedetti dal Signore\", su Canale 5, con Ezio Greggio ed Enzo Iacchetti. Saltuaria la sua attivit\u00e0 come doppiatore: ha prestato la voce ad alcune serie di cartoni animati (soprattutto in \"Moncicc\u00ec\") ed \u00e8 stato la voce di Nicholas Colasanto nella sitcom americana \"Cin cin\".\n\u00c8 morto a Milano l'8 settembre 2016: era da tempo ricoverato in una casa di cura."}
{"id": "1547217", "revid": "119055135", "url": "https://it.wikipedia.org/wiki?curid=1547217", "title": "Mitridate V di Partia", "text": "Era fratello del re Osroe I, che govern\u00f2 dal 109 al 129.\nBiografia.\nDurante l'invasione della Mesopotamia dell'imperatore romano Traiano (98 - 117) Mitridate e suo figlio Sanatruce II riuscirono a conquistare il \"diadema\" ma vennero sconfitti. Dopo la morte di Osroe I nel 129 assunse il potere e continu\u00f2 la lotta per la successione contro il rivale Vologase III di Partia (105 - 147). Mor\u00ec durante una battaglia nella Commagene nel 140.\nMitriade V design\u00f2 suo figlio Sanatruce II come successore, ma quest'ultimo mor\u00ec in battaglia contro i romani. Il re divenne un altro suo figlio, Vologase IV (147-191), che si impossess\u00f2 del trono dopo la morte di Vologase III nel 147."}
{"id": "1547218", "revid": "106356", "url": "https://it.wikipedia.org/wiki?curid=1547218", "title": "The Good, The Bad &amp; The Argyle", "text": ""}
{"id": "1547219", "revid": "767487", "url": "https://it.wikipedia.org/wiki?curid=1547219", "title": "R\u0103zboieni", "text": "R\u0103zboieni \u00e8 un comune della Romania di 2.296 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: Bor\u0219eni, R\u0103zboieni, R\u0103zboienii de Jos, Valea Alb\u0103, Valea Mare.\nStoria.\nFu insediamento militare romano di un'unit\u00e0 ausiliaria a partire dal II secolo."}
{"id": "1547220", "revid": "287204", "url": "https://it.wikipedia.org/wiki?curid=1547220", "title": "Razboieni", "text": ""}
{"id": "1547228", "revid": "15756", "url": "https://it.wikipedia.org/wiki?curid=1547228", "title": "Havana Club", "text": "Havana Club \u00e8 una celeberrima marca di rum cubani, prodotti nelle distillerie di Santa Cruz del Norte (L'Avana) e San Jos\u00e8 de Las Lajas (L'Avana) dalla Havana Club International S.A. e distribuiti in tutto il mondo dalla multinazionale francese Pernod Ricard.\nStoria.\nCreato nel 1878 da Jos\u00e9 Arechabala, la marca deve il suo nome al celebre bar a L'Avana, l'Havana Club.\nNel 1959, a seguito della rivoluzione cubana, la famiglia Arechabala emigra in Spagna e successivamente negli USA. Il governo cubano statalizza la distilleria e continua la produzione.\nNel 1973 la famiglia Arechabala lascia scadere il brevetto del nome.\nNel 1976 il marchio viene registrato dalla CubanaExport sia a Cuba, che negli USA (presso l'ufficio dei brevetti e delle marche TTAB).\nDal 1993 il prodotto \u00e8 commercializzato dalla Havana Club International S.A., una joint venture tra la francese Pernod Ricard e la CubanaExport.\nNel 1996 i diritti sul nome sono stati rinnovati negli USA per altri 20 anni dalla Havana Club International S.A.\nControversia.\nSul nome \"Havana Club\" \u00e8 in atto una controversia tra Havana Club International S.A. e la Bacardi che afferma di avere comprato i diritti sul nome dalla famiglia Arechabala.\nNel gennaio 2004 l'ufficio brevetti degli USA ha dato ragione alla Havana Club International ma a causa delle leggi USA sull'embargo verso l'isola, la Bacardi pu\u00f2 produrre in Porto Rico un rum Havana Club commercializzato solo negli USA."}
{"id": "1547230", "revid": "13480220", "url": "https://it.wikipedia.org/wiki?curid=1547230", "title": "Creutzfeldt", "text": ""}
{"id": "1547232", "revid": "767487", "url": "https://it.wikipedia.org/wiki?curid=1547232", "title": "Zorro contro Maciste", "text": "Zorro contro Maciste \u00e8 un film del 1963 diretto da Umberto Lenzi.\nTrama.\nAlla morte di Filippo II di Spagna, re di Navarra, le due eredi del defunto sono le due nipoti: la principessa Malva e la principessa Isabella. Le due sono molto diverse, Isabella \u00e8 saggia e avveduta mentre Malva \u00e8 crudele e molto ambiziosa. Entrambe sanno che prima di morire il sovrano ha quasi sicuramente scelto Isabella, e per questo Malva assolda Maciste per cercare di mettere le mani su un cofanetto contenente il testamento del re, per sostituirlo con uno a lei favorevole. Isabella intuisce la manovra e assume Zorro con l'incarico di mettere le mani sul cofanetto prima della rivale. Al termine di una dura battaglia tra i due eroi il cofanetto rimane nelle mani di Maciste, che per\u00f2 intuisce i sordidi piani della principessa Malva e accetta di consegnarlo a Zorro. Alla fine Zorro e la regina dichiarano l'un l'altra il proprio amore, mentre Maciste come sempre riparte verso altre avventure, anche lui dopo aver trovato una compagna nella ex cameriera della regina."}
{"id": "1547233", "revid": "28592", "url": "https://it.wikipedia.org/wiki?curid=1547233", "title": "Andrej Vy\u0161inskij", "text": ""}
{"id": "1547237", "revid": "28592", "url": "https://it.wikipedia.org/wiki?curid=1547237", "title": "Boris Nikolaevich Delone", "text": ""}
{"id": "1547240", "revid": "28592", "url": "https://it.wikipedia.org/wiki?curid=1547240", "title": "Sergej Vavilov", "text": ""}
{"id": "1547241", "revid": "106356", "url": "https://it.wikipedia.org/wiki?curid=1547241", "title": "The Dungeons are Calling", "text": ""}
{"id": "1547242", "revid": "271907", "url": "https://it.wikipedia.org/wiki?curid=1547242", "title": "Universit\u00e0 tecnica di Mosca", "text": ""}
{"id": "1547243", "revid": "28592", "url": "https://it.wikipedia.org/wiki?curid=1547243", "title": "Istituto di Fisica", "text": ""}
{"id": "1547244", "revid": "28592", "url": "https://it.wikipedia.org/wiki?curid=1547244", "title": "Maturit\u00e0 classica", "text": ""}
{"id": "1547245", "revid": "174925", "url": "https://it.wikipedia.org/wiki?curid=1547245", "title": "Armand canel", "text": ""}
{"id": "1547248", "revid": "28592", "url": "https://it.wikipedia.org/wiki?curid=1547248", "title": "P\u00ebtr Kapica", "text": ""}
{"id": "1547253", "revid": "195924", "url": "https://it.wikipedia.org/wiki?curid=1547253", "title": "Giovanni Segantini", "text": "Biografia.\nGiovanni Battista Emmanuele Maria, figlio di Agostino Segantini e Margarita de Girardi, nasce ad Arco, nella parte italofona del Tirolo, allora appartenente all'impero austriaco, in una famiglia in condizioni economiche precarie. Alla morte della madre (Margherita de Girardi), nel 1865 viene inviato dal padre a Milano, in custodia presso la figlia di primo letto Irene.\nPrivato di un ambiente familiare vero e proprio, Segantini vive una giovinezza chiusa e solitaria, tanto da venire arrestato per ozio e vagabondaggio, anche perch\u00e9 era considerato apolide: nel 1870 \u00e8 rinchiuso nel riformatorio Marchiondi, dal quale tenta di fuggire nel 1871, ma vi viene riportato e vi rimane fino al 1873. Segantini viene quindi affidato al fratellastro Napoleone, che vive a Borgo Valsugana, e, per mantenersi, lavora come garzone nella sua bottega. Rimane a Borgo fino al 1874. Al suo ritorno a Milano, ha ormai sviluppato una sua prima coscienza artistica e passione per la pittura, tanto che si iscrive ai corsi serali dell'Accademia di belle arti di Brera, che frequenta per quasi tre anni.\nLa formazione a Milano.\nA Milano riesce a vivere grazie a un lavoro presso la bottega di Luigi Tettamanzi, artigiano decoratore, e insegnando disegno all'istituto Marchiondi. Tale piccolo sostegno economico gli consente di frequentare, dal 1878 al 1879, i corsi regolari dell'Accademia di Belle Arti di Brera, seguendo le lezioni di Giuseppe Bertini, affinando il proprio bagaglio di conoscenze ed esperienza e stringendo le prime amicizie negli ambienti artistici cittadini, in primis con il pittore Emilio Longoni, ma soprattutto con lo scrittore Carlo Morenzi, che lo influenzer\u00e0 notevolmente nelle sue opere. Comincia a dipingere, con evidenti influssi dal verismo lombardo, ma gi\u00e0 nel 1879, durante l'esposizione nazionale di Brera, viene notato dalla critica e ottiene i primi riconoscimenti: tra chi lo sostiene, c'\u00e8 Vittore Grubicy, con il quale instaura un rapporto di lavoro e di amicizia, che durer\u00e0 per lungo tempo.\nDi questa fase giovanile di formazione, gli esiti pi\u00f9 salienti risultano essere alcune vedute milanesi, di piccolo formato, dipinte secondo la moda del tempo, quali: \"Il coro della chiesa di Sant'Antonio\", che mostra un notevole studio della luce, e \"Il Naviglio a Ponte San Marco\", del 1880.\nIl trasferimento in Brianza.\nL'anno dopo conosce anche Luigia Bugatti (sorella di Carlo Bugatti), detta Bice, la donna che gli sar\u00e0 compagna per tutta la vita; si trasferisce in Brianza, a Pusiano, e lavora grazie al sostegno economico di Grubicy, collaborando strettamente con Emilio Longoni: in questi anni la sua arte tenta di distaccarsi dalle impostazioni accademiche giovanili, ricercando una forma espressiva pi\u00f9 personale e originale. Nel 1883 Segantini si svincola in modo definitivo dal sostegno di Grubicy, con il quale sottoscrive un apposito contratto.\nI soggetti di questo periodo sono ispirati per lo pi\u00f9 alla vita contadina, con numerose scene di genere, dai toni spesso idilliaci e bucolici, e vedute riferibili alla Brianza. Di questi anni sono i primi capolavori del pittore: fra le scene di genere, si ricordano \"Zampognari in Brianza\", olio su tela, custodito al Tokyo National Museum, \"La raccolta dei bozzoli\", del 1882, \"La benedizione delle pecore\" e \"A messa prima\". In queste ultime due opere sono particolarmente riconoscibili due vedute della Brianza, rispettivamente di Inverigo e Veduggio; tuttavia esse non sono rese fedelmente dal pittore, bens\u00ec reinterpretate in modo da rendere la composizione maggiormente monumentale e suggestiva. In \"A messa prima\", ad esempio, il fronte della chiesa \u00e8 ruotato di 180 gradi rispetto alla scalinata del sagrato, in modo da isolare la figura solitaria del sacerdote, il quale sale i gradini che si stagliano contro il cielo, con un effetto quasi mistico. \"Dopo il temporale\", che rappresenta un gregge di pecore rientranti con la pastorella dopo un acquazzone, mostra un'originale resa in controluce e riesce a trasmettere con eccezionale immediatezza la particolare condizione atmosferica della fine di un temporale estivo.\nAl periodo brianteo corrispondono anche i primi grandi riconoscimenti dell'artista, in Italia e all'estero: nel 1883, \"Ave Maria a trasbordo\" vinse la medaglia d'oro all'esposizione internazionale di Amsterdam, mentre\" La tosatura delle pecore\" venne premiato ad Anversa. Il culmine fu raggiunto dalla monumentale composizione di \"Alla stanga\", realizzato in sei mesi di lavoro en plein air a Caglio, comune delle Prealpi lombarde, dove il pittore si era nel frattempo trasferito, da solo. Presentato alla Permanente di Milano nel 1886, riscosse immediatamente un notevole successo di pubblico e di critica, che lo port\u00f2 a vincere la medaglia d'oro ad Amsterdam, per essere successivamente acquistato dallo Stato italiano per la Galleria nazionale d'arte moderna e contemporanea di Roma, dove \u00e8 tuttora esposto.\n\"Alla stanga\" \u00e8 considerato il risultato pi\u00f9 alto della fase naturalista del pittore, che dopo quest'opera evolver\u00e0 verso diversi soggetti, abbandonando via via la realt\u00e0 agreste verso il simbolismo, e abbandoner\u00e0 anche la tecnica tradizionale dei colori mischiati sulla tavolozza, a favore dell'applicazione divisionista dei colori puri sulla tela. L'opera raffigura una veduta delle Prealpi lombarde dal paese di Caglio, ma anche qui l'autore opera una sorta di assemblaggio prospettico, unendo sulla tela vedute riprese dal vero, ma da luoghi differenti. La composizione, che spazia dal dettaglio delle erbe e delle sterpaglie, descritte in primo piano, passando per la fila delle vacche accostate appunto alla cosiddetta stanga, correndo poi per i vastissimi prati fino ai dettagli appena accennati del paese e degli alberi, per arrivare alle montagne che si ergono contro la stretta striscia di cielo, imbiancate dalla neve, sembra voler rappresentare, al di l\u00e0 dell'episodio agreste, la maestosit\u00e0 dell'infinito. \u00c8 evidente, in questa fase della sua produzione artistica, l'ispirazione a Millet e alla scuola di Barbizon, per la comunanza sia nei soggetti pastorali rappresentati, sia nell'intonazione religiosa e mistica che Segantini conferisce alle sue scene.\nL'evoluzione divisionista e simbolista.\nNel 1886 lascia l'Italia per trasferirsi a Savognin, nel cantone Grigioni; nel corso della propria evoluzione artistica prende ad avvicinarsi al movimento divisionista, prima con semplici sperimentazioni e col tempo in maniera sempre pi\u00f9 netta e totale. Nel frattempo Grubicy compie per lui una fortunata attivit\u00e0 promozionale, che ne accresce la fama in patria e all'estero, tanto che nel 1888 viene presentato all'Italian Exhibition di Londra; diventa cos\u00ec anche un apprezzato e ricercato collaboratore di riviste d'arte. Nel corso dello stesso anno, comincia a integrare la propria caratterizzazione artistica divisionista con accenni simbolisti, soprattutto attraverso l'uso di allegorie, basate su modelli nordici.\nAll'interno della produzione simbolista, il tema centrale \u00e8 quello della figura femminile, e in particolare il soggetto di gran lunga pi\u00f9 ricorrente \u00e8 quello della maternit\u00e0. Questi soggetti, in realt\u00e0, sono ricorrenti all'interno di tutta la poetica segantiniana, sia nei dipinti a carattere simbolista, che nei dipinti a carattere naturalista, e anzi si pu\u00f2 dire che i generi coesistono e che il confine fra i due \u00e8 in realt\u00e0 assai labile. \u00c8 il caso, per esempio, della sua opera estrema, il \"Trittico della Natura\", in cui i soggetti apparentemente naturalistici assurgono a metafore della vita, della morte e della natura.\nIl tema della madre con il figlio pu\u00f2 essere considerato un \"fil rouge\" nel corso di tutta l'opera dell'artista. Una madre che stringe affettuosamente il figlio \u00e8 presente gi\u00e0 in \"Ave Maria a trasbordo\", del 1882. Alla maternit\u00e0, come legame profondo dell'uomo con la natura, sono dedicati due dipinti dal titolo \"Le due madri\": il primo, del 1889, \u00e8 ambientato all'interno di una stalla, dove il calore della paglia riscalda una mucca col proprio vitellino, che riposa con la testa sulla zampa della madre, mentre un neonato si addormenta fra le braccia di sua madre. Nel secondo, posteriore di dieci anni, una madre percorre un sentiero montuoso col proprio figlio, seguita da una pecora con il proprio agnello. In queste opere appare esplicita la profonda similitudine tra il mondo umano e quello animale, tematica centrale della poetica segantiniana. Alla figura materna sono dedicate anche due tra le tele di stampo pi\u00f9 puramente simbolista: \"Le cattive madri\" e \"L'angelo della vita\". Di entrambi i soggetti esistono diverse versioni, a testimoniarne l'attenzione dedicata ad essi dal pittore. \"Le cattive madri\" \u00e8 ambientato in una desolata landa ghiacciata, la quale ricorda il Cocito di dantesca memoria, dove le donne sono rappresentate con i figli trascurati in vita, che assumono sembianze mostruose, quasi a rappresentare i demoni che le perseguitano.\nNe \"L'angelo della vita\", invece, la figura della madre con il figlio \u00e8 una profana visione del tema forse pi\u00f9 rappresentato nell'arte occidentale, la \"Madonna col bambino\". La figura della madre \u00e8 rappresentata con eterea leggerezza, seduta su un trono formato da contorti rami di betulla, in parte rinsecchiti e in parte rifiorenti, a rappresentare il ciclo della vita e della morte, al quale \u00e8 la maternit\u00e0 a conferire il carattere di eternit\u00e0. Il tema dell'amore come ponte verso l'eterna giovinezza \u00e8 al centro di un'altra opera simbolista, \"L'amore alla fonte della vita \"del 1896, dove una coppia di amanti si avvicina ad una fonte, custodita da un misterioso angelo. Anche quest'opera \u00e8 pervasa dalla profonda sintonia fra le figure umane rappresentate, la gioiosa coppia di giovani amanti e la natura in cui sono immersi, rappresentata nel suo rigoglio primaverile. Un tono di moralistica condanna traspare invece dal titolo di \"Vanit\u00e0\", opera in cui la figura femminile \u00e8 ritratta mentre contempla solitaria la propria figura in uno stagno, da cui emerge un serpente dalle forme mitologiche, a suggerire come l'artista consideri la donna destinata a trovare compimento solo nel suo ruolo di madre o di compagna. Tuttavia, altre interpretazioni mettono piuttosto in luce come la simbologia del serpente rappresenti un monito per la donna, della quale Segantini esalta lo splendore giovanile, a non ripiegarsi nei rivoli narcisistici della vanit\u00e0 per finalizzare il dono della bellezza alla relazione d'amore verso l'altro. \nNel 1894 Segantini lascia Savognin e si trasferisce in Engadina, a Maloja, anche seguendo un desiderio di pi\u00f9 profonda meditazione personale e di riscoperta del proprio misticismo: il piccolo villaggio di Maloja gli consente una vita alquanto solitaria; la possente presenza del circostante maestoso e incontaminato paesaggio alpino si rispecchia inevitabilmente nelle opere del periodo. Da Maloja si sposta solo nel pi\u00f9 freddo periodo invernale, durante il quale soggiorna in albergo a Soglio, in Val Bregaglia, con radi viaggi anche a Milano. Formula un grandioso e ambizioso progetto, la realizzazione del padiglione dell'Engadina per l'Esposizione Universale di Parigi del 1900: una costruzione rotonda, del diametro di 70 metri, le cui pareti avrebbero dovuto ospitare una gigantesca raffigurazione pittorica del panorama engadinese, lunga 220 metri; nonostante il suo profondo impegno nell'opera, tuttavia, la stessa viene ridotta, a causa dei costi troppo elevati e della conseguente mancanza di fondi (viene a mancare anche il promesso supporto finanziario degli albergatori engadinesi, tra i primi committenti dell'opera), e si trasforma nel \"Trittico della Natura\" (o \"delle Alpi\"), la sua opera pi\u00f9 celebre. Il trittico pittorico viene per\u00f2 rifiutato, ritenuto non in sintonia con l'immagine turistica che i committenti intendevano trasmettere a Parigi, e finisce per essere esposto nel padiglione italiano.\nMuore a soli 41 anni sullo Schafberg, il monte che domina Pontresina, il 28 settembre 1899, colto, mentre sta dipingendo, da un letale attacco di peritonite. Oggi il suo corpo riposa nel piccolo cimitero di Maloja.\nD'Annunzio lo celebr\u00f2 nell'ode \"Per la morte di Giovanni Segantini\", inserita nella raccolta di poesie \"Elettra\".\nGiovanni Segantini e l'Engadina.\nIl nome e la fama di Giovanni Segantini si sono legati indissolubilmente all'Engadina, non solo perch\u00e9 la valle svizzera lo ospit\u00f2 nei suoi ultimi anni e pi\u00f9 volte il pittore ne ritrasse i panorami alpini nelle sue opere, ma anche perch\u00e9 in Engadina si sono conservati i pi\u00f9 importanti segni della presenza e dell'arte del pittore, visitabili dal pubblico.\nA Maloja, il villaggio alpino che lo ospit\u00f2 dal 1894 fino alla morte causata da una peritonite insorta in seguito a un attacco di appendicite, i luoghi che il pittore frequentava, verso i quali passeggiava e nei quali traeva l'ispirazione per le sue opere sono oggi uniti da un percorso commemorativo in 12 tappe, il \"Segantini Weg\": percorrendolo (\u00e8 una semplice escursione di circa 2 ore), si pu\u00f2 visitare il cosiddetto Atelier, riproduzione in legno e in scala ridotta di quello che doveva essere il padiglione engadinese all'Esposizione Universale di Parigi del 1900, nonch\u00e9 il piccolo cimitero nel quale il pittore venne sepolto.\nSt. Moritz, il centro pi\u00f9 importante dell'Engadina, ospita invece il Museo Segantini, a tutt'oggi la pi\u00f9 grande raccolta di opere del pittore italiano. Venne creato per dare una degna collocazione al grandioso \"Trittico delle Alpi\", al quale poi si aggiunsero varie opere e molti disegni preparatori; progettato dall'architetto Nicholaus Hartmann (1880\u20131956), fu inaugurato nel 1908. In occasione del decennale della morte di Segantini, il museo \u00e8 stato ristrutturato e ampliato, sia negli ambienti espositivi, che nella collezione: esso custodisce 55 tele e opere su carta, insieme con molti disegni e bozzetti a matita, pastello e carboncino. Nel percorso espositivo \u00e8 documentata l'intera evoluzione artistica di Segantini: tra le altre opere esposte, al periodo pre-divisionista risalgono le tele \"La vacca nella stalla\" del 1882, \"La benedizione delle pecore\" del 1884 e \"La tosatura delle pecore\" del 1886-1887; l'adesione al divisionismo \u00e8 documentata da \"Il capriolo morto\" del 1892 e \"La raccolta del fieno\" del 1889-1898; il momento centrale della visita \u00e8 offerto dalla grande sala, sormontata dalla cupola centrale del museo, che ospita il \"Trittico delle Alpi\", insieme con l'intera sequenza dei bozzetti preparatori.\nSullo Schafberg, il monte sopra Pontresina ove Segantini mor\u00ec e dal quale si domina l'intera alta Engadina, \u00e8 stato intitolato al pittore il rifugio alpino \"Chamanna Segantini\"."}
{"id": "1547255", "revid": "28592", "url": "https://it.wikipedia.org/wiki?curid=1547255", "title": "Elena Tregubova", "text": ""}
{"id": "1547260", "revid": "106356", "url": "https://it.wikipedia.org/wiki?curid=1547260", "title": "Feel The Fire", "text": ""}
{"id": "1547263", "revid": "28592", "url": "https://it.wikipedia.org/wiki?curid=1547263", "title": "Nikolay Nikolaevich Semenov", "text": ""}
{"id": "1547264", "revid": "28592", "url": "https://it.wikipedia.org/wiki?curid=1547264", "title": "Nikolaj Sem\u00ebnov", "text": ""}
{"id": "1547267", "revid": "287204", "url": "https://it.wikipedia.org/wiki?curid=1547267", "title": "Semenov", "text": ""}
{"id": "1547268", "revid": "28592", "url": "https://it.wikipedia.org/wiki?curid=1547268", "title": "Nikolay Semyonov", "text": ""}
{"id": "1547278", "revid": "1543377", "url": "https://it.wikipedia.org/wiki?curid=1547278", "title": "DiscT@2", "text": "DiscT@2 (pronuncia \"disc tattoo\") \u00e8 una tecnologia introdotta dalla Yamaha che permette all'utente di masterizzare motivi personalizzati o immagini sullo spazio libero del lato dati di un CD-R usando un drive del marchio Yamaha o uno compatibile.\nIl sistema LabelFlash di NEC (che \u00e8 un'implementazione del DiscT@2) incorpora la stessa funzione di incisione del lato dati (solo per i DVD per\u00f2) oltre alla possibilit\u00e0 di incidere anche il lato etichetta, mentre la tecnologia LightScribe di Hewlett-Packard non permette la serigrafia sul lato dati.\nYamaha cess\u00f2 la produzione di masterizzatori nel 2003.\nAggiornamento dei masterizzatori.\nI masterizzatori Pioneer DVR-111D, DVR-111L, DVR-111, DVR-A11XL e i NEC ND-3550A, ND-3551A, ND-4550A, ND-4551A e ND-4571A hanno tutti lo stesso hardware ma necessitano di un aggiornamento del firmware per permettere la scrittura con LabelFlash. Da questo sito \u00e8 possibile scaricare gli aggiornamenti."}
{"id": "1547279", "revid": "119055120", "url": "https://it.wikipedia.org/wiki?curid=1547279", "title": "Osroe I", "text": "Per l'intera durata del suo regno si oppose al rivale Vologase III che aveva preso potere nella parte est della Partia.\nOsroe invase l'Armenia, eleggendo come re in un primo tempo suo nipote Axidares, quindi suo fratello Partamasiri, che divenne a tutti gli effetti re d'Armenia. Questa conquista, diretta verso un territorio dell'Impero Romano (i due imperi alternavano la propria egemonia sull'Armenia dall'epoca di Nerone), port\u00f2 i Parti a una guerra contro i romani guidati dall'imperatore Traiano.\nNel 113 Traiano invase la Partia, marciando prima contro l'Armenia. Nel 114 Parthamasiri si arrese e venne ucciso. Traiano annesse allora l'Armenia all'Impero Romano. Quindi marci\u00f2 verso la Partia, conquistando le citt\u00e0 di Babilonia, Seleucia e la capitale Ctesifonte nel 116. Depose Osroe I e mise come regnante Partamaspate, un sovrano che non aveva poteri effettivi. In Mesopotamia il fratello di Osroe I, Mitridate V, e suo figlio Sanatruce II conquistarono il \"diadema\" e lottarono contro i romani, ma Traiano marci\u00f2 verso il Golfo Persico, sconfiggendoli e dichiarando la Mesopotamia una nuova provincia dell'Impero Romano. Dopo il 116 Traiano attravers\u00f2 le montagne di Kh\u016bzest\u0101n addentrandosi nella Persia e conquistando l'importante citt\u00e0 di Susa.\nCon la morte di Traiano (117) e la ritirata romana dalla zona, Osroe sconfisse facilmente Partamaspate e reclam\u00f2 il trono. Adriano venne a conoscenza di ci\u00f2 e riconobbe Osroe come sovrano e Partamaspate come re dell'Osroene, e liber\u00f2 la figlia di Osroe che era stata presa come prigioniera da Traiano. La guerra contro i romani favor\u00ec Vologase III, poich\u00e9 il suo potere si fondava nelle regioni pi\u00f9 orientali dell'impero.\nSembra che il conflitto con Roma avesse indebolito Osroe I e rafforzato il suo rivale Vologase III - da circa il 121 d.C. ci sono poche monete del primo e molte di quest'ultimo.\nAlla morte di Osroe I gli successe il fratello Mitridate V, che continu\u00f2 la lotta contro Vologase III."}
{"id": "1547283", "revid": "983957", "url": "https://it.wikipedia.org/wiki?curid=1547283", "title": "Stadtkrone", "text": "Il concetto di Stadtkrone (in italiano: \"Corona della citt\u00e0\") \u00e8 legato alla componente architettonica dell'espressionismo tedesco e il principale sostenitore di questa idea \u00e8 l'architetto Bruno Taut.\nLa teoria della \"Stadtkrone\" si applica alla pianificazione urbana e consiste nella disposizione di un elemento forte, un edificio di particolare evidenza e pregio al centro della citt\u00e0, che sia caratterizzante della citt\u00e0 stessa. Conformemente agli stilemi dell'espressionismo e del movimento della \"Catena di vetro\" promosso da Taut, questo edificio simbolo deve essere di scala imponente e di caratteristiche formali omogenee che coinvolgano empaticamente lo spettatore."}
{"id": "1547287", "revid": "174925", "url": "https://it.wikipedia.org/wiki?curid=1547287", "title": "Bokuto", "text": ""}
{"id": "1547292", "revid": "594360", "url": "https://it.wikipedia.org/wiki?curid=1547292", "title": "Guro", "text": ""}
{"id": "1547294", "revid": "767487", "url": "https://it.wikipedia.org/wiki?curid=1547294", "title": "Predicato funzionale", "text": "In logica matematica, per predicato funzionale o formula funzionale o simbolo funzionale in formula_1 si intende un predicato formula_2, in cui le variabili formula_1 ed formula_4 occorrono libere, avente la seguente propriet\u00e0:\nformula_5\nIn altri termini, fissata una variabile formula_1 della teoria o non esiste alcuna variabile formula_4 della teoria che verifica il predicato formula_8 oppure, se esiste una variabile formula_4 che, insieme ad formula_1 verifica formula_8, allora ogni altra variabile formula_12 che verifica formula_8 \u00e8 necessariamente uguale ad formula_4. In altra maniera, fissata una generica variabile formula_1, esiste \"al pi\u00f9\" una variabile formula_4 (ossia o non ne esiste alcuna oppure, se ne esiste una, allora ne esiste una sola) che verifica il predicato formula_8.\nIn maniera equivalente, un predicato formula_2 in cui le variabili formula_1 ed formula_4 occorrono libere \u00e8 funzionale in formula_1 se\nformula_22"}
{"id": "1547297", "revid": "123071209", "url": "https://it.wikipedia.org/wiki?curid=1547297", "title": "Asinaro", "text": "Il fiume Asinaro o Assinaro (\u0386\u03c3\u03af\u03bd\u03b1\u03c1\u03bf\u03c2 in greco, come tramandatoci da Tucidide 7,84) nasce alle pendici del Monte Mezzo Gregorio (655\u00a0m s.l.m.), vicino all'attuale Testa dell'Acqua (tra Palazzolo Acreide e Noto), dove sorge un centro di avvistamento radar congiunto della NATO. Sfocia nel Mar Jonio nella zona di Calabernardo dopo 22\u00a0km, e dopo vari ingrottamenti (come del resto l'Anapo ed il Tellaro) in mezzo a splendide zone di macchia mediterranea.\nStoria.\nFiume a carattere torrentizio, fu teatro di una battaglia tra l'esercito ateniese comandato da Nicia e quello siracusano (413 a.C.). La battaglia dell'Asinaro fu decisiva perch\u00e9 dalle sorti di tale scontro, disastroso per i greci di Atene, deriv\u00f2 il crollo militare, politico e sociale della capitale attica.\nLa battaglia fu portata avanti dai siracusani e da un piccolo manipolo di uomini della vicina Akrai, Akraion lepas, la definisce Tucidide, cio\u00e8 la rupe di Akrai (a soli 6\u00a0km dal posto), che avevano intercettanto le avanguardie ateniesi, con tecnica da \"guerriglia mordi-e-fuggi\". Gli ateniesi, di molto superiori in numero, furono imbottigliati sulle sponde del fiume e, circondati, furono massacrati. Quelli che si arresero finirono i loro giorni nelle cave (latom\u00ece) di pietra di Siracusa. Dalla sconfitta Atene non si riprese pi\u00f9."}
{"id": "1547306", "revid": "79968", "url": "https://it.wikipedia.org/wiki?curid=1547306", "title": "Manica", "text": ""}
{"id": "1547312", "revid": "298229", "url": "https://it.wikipedia.org/wiki?curid=1547312", "title": "Silvana Valente", "text": " \u00c8 stata campionessa del mondo di tandem paralimpico nel 1998 e vincitrice di tre medaglie nel 2000 ai Giochi paralimpici di Sydney.\nCarriera.\nCieca dalla nascita e diplomatasi massofisioterapista, si \u00e8 avvicinata al mondo del ciclismo piuttosto tardi, grazie al \"Gruppo Sportivo Non Vedenti\" di Vicenza. Nel 1998 a Colorado Springs vince il titolo mondiale a cronometro nel tandem misto; ai Giochi paralimpici di Sydney 2000 ha vinto la medaglia d'argento nell'inseguimento con la guida Fabrizio Di Somma, sfiorando l'oro di pochi centesimi, oltre a due medaglie di bronzo nel chilometro con partenza da fermo e in linea su strada. Ai Campionati europei ho ottenuto sei ori, tre argenti e due bronzi. In campo nazionale ho vinto diciannove titoli italiani nelle varie specialit\u00e0 di strada, cronometro e pista (inseguimento e km. con partenza da fermo), due Grand Prix e due Coppa Italia.\nNegli ultimi anni, per quanto riguarda le competizioni su strada, ha abbandonato l'agonismo ad alto livello, per dedicarsi alla mountain bike, disciplina nella quale pu\u00f2 considerarsi una \u201cpioniera\u201d e \u201capripista\u201d nel campo dei disabili visivi. In tandem mountain bike partecipa a varie gran fondo e \u201carrampitour\u201d. Nel 2005 partecipa a 10 granfondo facenti parte del Rampitour e ad altre importanti Granfondo con tempi di percorrenza di buon livello. Nel 2006 partecipa al Rampitour e ad altre importanti granfondo, oltre a dedicarsi a manifestazioni e gare di natura promozionale-competitiva. Nel 2007 continua la partecipazione a prestigiose granfondo sia su strada che in mountain bike oltre alle arrampicate su vie ferrate ed escursioni in montagna.\nDal 2009 al 2013 \u00e8 stata membro del Consiglio Federale Nazionale del CIP (Comitato Italiano Paraolimpico). Nello sci di fondo oltre a partecipare a numerose granfondo segue la formazione e il perfezionamento di guide e collaboratori volontari. \nIn ambito letterario con l'aiuto di Carmelo Rigobello ha realizzato tre raccolte di poesie: \"Il Volto del Silenzio,\" \"Tandem e Abbracciando la vita\" devolvendone il ricavato in beneficenza.\nAttualmente si dedica agli sport sopracitati e alla corsa a piedi cercando soprattutto di coinvolgere nuovi compagni.\nDa parecchi anni porta le sue esperienze di sport e vita quotidiana presso le scuole, comunit\u00e0 e gruppi giovanili perch\u00e9 il limite della mancanza della vista sia visto anche come punto di forza da cui partire."}
{"id": "1547314", "revid": "287204", "url": "https://it.wikipedia.org/wiki?curid=1547314", "title": "La scuola dei Robinson", "text": "La scuola dei Robinson (in francese \"L'\u00c9cole des Robinsons\") \u00e8 un romanzo di Jules Verne ambientato nel 1880 su un'isola del Pacifico in cui il protagonista deve vivere come un moderno Robinson Crusoe, ma con nuovi e sorprendenti colpi di scena. Come negli altri scritti di Verne \u00e8 accurata la descrizione naturalistica e geografica, in cui sono descritti clima, alberi e animali della zona; altrettanto dettagliata \u00e8 la spiegazione dei metodi usati dai naufraghi per la loro sopravvivenza. Il racconto avventuroso, misterioso e a tratti drammatico, \u00e8 mescolato all'ironia della divertente figura del professore di danza. Nel finale non uno, bens\u00ec quattro colpi di scena si susseguono per meravigliare e concludere in maniera originale la strana avventura.\nTrama.\nGodfrey, il giovane e viziato nipote di uno dei due uomini pi\u00f9 ricchi di San Francisco, decide, prima di affrontare il matrimonio gi\u00e0 accordato, di compiere un grande viaggio per conoscere l'ignoto e provare la sua abilit\u00e0 a superare eventuali prove nel mondo. Imbarcato sulla migliore delle navi dello zio, parte per il suo viaggio accompagnato, malvolentieri, da Tartelett professore di danza e portamento del ragazzo, che mal si adatta alla condizione di navigatore e viaggiatore. Dopo alcuni giorni di navigazione sul \u201c\"Dream, robusto piroscafo di seicento tonnellate di stazza e della forza di duecento cavalli\"\u201d, guidati dall'esperto capitano Turcotte, le avverse condizioni meteo ostacolano la navigazione fino a causare il naufragio. Godfrey e Tartelett sono gli unici superstiti che si ritrovano sugli scogli di un'isola. Qui inizia la loro sopravvivenza fatta di espedienti per cibarsi, esplorare l'isola, creare un alloggio in una sequoia secolare cava, cercare una possibilit\u00e0 di salvezza e affrontare gli strani e misteriosi incontri. Come da copione \u201c\"per ogni Robinson vero o immaginario\"\u201d ai due naufraghi si aggiunge, nella parte di Venerd\u00ec,\nAmbientazione.\nLa storia si svolge da giugno a gennaio di un anno intorno al 1880 (si deduce dalla data di nascita di Tartelett, 1835, e dall'affermazione dell'autore che ha circa 45 anni costui all'epoca dei fatti), nei seguenti luoghi:\nAspetti naturalistici nel libro.\nPiante.\nVerne descrive le sequoie secolari presenti in America occidentale nominate come \"wellingtonia\" o \"washingtonia\". Elenca il nome di alcuni di questi \"big-tree\" americani, tra i quali il pi\u00f9 vecchio \u00e8 \"Il Padre della Foresta\", sequoia di quattromila anni d'et\u00e0, alta 452 piedi, situata a una quindicina di miglia da Murphy.\nSulle sponde del ruscello presente nell'isola crescono mirti, lentischi, manzanillas (che producono mele selvatiche); nel bosco della zona nord si trovano querce, faggi, sicomori, bagolari. Nella zona sud-est, oltre alle praterie, crescono arbusti camas, con radici simili a cipolla mangiati cotti o come farina dagli indiani d'America, arbusti yamph, con bulbi commestibili.\nAnimali.\nLungo le scogliere sono numerosi le colonie di uccelli marini in nidificazione e i molluschi presenti sugli scogli. Nella sequoia abitazione viene scacciato un uccello molto grosso, detto \"chucas\". Sulla spiaggia un giorno arriva un gruppo numeroso di tartarughe marine.\nAlla fine, per\u00f2 la fauna sembra impazzire, compaiono coccodrilli e altre belve feroci in quantit\u00e0 inusitate! Tutto quanto avr\u00e0 la sua brava spiegazione.\nMusica e lingue nel libro.\nParole dell'idioma di Car\u00e8finotu imparate da Tartelett: birsi = fuoco, arad\u00f9 = cielo, mervira = mare, dura = albero.\nPhina suona \"Happy moment\" al piano, confuso da Godfrey per le \"variazioni dell'Auld Robin Gray\". In seguito, a tema con la situazione, suona \u201c\"La partenza del fidanzato\"\u201d e si arresta sulla nota \u201csensibile\u201d come il \"Raoul degli Ugonotti\"."}
{"id": "1547315", "revid": "1924342", "url": "https://it.wikipedia.org/wiki?curid=1547315", "title": "High (James Blunt)", "text": "High \u00e8 un brano britpop scritto dal cantautore inglese James Blunt e Ricky Ross (cantante del gruppo scozzese Deacon Blue) per l'album di debutto di Blunt \"Back to Bedlam\" (2004). La canzone \u00e8 stata prodotta da Tom Rothrock e Jimmy Hogarth ed \u00e8 il singolo \u00e8 stato pubblicato nell'autunno del 2004 ma non \u00e8 neppure entrata in classifica, anche se \u00e8 effettivamente il primo singolo dell'artista. Soltanto in seguito al successo di \"You're Beautiful\", \"High\" \u00e8 stata ripubblicata nell'autunno del 2005, ed \u00e8 diventata un enorme successo in tutto il mondo, e in maniera particolare in Italia e nel Regno Unito.\nSono stati girati due differenti video per questa canzone. Il primo, pubblicato insieme alla prima edizione del singolo vede Blunt nel deserto alle prese con il miraggio di una ragazza (la quale \u00e8 italiana e si chiama Jennifer). Nella seconda versione (uscita in concomitanza con la riedizione del disco), invece Blunt suona la chitarra e canta il brano, alternando queste sequenze ad altre in cui il cantante \u00e8 in fuga in una foresta, apparentemente inseguito da un predatore.\nNel singolo sono presenti altri due brani non estratti dall'album: \"Sugar Coated\", scritta da Blunt e Sacha Skarbek, \"In a Little While\", cover di un brano degli U2, e \"Butterfly\", registrata solo sul vinile e scritta da Blunt."}
{"id": "1547316", "revid": "404449", "url": "https://it.wikipedia.org/wiki?curid=1547316", "title": "Rayden (rapper 1983)", "text": "Biografia.\nLa sua carriera incomincia nel 1999, con varie collaborazioni in diversi progetti, come il gruppo Stray Doggs, formato insieme a Raige e Canebullo. Successivamente Rayden produce un EP da solista chiamato \"Gladiatori nell'arena\". La svolta arriva nel 2003 quando, con Ensi e Raige, forma i OneMic. I tre si conoscevano gi\u00e0 poich\u00e9 due sono fratelli (Raige ed Ensi) e Rayden viveva nella stessa citt\u00e0, Torino. Nel 2005 esce il loro primo album, intitolato \"Sotto la cintura\" e prodotto da La Suite Records.\nNel 2007 \u00e8 uscito \"C.A.L.M.A.\", il suo primo disco solista, che vanta collaborazioni con gli altri due componenti dei OneMic e artisti della scena underground italiana; nel disco fa la prima apparizione sulla scena musicale Lil' Flow, fratello minore di Ensi e Raige, che partecipa all'album nel brano \"La uannamaica\" a soli 12 anni.\nNel 2009 \u00e8 uscito il suo secondo album da solista, \"In ogni dove\", promosso dai videoclip dei brani \"Nient'altro\" e \"Sangue pazzo\". Due anni dopo \u00e8 invece uscito il secondo album dei OneMic, \"Commerciale\", promosso dai videoclip dei brani \"Commerciale\", \"Il mare se ne frega\" e \"Scusami\".\nIl suo terzo album solista, \"L'uomo senza qualit\u00e0\", \u00e8 uscito il 22 maggio 2012. Sono stati estratti quattro brani: \"Libert\u00e0\", \"Su MTV\", \"Impressa\", \"Senza orari\".\nIl brano \"Le donne e il calcio\" \u00e8 la sigla ufficiale della trasmissione \"Speciale Calciomercato\" di Sportitalia.\nRayden \u00e8 stato ospite su Two Fingerz Show, una trasmissione su Hip Hop TV (canale 720 di Sky) condotta dai Two Fingerz, nella quale ha dichiarato di amare la letteratura francese.\nNel luglio 2013 esce il brano \"Amo la Luna\", pezzo estivo con video girato al B-Fly di Loano e prodotto dalla New Italian Family. Il mese seguente ha annunciato il suo quarto disco da solista \"Raydeneide\", uscito il 28 gennaio 2014 per Tempi Duri Records e che ha debuttato alla posizione numero 20 della classifica italiana."}
{"id": "1547326", "revid": "1776051", "url": "https://it.wikipedia.org/wiki?curid=1547326", "title": "Irlanda parte del Regno Unito", "text": "La storia dell'Irlanda dal 1801 al 1922 (periodo nel quale \u00e8 stata una delle tre \"home nations\".) \u00e8 contraddistinta da lotte politiche e di classe, rivoluzioni sociali, industriali e soprattutto culturali. L'evento che ha segnato la chiusura di questo periodo storico e l'inizio dell'epoca indipendente dell'Eire e della nascita dell'Irlanda del Nord \u00e8 la Guerra d'indipendenza irlandese del 1921.\nL'Atto d'Unione Irlandese (Irish Act of Union).\nL'Atto d'Unione Irlandese, che univa Irlanda a Inghilterra, Galles e Scozia, divent\u00f2 effettivo il 1\u00ba gennaio 1801, in un momento in cui la Gran Bretagna, protestante, si trovava a fronteggiare in maniera quasi continua la cattolica Francia e l'altrettanto cattolica Spagna e dopo aver represso, qualche tempo prima, i moti di ribellione della stessa Irlanda, a maggioranza cattolica. L'Atto di Unione assegnava all'Irlanda - previo lo scioglimento del suo parlamento - 1.000 seggi alla Camera dei Comuni e 32 nella Camera dei Lord in rappresentanza dei suoi 5.000.000 di abitanti (una popolazione molto pi\u00f9 numerosa di quella del Galles e della Scozia): prima del suo scioglimento, il parlamento irlandese pose come condizione che ai cattolici venisse concesso il diritto di voto e il diritto di rivestire cariche pubbliche. Fu a causa dell'impossibilit\u00e0 di mantenere questa promessa che il Primo Ministro britannico William Pitt il Giovane si vide costretto a presentare e sue dimissioni il 3 febbraio 1801 a re Giorgio III."}
{"id": "1547327", "revid": "253269", "url": "https://it.wikipedia.org/wiki?curid=1547327", "title": "James McDaniel", "text": "\u00c8 noto principalmente per il ruolo del tenente Arthur Fancy, interpretato in 145 episodi della nota serie televisiva \"NYPD - New York Police Department\", di cui ha diretto un episodio in veste di regista. Ha lavorato anche con Spike Lee, interpretando il ruolo di Fratello Earl in \"Malcolm X\" (1992).\nDoppiatori italiani.\nNelle versioni in italiano dei suoi film, James McDaniel \u00e8 stato doppiato da:"}
{"id": "1547335", "revid": "1540383", "url": "https://it.wikipedia.org/wiki?curid=1547335", "title": "Sandra Lonardo", "text": "Senatrice della Repubblica dal 2018, \u00e8 stata Presidente del Consiglio Regionale della Campania tra il 2005 ed il 2010. \n\u00c8 sposata con il politico Clemente Mastella dal 1975.\nBiografia.\nNata nella frazione San Giovanni del comune di Ceppaloni, trascorre gran parte della giovinezza nella citt\u00e0 natale. Insieme alla sua famiglia all'et\u00e0 di dodici anni si trasferisce ad Oyster Bay, sull'isola di Long Island nella contea di Nassau (Stati Uniti), proseguendo gli studi all'Oyster Bay High School. Una volta ritornata in Italia ottiene la maturit\u00e0 e si laurea in Filosofia all'Istituto Universitario Orientale di Napoli.\nPer alcuni anni insegna lingua inglese nelle scuole della regione, mentre in seguito riveste alcuni incarichi nel settore sanitario. Nel 1975 sposa il politico Clemente Mastella, con cui ha due figli; nel 2009 diventa nonna. Alle elezioni politiche del 2001 si candida per L'Ulivo alla Camera dei Deputati nel collegio uninominale di Capua, ma viene sconfitta da Lorenzo Montecuollo della Casa delle Libert\u00e0 e non viene eletta.\nNel 2005, candidatasi per gli UDEUR Popolari alle elezioni regionali nella coalizione di centrosinistra L'Unione, viene eletta presidente del Consiglio regionale della Campania: ha mantenuto l'incarico fino alle successive consultazioni, tenutesi nel 2010.\nNelle elezioni regionali 2010 gli UDEUR Popolari si pongono in Campania a sostegno del candidato di centro-destra Stefano Caldoro, e Sandra Lonardo \u00e8 eletta tra i consiglieri regionali nella circoscrizione di Benevento.\nNominata nel 2014 vice-coordinatrice campana di Forza Italia con delega al rapporto con i Club Forza Silvio, nel 2015 si ricandida sempre a sostegno di Caldoro ma, inserita nella lista degli impresentabili dalla Commissione Parlamentare Antimafia per le accuse dell'inchiesta del 2008 sulla sanit\u00e0 campana, prende 10.000 voti nella circoscrizione di Benevento, giungendo prima, ma non venendo rieletta. In seguito decide di aprire il laboratorio artigianale di dolci \"Ceppaloni Events\" a Ceppaloni.\nAlle elezioni politiche italiane del 2018, candidata come capolista al Senato della Repubblica nelle liste di Forza Italia, viene eletta nel collegio proporzionale Avellino-Benevento.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nIl 29 luglio 2020 lascia Forza Italia iscrivendosi al Gruppo misto del Senato: \"La mia storia \u00e8 diversa da quella che oggi esprime la coalizione nella quale sono stata eletta e alla quale ho dato un contributo, anche vistoso e rilevante, in termini elettorali. La guida salviniana che si \u00e8 imposta negli ultimi tempi in questa coalizione \u00e8 l'esatto contrario del mio stile, del mio modo di pensare, della mia tradizione culturale e politica\". In Campania il marito ha deciso invece di sostenere con una sua lista Noi Campani il governatore uscente Vincenzo De Luca contro il candidato del centro-destra Stefano Caldoro alle elezioni regionali del 2020.\nIl 19 gennaio 2021, a seguito della crisi di governo innescata da Italia Viva, vota la fiducia al governo Conte II. La settimana seguente decide di non entrare a far parte del nuovo gruppo Europeisti-MAIE-Centro Democratico a causa del rifiuto, da parte di Mariarosaria Rossi, di aggiungere al nome del gruppo, assieme al simbolo del MAIE e del Centro Democratico, il simbolo \"Noi Campani\".\nIl 4 dicembre 2021 si iscrive al neonato soggetto politico noi Di Centro, partito centrista appena lanciato dal marito Clemente Mastella.\nIl 23 dicembre aderisce alla componente Idea-Cambiamo!-Europeisti del senato, che, dopo il suo ingresso, diventa Idea-Cambiamo!-Europeisti-noi di centro (Noi Campani) e che il 22 febbraio 2022 diventa Italia al Centro.\nProcedimenti giudiziari.\nIl 16 gennaio 2008 il gip di Santa Maria Capua Vetere ne dispone gli arresti domiciliari, ravvisando una tentata concussione nei confronti di Luigi Annunziata, direttore generale dell'ospedale di Caserta. L'arresto del presidente del consiglio regionale campano s'inquadra in un'inchiesta pi\u00f9 ampia che vede implicati oltre all'allora guardasigilli Clemente Mastella (per il quale si sono ipotizzati vari reati, compreso quello di tentata concussione nei confronti di Antonio Bassolino), anche esponenti della giunta regionale campana, consiglieri regionali, amministratori dell'Udeur e il sindaco di Benevento Fausto Pepe.\nIl 29 gennaio 2008 la X Sezione del Tribunale del Riesame ha disposto la scarcerazione per Sandra Lonardo; il tribunale ha, poi, disposto la revoca degli arresti domiciliari e, successivamente, annullato l'obbligo di dimora nel comune di residenza. Il 26 febbraio 2008 la \"Gazzetta Ufficiale\" ha pubblicato il decreto con cui il Presidente del Consiglio ha sospeso Sandra Lonardo dalle cariche di presidente del Consiglio regionale della Regione Campania e di consigliere regionale. Successivamente sono state chiuse le indagini che la riguardano a seguito delle quali \u00e8 stata rinviata a giudizio insieme ad altre nove persone (tra cui gli ex assessori regionali al Personale Andrea Abbamonte e all'Ambiente Luigi Nocera ed i consiglieri regionali Nicola Ferrero e Ferdinando Errico), mentre la posizione del marito \u00e8 stata stralciata per la sua posizione di eurodeputato, in attesa dell'autorizzazione a procedere da parte del Parlamento europeo.\nIl 21 ottobre 2009, in seguito ad una seconda \"tranche\" della precedente inchiesta condotta dalla Direzione distrettuale antimafia di Napoli, che la vede indagata insieme ad altre 63 persone per presunti episodi di corruzione e concussione di esponenti dell'UDEUR Popolari della Campania (in particolare presso l'Agenzia regionale per l'ambiente della Campania, un provvedimento del Gip di Napoli dispone il divieto di dimora per la Lonardo in Campania e nelle sei province limitrofe di Latina, Frosinone, Isernia, Campobasso, Foggia e Potenza. Per le stesse ragioni \u00e8 stata quindi rinviata a giudizio assieme ad altre 9 persone, tra cui i politici Andrea Abbamonte, Nicola Ferraro, Ferdinando Errico. Il processo per tentate pressioni sul \"manager\" dell'ospedale Sant'Anna e San Sebastiano di Caserta, per ottenere la nomina di tre primari, avr\u00e0 inizio il 15 febbraio 2010. La posizione di Clemente Mastella \u00e8 stata stralciata per via dell'utilizzabilit\u00e0 delle telefonate di parlamentari. Il 4 maggio 2010 il gup annulla il divieto di dimora nella regione Campania e nelle province limitrofe.\nNel marzo 2011 viene rinviata a giudizio, assieme al marito Clemente Mastella, per una presunta raccomandazione.\nIl 12 settembre 2017, a distanza di quasi 10 anni, i Mastella, l'ex consuocero Carlo Camilleri, gli ex assessori Nicola Ferraro e Andrea Abbamonte vengono assolti in primo grado per tutti e tre i capi di imputazione con formula piena, anche per i due capi per i quali il pm aveva chiesto la prescrizione, perch\u00e9 il fatto non costituisce reato e perch\u00e9 il fatto non sussiste."}
{"id": "1547338", "revid": "1240990", "url": "https://it.wikipedia.org/wiki?curid=1547338", "title": "Piazza del Palazzo", "text": ""}
{"id": "1547340", "revid": "767487", "url": "https://it.wikipedia.org/wiki?curid=1547340", "title": "Ol'ga Sucharnova", "text": "Ha fatto parte della nazionale sovietica, che vinse tutto negli anni settanta tra Olimpiadi, Mondiali ed Europei.\nIn patria gioc\u00f2 con lo Spartak Regione di Mosca, per poi chiudere in Francia tra BAC Mirande e Challes-les-Eaux Basket. Vince il titolo di migliore giocatrice del campionato francese nel 1989 e nel 1990 e cinque campionati francesi consecutivi. Inoltre, prende parte all'Eurolega 1991-92, 1992-93 e 1993-94.\nDopo il ritiro, rimane a lavorare per le giovanili del club di Challes-les-Eaux e ottiene la nazionalit\u00e0 francese."}
{"id": "1547341", "revid": "339392", "url": "https://it.wikipedia.org/wiki?curid=1547341", "title": "Olga Sukharnova", "text": ""}
{"id": "1547344", "revid": "231280", "url": "https://it.wikipedia.org/wiki?curid=1547344", "title": "Alessandra Lonardo", "text": ""}
{"id": "1547350", "revid": "767487", "url": "https://it.wikipedia.org/wiki?curid=1547350", "title": "Werner Herzog Eats His Shoe", "text": "Werner Herzog Eats His Shoe (\"Werner Herzog mangia la sua scarpa\") \u00e8 un breve documentario del 1980 diretto da Les Blank con protagonista il regista tedesco Werner Herzog.\nIl film nasce da una scommessa che Herzog fece con l'allora studente di cinema Errol Morris: se questo fosse riuscito a realizzare un film Herzog si sarebbe mangiato una sua scarpa. La scommessa aveva lo scopo di motivare il giovane regista. Quando Morris realizz\u00f2 il film \"Gates of Heaven\", Herzog accett\u00f2 di onorare la scommessa pubblicamente, in occasione della cerimonia di presentazione del film all'Universit\u00e0 di Berkeley, in California, in modo da fare un po' di pubblicit\u00e0 al film, che non aveva ancora un distributore.\nIl breve documentario riporta i preparativi per la \"cena\" (la scarpa viene bollita per cinque ore con aglio, cipolle e peperoncino), e la cerimonia di presentazione del film, in cui Herzog onora la scommessa. Per tutto il tempo Herzog parla esponendo le sue idee sul cinema e sul mondo.\nLe riprese avvennero nell'aprile del 1979 e il film venne proiettato per la prima volta il 12 febbraio 1980 al festival di Berlino.\nLes Blank in seguito gir\u00f2 \"Burden of Dreams\", documentario sulle riprese di \"Fitzcarraldo\" (1982) di Herzog.\nIl film \u00e8 disponibile in Italia come \"contenuto extra\" sul DVD della Ripley's Home Video di \"Kinski, il mio nemico pi\u00f9 caro\" (1999) di Herzog."}
{"id": "1547353", "revid": "1543377", "url": "https://it.wikipedia.org/wiki?curid=1547353", "title": "Pallone d'oro 1971", "text": "L\u2019edizione 1971 del Pallone d'oro, 16\u00aa edizione del premio calcistico istituito dalla rivista francese \"France Football\", fu vinta dall'olandese Johan Cruijff ().\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Norvegia, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1547354", "revid": "287204", "url": "https://it.wikipedia.org/wiki?curid=1547354", "title": "Manat turkmeno", "text": "Il manat \u00e8 la valuta del Turkmenistan. La moneta \u00e8 stata introdotta il 27 ottobre 1993, in sostituzione del rublo russo con un tasso di cambio pari a 1 manat = 500 rubli. Il codice ISO 4217 era \"TMM\" ed il manat era suddiviso in 100 \"tennesi\". L'abbreviazione m era usata a volte, ad es. 25.000 m significava 25.000 manat.\nDal 1\u00ba gennaio 2009 \u00e8 stato introdotto il nuovo manat con codice ISO 4217 \"TMT\" ad un cambio di 1 nuovo manat = 5.000 vecchi manat.\nEtimologia.\nLa parola \"manat\" \u00e8 stata presa in prestito dalla parola russa \"\u043c\u043e\u043d\u0435\u0442\u0430\" (moneta) pronunciata come \"maneta\". Manat era anche il nome del rublo sovietico sia in lingua azera che in lingua turkmena.\nMonete.\nNel 1993 sono state introdotte monete con i valori di 1, 5, 10, 20 e 50 tennesi. I pezzi da 1, 5 e 20 tennesi furono coniati in acciaio placcato con rame, mentre i valori maggiori sono placcati con nichel. Nel 1999, dopo un periodo di alta inflazione, sono stati introdotti le monete da 500 e 1000 manat.\nBanconote.\nNel 1993 sono state introdotte banconote con i valori da 1, 5, 10, 20, 50, 100 e 500 manat. Queste sono state seguite da quelle da 1000 manat nel 1995 e da 5000 e 10\u00a0000 manat nel 1996. Nel 2005 \u00e8 stata introdotta una nuova serie con valori da 50, 100, 500, 1000, 5000 e 10\u00a0000 manat. Tutte le banconote recano il ritratto del defunto presidente Saparmyrat Ny\u00fdazow.\nNel 2009, \u00e8 stata inserita una nuova serie di banconote, con cambio 1:5000 vecchi manat, la nuova serie contiene banconote con valore di 1, 5, 10, 20, 50, 100, e 500, anche se molto rara.\nLe nuove banconote contengono misure di sicurezza all'avanguardia.\nRivalutazione.\nNell'ottobre del 2007 il website di notizie della opposizione turkmena, Gundogar, riferisce, citando fonti di De La Rue, che nel 2009 il Turkmenistan progetta di rivalutare il manat con un tasso di 1000 ad 1 a causa dell'inflazione e del cambio di presidente. Solo la banconota di maggior valore, quella da 500 Manat, dovrebbe mantenere il ritratto di Saparmurat Niyazov, mentre le altre si suppone che abbiano immagini degli edifici di Ashgabat e ritratti di Ahmed Sanjar, Oguz Khan, Magtymguly Pyragy ed altre immagini legate alla storia turkmena.\nCome da comunicazioni della BCE e della Banca d'Italia, dal 26/1/2009, il Manat \u00e8 rivalutato in ragione di 5000 a 1: 1 nuovo Manat (TMT) = 5000 vecchi Manat (TMM).\nCambio al mercato nero.\nIl manat ha una notevole differenza di valutazione tra il tasso ufficiale e quello del mercato nero; questo infatti arriva ad applicare tassi superiori del 21% rispetto a quelli ufficiali. Come risultato pochissime istituzioni fuori dal controllo del Governo turkmeno applicano il tasso ufficiale. Pochissime compagnie multinazionali hanno continuato ad aderire al tasso ufficiale - come la British Airways - ma in genere solo per gli acquisti di chi ha il passaporto turkmeno e solo all'interno del paese stesso."}
{"id": "1547356", "revid": "287204", "url": "https://it.wikipedia.org/wiki?curid=1547356", "title": "Milos Budin", "text": ""}
{"id": "1547357", "revid": "582640", "url": "https://it.wikipedia.org/wiki?curid=1547357", "title": "Operatore di Sobel", "text": "L'operatore di Sobel \u00e8 un algoritmo usato per elaborare immagini digitali, in particolare per effettuare il riconoscimento dei contorni (\"Edge detection\"). Dal punto di vista tecnico \u00e8 un operatore differenziale, che calcola un valore approssimato del gradiente di una funzione che rappresenta la luminosit\u00e0 dell'immagine. In ogni punto dell'immagine, l'operatore di Sobel pu\u00f2 corrispondere al vettore gradiente oppure alla norma di tale vettore. L'algoritmo utilizzato dall'operatore di Sobel \u00e8 basato sulla convoluzione dell'immagine con un piccolo filtro, separato e di valore intero, applicato sia in direzione verticale che orizzontale, ed \u00e8 quindi \"economico\" in termini di potenza di calcolo necessaria. D'altra parte, la precisione con cui \u00e8 calcolato il gradiente \u00e8 relativamente bassa, specialmente quando l'immagine \u00e8 soggetta a variazioni rapide e frequenti.\nDescrizione semplificata.\nL'operatore calcola il gradiente della luminosit\u00e0 dell'immagine in ciascun punto, trovando la direzione lungo la quale si ha il massimo incremento possibile dal chiaro allo scuro, e la velocit\u00e0 con cui avviene il cambiamento lungo questa direzione. Il risultato ottenuto fornisce una misura di quanto \"bruscamente\" oppure \"gradualmente\" l'immagine cambia in quel punto, e quindi della probabilit\u00e0 che quella parte di immagine rappresenti un \"contorno\", e fornisce anche un'indicazione del probabile \"orientamento\" di quel contorno. In termini matematici, il gradiente di una funzione di due variabili (qui la funzione \"luminosit\u00e0 dell'immagine\") \u00e8 in ciascun punto dell'immagine un vettore bi-dimensionale le cui componenti sono le derivate del valore della luminosit\u00e0 in direzione orizzontale e verticale. In ciascun punto dell'immagine questo vettore gradiente punta nella direzione del massimo possibile aumento di luminosit\u00e0, e la lunghezza del vettore corrisponde alla rapidit\u00e0 con cui la luminosit\u00e0 cambia spostandosi in quella direzione. Ci\u00f2 significa che nelle zone dell'immagine in cui la luminosit\u00e0 \u00e8 costante l'operatore di Sobel ha valore zero, mentre nei punti posti sui contorni \u00e8 un vettore orientato \"attraverso\" il contorno, che punta nella direzione in cui si passa da valori di \"scuro\" a valori di \"chiaro\".\nFormulazione matematica.\nL'operatore applica due kernel 3\u00d73, cio\u00e8 due matrici di convoluzione all'immagine originaria per calcolare valori approssimati delle derivate - una in direzione orizzontale, ed una in direzione verticale. Se chiamiamo A l'immagine sorgente, e G\"x\" e G\"y\" le due immagini i cui punti rappresentano rispettivamente i valori approssimati delle derivate in orizzontale ed in verticale, l'operazione \u00e8 descritta da:\ndove formula_2 indica l'operazione di convoluzione bi-dimensionale.\nLa coordinata x \u00e8 qui considerata positiva quando aumenta in direzione \"destra\", e la coordinata y quando aumenta in direzione \"verso il basso\". In ciascun punto dell'immagine i valori approssimati del gradiente possono essere combinati per calcolare il valore totale del gradiente, usando la formula:\nDa questi risultati si pu\u00f2 ottenere anche la direzione del gradiente:\ndove, per esempio, formula_5 vale 0 per un contorno verticale pi\u00f9 scuro sul lato sinistro (vedi formula_6).\nTrattazione pi\u00f9 rigorosa.\nPoich\u00e9 la funzione che definisce l'intensit\u00e0 luminosa di un'immagine digitale \u00e8 nota solo in punti discreti, le derivate di questa funzione non possono a rigore essere definite a meno di assumere l'esistenza di una \"sottostante\" funzione luminosit\u00e0 \"continua\" che sia stata campionata (\u00e8 da notare che invece fisicamente l'immagine \u00e8 risultato non tanto di un campionamento ma di una integrazione della luce sul pixel) nei punti dell'immagine. Con alcune altre assunzioni la derivata della funzione luminosit\u00e0 pu\u00f2 essere calcolata come funzione dei valori campionati, vale a dire della stessa immagine digitale. Ne consegue che i valori della derivata in ogni punto dell'immagine sono funzioni dei valori della luminosit\u00e0 in quel punto. I valori di questa derivata possono essere calcolati con diversi gradi di precisione.\nL'operatore di Sobel fornisce un'approssimazione poco accurata del gradiente dell'immagine, ma \u00e8 comunque di qualit\u00e0 sufficiente per poter essere utilmente usato in molte applicazioni. Pi\u00f9 esattamente, usa i valori di luminosit\u00e0 solo in una regione 3\u00d73 intorno ad ogni punto dell'immagine per calcolare un valore approssimato del gradiente, ed usa soltanto valori interi per i coefficienti che ne \"pesano\" la luminosit\u00e0.\nDettagli tecnici.\nPer come \u00e8 definito, l'operatore di Sobel pu\u00f2 essere facilmente implementato sia via hardware che via software: per calcolarne il valore sono necessari soltanto otto punti intorno a ciascun punto dell'immagine, ed il vettore gradiente si calcola con semplici operazioni matematiche su valori interi. Inoltre, i due filtri discreti sopra descritti sono entrambi applicabili separatamente:\ne le due derivate G\"x\" e G\"y\" possono quindi essere calcolate come:\nIn alcune implementazioni il calcolo separato pu\u00f2 essere vantaggioso perch\u00e9 richiede meno operazioni aritmetiche per ciascun punto dell'immagine.\nPoich\u00e9 l'operatore di Sobel produce una mappa bi-dimensionale dei gradienti in ciascun punto dell'immagine, questo output pu\u00f2 essere esso stesso trattato come un'immagine, in cui le aree ad alto gradiente (cio\u00e8 i probabili contorni) hanno l'aspetto di linee."}
{"id": "1547358", "revid": "466539", "url": "https://it.wikipedia.org/wiki?curid=1547358", "title": "John Sayles", "text": "Biografia.\n\u00c8 stato uno dei pi\u00f9 noti registi indipendenti statunitensi: inizi\u00f2 la sua carriera lavorando con Roger Corman e diresse 19 film, scrivendone 35 e lavorando spesso anche come script doctor."}
{"id": "1547359", "revid": "123584535", "url": "https://it.wikipedia.org/wiki?curid=1547359", "title": "You're Beautiful", "text": "You're Beautiful \u00e8 un singolo del cantautore britannico James Blunt, pubblicato il 30 maggio 2005 come terzo estratto dal primo album in studio \"Back to Bedlam\".\nIl brano \u00e8 stato scritto dallo stesso Blunt, insieme a Sacha Skarbek e Amanda Ghost, e ha ottenuto enorme successo in tutto il mondo, arrivando ai vertici delle classifiche di Australia, Regno Unito, Stati Uniti, Canada, Irlanda e Italia. Nel 2006, ha vinto l'Ivor Novello Award per la massiccia programmazione radiofonica, ed \u00e8 l'unica canzone inglese ad essere mai arrivata al primo posto nella \"Latin America Top 40\".\nDescrizione.\nI giornali hanno dichiarato che \"You're Beautiful\" \u00e8 stata ispirata da una ex-fidanzata di Blunt, Dixie Chassay, direttrice del cast per i film di Harry Potter. Blunt ha dichiarato che nella canzone racconta come si sia rincontrato con la sua ex-fidanzata in un sottopassaggio a Londra, mentre lei era con un nuovo partner, di cui Blunt non conosceva neppure l'esistenza. I loro sguardi si sono incrociati ed hanno rivisto una vita intera passata insieme, ma non hanno potuto fare nulla, e da quel momento non si sono mai pi\u00f9 visti. Nonostante il successo del brano, James Blunt ha dichiarato di non amare particolarmente quel brano, e preferirgli molti altri dell'album.\nIn seguito, in una classifica della rivista Rolling Stone, \"You're Beautiful\" \u00e8 arrivato alla posizione numero 7 dei brani pi\u00f9 fastidiosi della storia\nVideo musicale.\nIl videoclip \u00e8 stato diretto da Sam Brown. Molti hanno pensato che il video alluda ad un probabile suicidio. Infatti alla fine del video, dopo essersi tolto i vestiti, esclusi i pantaloni, Blunt si tuffa nelle profondit\u00e0 del mare ghiacciato, mentre canta i versi \"But it's time to face the truth, I will never be with you\", e per molti quel salto \u00e8 una metafora della morte. Tuttavia potrebbe trattarsi anche di un'allusione alla \"morte dell'amore\". Un'altra versione del video \u00e8 stata presentata per la prima volta al BRIT Awards nel febbraio 2006, e vede protagoniste tre sirene che nuotano sott'acqua. Improvvisamente, Blunt entra nell'acqua e nuota insieme a loro. Nel momento in cui si arriva alla frase \"But it's time to face the truth/I will never be with you,\" Blunt ritorna in superficie, lasciando indietro le sirene. Il video viene trasmesso spesso durante le performance dal vivo del cantante."}
{"id": "1547361", "revid": "1543377", "url": "https://it.wikipedia.org/wiki?curid=1547361", "title": "Computer a DNA", "text": "Con il termine generico di computer a DNA ci si riferisce ad una forma di computer che utilizza il DNA (e quindi la biochimica e la biologia molecolare) al posto dei tradizionali computer a base di silicio. Si tratta di un soggetto di ricerca e sviluppo di estremo interesse.\nStoria.\nIl DNA \u00e8 stato utilizzato per la prima volta nel campo dell'informatica nel 1994 dal celebre matematico Leonard Adleman, per risolvere un semplice problema di cammino hamiltoniano (un problema NP-completo). Dopo gli esperimenti iniziali di Adleman, sono stati fatti numerosi progressi e molte macchine di Turing sono state dimostrate essere costruibili.\nNel 2001 alcuni ricercatori del Weizmann Institute of Science di Rehovot, in Israele, hanno presentato una macchina \"molecolare\" programmabile, composta da enzimi e molecole di DNA invece di microchips di silicio. Tale computer, in grado di svolgere 330\u00a0000 miliardi di operazioni al secondo, si \u00e8 rivelato oltre 100000 volte pi\u00f9 rapido del PC pi\u00f9 rapido allora disponibile.\nNel 2004 Ehud Shapiro, Yaakov Benenson, Binyamin Gil, Uri Ben-Dor e Rivka Adar del Weizmann Institute hanno annunciato su Nature la costruzione di un computer a DNA.\nSi tratta di una struttura accoppiata con un modulo per l'input e l'output ed in grado di diagnosticare l'attivit\u00e0 cancerosa all'interno di una cellula, rilasciando il farmaco adatto in seguito alla diagnosi."}
{"id": "1547366", "revid": "767487", "url": "https://it.wikipedia.org/wiki?curid=1547366", "title": "Assassin (gruppo musicale francese)", "text": "Gli Assassin sono un gruppo hip hop francese proveniente dal 18\u00ba Arrondissement di Parigi, e formato nel 1985 da Rockin' Squat e Solo. Successivamente, Doctor L entr\u00f2 a far parte del gruppo cos\u00ec come DJ Clyde. Il gruppo ha avuto una presenza molto significativa nel panorama dell'underground hip hop francese, soprattutto negli anni 1980 e anni 1990 spaziando soprattutto nell'hardcore con liriche dedicate all'ineguaglianza sociale. Durante gli anni novanta hanno effettuato diversi tour nazionali.\nRockin' Squat \u00e8 il figlio dell'attore Jean-Pierre Cassel e fratello dell'attore Vincent Cassel, cercando nel corso di un quindicennio di rappresentare quello che erano stati KRS-One or Chuck D per gli Stati Uniti. Il gruppo \u00e8 ancora in attivit\u00e0 anche se Rockin' Squat ha intrapreso dal 2002 anche una carriera solista."}
{"id": "1547367", "revid": "118381318", "url": "https://it.wikipedia.org/wiki?curid=1547367", "title": "Abbondanza chimica", "text": "L'abbondanza di un elemento chimico \u00e8 la massa di quella specie, presente nell'unit\u00e0 di massa del materiale considerato; essa misura quanto l'elemento considerato \u00e8 relativamente comune o la quantit\u00e0 dell'elemento in confronto con tutti gli altri elementi. L'abbondanza, che \u00e8 un parametro utile solo nel caso di miscele di pi\u00f9 sostanze, pu\u00f2 essere misurata in vari modi:\nIn tutti e tre i casi si fa il rapporto tra la presenza (massa, numero di atomi/molecole) della specie in considerazione e la presenza totale di elementi.\nLa misura per frazione volumetrica \u00e8 un metodo comune di misura dell'abbondanza per i miscugli gassosi come le atmosfere ed \u00e8 prossimo al valore ottenuto valutando la frazione molare per miscugli di gas ideali (cio\u00e8 miscugli di gas a basse densit\u00e0 e pressioni).\nPer esempio la frazione di massa dell'ossigeno in acqua \u00e8 l'89%, perch\u00e9 questa \u00e8 la frazione di acqua che \u00e8 composta da ossigeno, ma l'abbondanza per moli \u00e8 solo il 33% perch\u00e9 solo un atomo su tre \u00e8 di ossigeno. \nNell'universo e nei grandi pianeti gassosi come Giove, le frazioni di massa dell'idrogeno e dell'elio sono circa il 74% e 23-25% rispettivamente, mentre la frazione per moli (atomiche) di questi elementi \u00e8 circa il 92% e l'8%. Siccome nell'atmosfera di Giove l'idrogeno \u00e8 diatomico al contrario dell'elio (gas nobile) le frazioni molari sono circa l'86% e il 14%.\nAbbondanza degli elementi nell'universo.\nGli elementi \u2013 (barionici) formati da protone, neutrone e elettrone \u2013 sono solo una piccola parte delle componenti dell'universo. Le osservazioni cosmologiche suggeriscono che circa il 73% dell'universo sia costituito da energia oscura, il 23% da materia oscura e solo il 4% da materia barionica che costituisce le stelle, i pianeti ecc. La materia oscura non \u00e8 stata ancora decifrata da un rilevatore di particelle fisiche e la natura della materia oscura non \u00e8 stata ancora compresa.\nLa maggior parte della materia barionica si trova sotto forma di atomi, anche se ci sono altre rare forme di materia, prevalentemente plasma. Altre forme di materia barionica includono la nana bianca, la stella di neutroni ed il buco nero. La materia standard esiste anche sotto forma di fotoni (soprattutto nella radioattivit\u00e0 cosmica di fondo) e dei neutroni.\nL'idrogeno \u00e8 l'elemento conosciuto pi\u00f9 abbondante dell'universo; l'elio \u00e8 il secondo. Tuttavia, dopo questi, la graduatoria dell'abbondanza non continua a corrispondere al numero atomico; l'ossigeno, ad esempio, occupa la terza posizione, pur avendo numero atomico 8. Tutti gli altri elementi hanno abbondanza minore in ordine di grandezza. L'abbondanza degli elementi pi\u00f9 leggeri \u00e8 prevista con accuratezza dal modello cosmologico standard, dal momento che sono stati prodotti per lo pi\u00f9 poco dopo il Big Bang, in un processo noto come nucleosintesi primordiale. Elementi pi\u00f9 pesanti sono stati prodotti in seguito all'interno delle stelle.\nL'3He \u00e8 raro sulla terra ma ricercato per studi sulla fusione nucleare; una quantit\u00e0 maggiore di 3He \u00e8 presente sulla Luna. Un'ulteriore quantit\u00e0 di elio viene prodotta per fusione nucleare dell'idrogeno nei nuclei delle stelle in diversi processi, fra i quali la catena protone-protone ed il ciclo CNO.\nSi stima che idrogeno ed elio rappresentino rispettivamente circa il 74% e 24% della materia barionica nell'universo. Nonostante rappresentino solamente una piccola frazione dell'universo, i rimanenti \"elementi pesanti\" possono notevolmente influenzare i fenomeni astronomici. Solamente il 2% circa del disco della Via Lattea \u00e8 composta da elementi pesanti.\nAnche questi elementi vengono generati da processi all'interno delle stelle; in astronomia qualsiasi elemento che non sia idrogeno o elio \u00e8 un \"metallo\". Questa distinzione \u00e8 significativa perch\u00e9 solamente idrogeno ed elio (con piccole tracce di litio) si trovano naturalmente senza l'intervento di fusione nucleare all'interno delle stelle; dunque la metallicit\u00e0 di una galassia o di un altro oggetto \u00e8 indice di un'attivit\u00e0 stellare precedente.\nQuesti sono i dieci elementi pi\u00f9 comuni nella Via Lattea misurati in parti per milione e ordinati secondo la massa.\nAbbondanza degli elementi sulla Terra.\nLa terra si \u00e8 formata dalla stessa nuvola di materia dalla quale si \u00e8 formato il Sole, ma i pianeti hanno acquisito differenti composizioni durante la formazione e l'evoluzione del sistema solare; la storia della Terra ha portato il pianeta ad avere differenti concentrazioni degli elementi.\nCrosta terrestre.\nGli elementi che costituiscono la crosta terrestre vengono classificati (con elementi appartenenti a pi\u00f9 di una categoria):\nCi sono salti nella percentuale di diffusione degli elementi chimici in prossimit\u00e0 di elementi instabili quali il tecnezio (numero atomico: 43) ed il promezio (numero atomico: 61). Sono molto rari sulla terra, essendo prodotti solo tramite fissione nucleare di atomi pi\u00f9 pesanti quali uranio e torio. Tramite spettroscopia sono stati ritrovati entrambi nell'atmosfera di alcune stelle, dove vengono prodotti tramite processi di nucleosintesi. Non compaiono nemmeno i gas nobili, dal momento che la loro presenza \u00e8 dovuta al decadimento di elementi radioattivi; i sei elementi pi\u00f9 rari, altamente radioattivi (polonio, astato, francio, radio, attinio e protoattinio) non sono stati misurati accuratamente data la loro presenza percentuale troppo piccola.\nOssigeno, silicio e alluminio sono i tre elementi pi\u00f9 comuni nella crosta terrestre, e formano numerosi minerali silicati.\nDiffusione delle terre rare.\nLa definizione \"terre rare\" \u00e8 fuorviante: le terre rare pi\u00f9 diffuse sono presenti in percentuali paragonabili ad elementi sfruttati a livello industriale come cromo, nichel, rame, zinco, molibdeno, tungsteno, stagno o piombo. Anche le terre rare meno frequenti (tulio e lutezio) sono presenti in quantit\u00e0 duecento volte superiori all'oro. Tuttavia le terre rare non tendono, diversamente dai metalli pi\u00f9 o meno preziosi, a depositarsi in concentrazioni utili per essere sfruttati. Di conseguenza, la maggior parte delle riserve mondiali di terre rare provengono da pochi giacimenti.\nLe differenze nell'abbondanza relativa delle terre rare nella crosta terrestre superiore \u00e8 causata dalla sovrapposizione di due effetti, uno nucleare ed uno geofisico.\nL'effetto nucleare mostra come le terre rare con numero atomico pari (58Ce, 60Nd, ...) hanno abbondanza cosmica e terrestre maggiore delle terre rare adiacenti con numeri atomici dispari (57La, 59Pr, ...). In secondo luogo, le terre rare pi\u00f9 leggere, avendo raggio ionico maggiore, sono pi\u00f9 fortemente concentrati nella crosta continentale rispetto alle terre rare pi\u00f9 pesanti. Nella maggior parte dei depositi di terre rare, i primi quattro elementi - La, Ce, Pr, e Nd - costituiscono dall'80 al 99% del totale.\nOceano.\nSi veda anche acqua marina per l'abbondanza degli elementi negli oceani, ma si consideri che questa lista \u00e8 per massa \u2013 una lista per molarit\u00e0 (frazione molare) apparirebbe diversa per i primi quattro elementi: l'idrogeno rappresenterebbe i due terzi del numero totale di atomi perch\u00e9 l'idrogeno \u00e8 presente con due atomi in ogni molecola d'acqua.\nAtmosfera.\nL'ordine degli elementi per frazione di volume (che \u00e8 anche approssimativamente la frazione molare) nell'atmosfera terrestre \u00e8 azoto (78.1%), ossigeno (20.9%), argon (0.96%), seguiti da carbonio ed idrogeno in quantit\u00e0 variabili. Questi ultimi sono in massima parte contenuti rispettivamente nel vapore acqueo e nell'anidride carbonica. Zolfo, fosforo e tutti gli altri elementi sono presenti in proporzioni decisamente inferiori.\nL'argon, pur presente in quantit\u00e0 rilevante nell'atmosfera, non compare nella crosta terrestre essendo un gas nobile.\nCorpo umano.\nLe cellule sono composte per il 65-90% del loro peso da acqua (H2O); un'altra parte significativa del peso \u00e8 dato da molecole organiche contenenti carbonio. L'ossigeno contribuisce cos\u00ec per la maggior parte alla composizione delle cellule umane, seguito dal carbonio. Il 99% della massa corporea umana \u00e8 costituita da sei elementi: ossigeno, carbonio, idrogeno, azoto, calcio e fosforo."}
{"id": "1547369", "revid": "2730", "url": "https://it.wikipedia.org/wiki?curid=1547369", "title": "Susan B. Anthony", "text": " Viaggi\u00f2 estesamente negli Stati Uniti ed in Europa, tenendo dai 75 ai 100 discorsi all'anno sui diritti delle donne per quasi 45 anni. Deceduta a Rochester, New York, all'et\u00e0 di 86 anni, venne sepolta al Mount Hope Cemetery.\nGli inizi.\nSusan Brownell Anthony nacque e crebbe ad Adams, Massachusetts (West Grove), seconda di 8 figli, dimostrando fin da piccola una precoce intelligenza. I suoi genitori, Daniel Anthony e Lucy Read, erano di religione quacchera ma di mentalit\u00e0 assai aperta e progressista: nel 1826, infatti, in seguito alla scissione dei Quaccheri tra due schieramenti, liberali e conservatori, la famiglia Anthony ader\u00ec rapidamente al primo gruppo. L'influenza della famiglia fu decisiva nella formazione della Anthony. Daniel impart\u00ec infatti ai suoi figli un'educazione sobria e austera, ma non rigida n\u00e9 moralista, incoraggiando il pieno sviluppo di personalit\u00e0 autonome, basate su valori profondi e sulla fiducia nella propria autostima.\nNel 1826, quando Susan aveva sei anni, la sua famiglia si trasfer\u00ec dal Massachusetts a Battenville, nello stato di New York. Susan fu iscritta in una scuola locale di quartiere, dove per\u00f2, essendo femmina, le veniva impartita un'istruzione di livello scarso e inferiore a quella dei maschi. Suo padre allora, convinto assertore del valore della cultura, la trasfer\u00ec immediatamente in una scuola domestica di gruppo, dove le insegn\u00f2 egli stesso. Mary Perkins, un'altra insegnante, trasmise a Susan un'immagine progressista della condizione femminile, rafforzando ulteriormente la sua crescente convinzione nell'eguaglianza delle donne.\nIn 1837, la Anthony fu mandata al \"Deborah Moulson's Female Seminary\", un collegio quacchero di Filadelfia, che mal sopportava. Ben presto per\u00f2 fu costretta a lasciarlo, a causa della rovina finanziaria che colp\u00ec la sua famiglia (come molte altre) durante il Panico del 1837 e dalla quale gli Anthony faticarono a riprendersi.\nCome conseguenza, nel 1839 la famiglia si trasfer\u00ec ad Hardscrabble (in seguito chiamata Center Falls), vicino a New York, e l'anno successivo Susan lasci\u00f2 la casa per andare ad insegnare ed aiutare cos\u00ec a pagare i debiti di suo padre. Proprio la sua esperienza di insegnante (divenne Preside della sezione femminile di una scuola di New Rochelle), la port\u00f2 a lottare per salari equivalenti a quelli degli insegnanti maschi, dal momento che gli uomini guadagnavano grosso modo quattro volte pi\u00f9 delle donne per le stesse mansioni. Susan era una donna dalla mentalit\u00e0 progressista. Partecip\u00f2 alla convenzione dei diritti delle donne tenutasi nell'agosto 1848, due settimane dopo la storica Convenzione di Seneca Falls, e firm\u00f2 la Dichiarazione dei Sentimenti della convenzione di Rochester.\nNel 1849, all'et\u00e0 di ventinove anni, la Anthony abbandon\u00f2 l'insegnamento e si trasfer\u00ec nella fattoria di famiglia a Rochester, New York. Cominci\u00f2 a prendere parte a convenzioni e raduni legati al movimento per la temperanza. A Rochester, frequent\u00f2 la locale Chiesa unitaria e cominci\u00f2 a distaccarsi dai Quaccheri, in parte a causa dei comportamenti ipocriti che aveva frequentemente riscontrato in molti predicatori della setta (ad esempio l'abuso di alcol). Invecchiando, si allontan\u00f2 sempre di pi\u00f9 dalla religione organizzata in generale, attirandosi la condanna di vari gruppi religiosi cristiani per i suoi atteggiamenti irreligiosi.\nDa giovane, la Anthony era molto insicura del suo aspetto fisico e delle sue capacit\u00e0 oratorie, tanto che evit\u00f2 a lungo di parlare in pubblico. Malgrado queste insicurezze, divenne una celebre presenza pubblica, riuscendo infine ad assumere la guida del movimento femminile. Come molte fra le prime attiviste per i diritti civili, impegnate anche per la protezione degli animali, la Anthony era vegetariana.\nIl primo attivismo sociale.\nNel decennio prima della Guerra di secessione americana, la Anthony assunse un ruolo di spicco nel movimento anti-schiavista e, soprattutto, in quello per la temperanza di New York (nel 1849, a 29 anni, divenne la segretaria delle \"Figlie della Temperanza\"), che le offr\u00ec la sua prima, importante ribalta pubblica.\nNel 1851 conobbe l'altra famosa femminista Elizabeth Cady Stanton, insieme alla quale organizz\u00f2 la prima societ\u00e0 femminile statale per la temperanza in America, dopo che lo stesso anno, proprio in quanto donna, le era stata rifiutata l'ammissione ad una precedente convenzione. Sebbene la Stanton rivendicasse una pi\u00f9 ampia e radicale piattaforma dei diritti delle donne, ella e la Anthony rimasero grandi amiche e colleghe per tutta la vita. Insieme attraversarono gli Stati Uniti tenendo discorsi e tentando di persuadere il governo che uomini e donne dovevano essere trattati in modo uguale nella societ\u00e0.\nDopo la prima convenzione americana dei diritti delle donne, svoltasi il 19 e 20 luglio 1848 a Seneca Falls, Susan prese attivamente parte alla successiva convenzione di Syracuse, nel 1852, cominciando ad ottenere vasta notoriet\u00e0 come potente sostenitrice pubblica dei diritti delle donne e nuova, attiva voce per il cambiamento.\nNel 1856 la Anthony tent\u00f2 ulteriormente di unificare il movimento per i diritti degli Afroamericani e quello per i diritti delle donne, unendosi alla Societ\u00e0 antischiavista americana di William Lloyd Garrison. Parlando alla Nona Convenzione dei diritti delle donne il 21 maggio 1859, chiese: \"Dove, in base alla nostra Dichiarazione d'indipendenza, l'uomo sassone trae il suo potere di privare tutte le donne e i negri dei loro inalienabili diritti?\".\nNel 1869 Susan entr\u00f2 in conflitto con il suo amico di vecchia data Frederick Douglass, anch'egli famoso attivista, a causa della posizione assunta dall'Associazione per gli uguali diritti. Pur avendo originariamente combattuto per il diritto al suffragio sia dei neri che delle donne, infatti, l'Associazione vot\u00f2 a favore del Quindicesimo Emendamento alla Costituzione, che concedeva il diritto di voto ai neri ma non alle donne. Delusa da tale atteggiamento, la Anthony decise da allora di dedicarsi quasi esclusivamente alla lotta a favore dei diritti delle donne.\nIl 1\u00ba gennaio 1868 la Anthony diede alle stampe il primo numero del settimanale \"The Revolution\". Pubblicato a New York, il suo motto era: \"La vera Repubblica \u2014 gli uomini, i loro diritti e niente di pi\u00f9; le donne, i loro diritti e niente di meno.\" Basato sulla collaborazione tra Susan ed Elizabeth Cady Stanton (che svolgevano i principali ruoli direttivi), \"The Revolution\" mirava a promuovere il diritto al suffragio delle donne e degli afroamericani, ma si occupava anche di molti altri temi sociali, come il diritto ad un salario equo, leggi pi\u00f9 liberali per il divorzio e la posizione della Chiesa sulle questioni femminili. Il giornale era sostenuto dal ricco attivista indipendente George Francis Train, che forn\u00ec 600 dollari in fondi iniziali.\nLa Anthony utilizz\u00f2 \"The Revolution\" come veicolo nella sua crociata a favore dell'uguaglianza, scrivendo con passione su vari temi legati ai diritti delle donne.\nLe organizzazioni per il suffragio nazionale.\nNel 1869 la Anthony e la Stanton fondarono l'Associazione nazionale per il suffragio delle donne (\"National Women's Suffrage Association\", NWSA), un'organizzazione che si batteva per il suffragio delle donne. Susan fu vicepresidente della NWSA dalla fondazione fino al 1892, quando divenne presidente.\nNei primi anni di vita della NWSA, la Anthony tent\u00f2 di conquistare le donne del movimento operaio alla causa suffragista, ma con scarso successo. Ella e la Stanton parteciparono come delegate alla convenzione del 1868 dell'Unione nazionale del lavoro (National Labor Union, la prima confederazione sindacale nazionale degli Stati Uniti). La Anthony, tuttavia, si alien\u00f2 inavvertitamente il movimento operaio, non solo perch\u00e9 il suffragio era visto come un interesse delle donne del ceto medio piuttosto che di quelle della ceto operaio, ma perch\u00e9 incoraggi\u00f2 apertamente le donne a raggiungere l'indipendenza economica entrando nell'industria tipografica, dove per\u00f2 all'epoca i lavoratori maschi erano in sciopero. A causa di questa vicenda, Susan fu in seguito espulsa dall'Unione nazionale del lavoro.\nNel 1890 la Anthony orchestr\u00f2 la fusione della NWSA con la pi\u00f9 conservatrice Associazione americana per il suffragio femminile (\"American Woman Suffrage Association\", AWSA), creando l'Associazione nazionale americana per il suffragio femminile (\"National American Woman Suffrage Association\", NAWSA). Fu un'operazione assai controversa, in quanto Susan, per garantirsi il risultato, fece volutamente approvare la fusione da un comitato ristretto, anzich\u00e9 mediante una consultazione aperta a tutti i membri della NWSA come prevedeva lo statuto.\nLa sua scelta di perseguire alleanze con i suffragisti moderati e conservatori cre\u00f2 a lungo tensioni tra lei e i suffragisti pi\u00f9 radicali come la Stanton. La Anthony era fortemente convinta che un approccio moderato piuttosto che radicale nella causa per i diritti delle donne fosse pi\u00f9 realistico e, di conseguenza, alla lunga pi\u00f9 proficuo per le stesse donne. La sua strategia era di unire il movimento suffragista ogni volta che fosse possibile e di concentrarsi poi strettamente sulla conquista del voto, rinviando temporaneamente altri sforzi collegati ai diritti delle donne, al fine di focalizzare l'attenzione su un'unica causa. La Stanton critic\u00f2 apertamente questa posizione, scrivendo che la Anthony e la leader della AWSA Lucy Stone \"\"vedono solamente il suffragio. Non vedono la schiavit\u00f9 religiosa e sociale della donna.\" La Anthony replic\u00f2: \"Contiamo oltre 10.000 donne e ciascuna ha delle opinioni... possiamo tenerle insieme per lavorare a favore del diritto di voto soltanto mettendo da parte i loro capricci e i loro pregiudizi su altri temi.\"\" La creazione della NAWSA effettivamente emargin\u00f2 gli elementi pi\u00f9 radicali all'interno del movimento delle donne, inclusa la Stanton. La Anthony si batt\u00e9 perch\u00e9 quest'ultima fosse eletta come prima presidente della NAWSA e si schier\u00f2 al suo fianco quando fu messa in minoranza dalle ampie fazioni conservatrici all'interno della nuova organizzazione.\nNel 1893 Susan collabor\u00f2 con Helen Barrett Montgomery alla formazione di un capitolo dell'Unione educativa ed industriale della donna (\"Woman's Educational and Industrial Union\", WEIU) a Rochester e, di nuovo, nel 1898, per la raccolta di fondi per promuovere l'accesso delle donne all'Universit\u00e0 di Rochester, un obiettivo che venne raggiunto nel 1900. In collaborazione con la Stanton, Matilda Joslyn Gage e Ida Husted Harper, la Anthony pubblic\u00f2 \"La storia del suffragio femminile\" (4 voll., New York, 1884\u20131887). Susan strinse amicizia anche con Josephine Brawley Hughes, una sostenitrice dei diritti delle donne e dell'abolizione dell'alcol in Arizona, e con Carrie Chapman Catt, che la Anthony appoggi\u00f2 per la presidenza della NAWSA quando si ritir\u00f2 formalmente nel 1900."}
{"id": "1547373", "revid": "486946", "url": "https://it.wikipedia.org/wiki?curid=1547373", "title": "TNA (biologia)", "text": ""}
{"id": "1547389", "revid": "116317764", "url": "https://it.wikipedia.org/wiki?curid=1547389", "title": "Indirizzo politico", "text": "L'indirizzo politico (o di governo) \u00e8 l'attivit\u00e0 svolta dagli organi costituzionali dello Stato e consiste nella formulazione delle scelte con le quali si individuano i fini che lo Stato intende perseguire in un determinato momento storico attraverso l'attivit\u00e0 amministrativa.\nNel diritto e nella politologia.\nIn diritto gli atti giuridici nei quali si estrinseca l'attivit\u00e0 di indirizzo politico sono detti \"atti politici\". In termini politologici l'attivit\u00e0 di indirizzo politico pu\u00f2 essere identificata con la decisione delle politiche pubbliche che saranno poi implementate dalla pubblica amministrazione. Infatti, \"trattandosi di un'attivit\u00e0 \u201clibera nel fine\u201d, essa opera in senso schumpeteriano: tra assunzione/mantenimento della carica elettiva e fornitura dell'appoggio per conseguire questo risultato vi \u00e8 uno \u201cscambio politico\u201d, che sarebbe utopistico o pernicioso negare, sindacare o giuridicizzare\".\nDifferenza dall'atto amministrativo.\nPoich\u00e9 \u00e8 volta ad individuare i fini da perseguire, l'attivit\u00e0 d'indirizzo politico \u00e8 in s\u00e9 libera nel fine e questo la distingue dall'attivit\u00e0 amministrativa. Infatti, per quanto l'organo amministrativo possa essere dotato di ampia discrezionalit\u00e0, la sua attivit\u00e0 incontrer\u00e0 sempre due ordini di limiti: da un lato, secondo il principio di legalit\u00e0, non potr\u00e0 esercitare il potere attribuitogli dalla legge per finalit\u00e0 diverse da quelle in vista delle quali la legge lo ha attribuito; dall'altro, dovr\u00e0 perseguire i fini predeterminati in sede di indirizzo politico.\nSecondo alcuni l'attivit\u00e0 di indirizzo politico costituirebbe una quarta funzione dello Stato, da aggiungere alle tre tradizionali: normazione, amministrazione e giurisdizione. Tuttavia, secondo l'opinione prevalente, non si tratta di una funzione a s\u00e9 ma, piuttosto, di un'attivit\u00e0 \"trasversale\", che si esprime in atti propri delle altre funzioni pubbliche: leggi e atti aventi forza di legge, atti del governo formalmente amministrativi, atti giurisdizionali (si pensi alle sentenze delle corti supreme o costituzionali che annullano atti aventi forza di legge).\nDall'attivit\u00e0 di indirizzo politico e dagli atti politici vanno distinti l'attivit\u00e0 e gli atti di \"alta amministrazione\". Si tratta di particolari atti amministrativi che svolgono una funzione di raccordo tra gli atti politici, volti alla scelta dei fini da perseguire, ed i provvedimenti amministrativi in senso stretto, volti alla concreta attuazione delle scelte effettuate con gli atti politici, rappresentando cos\u00ec il primo grado di attuazione dell'indirizzo politico in ambito amministrativo (ne sono esempi la nomina e la revoca dei pi\u00f9 alti funzionari pubblici, l'adozione dei regolamenti ecc.)\nNella giurisprudenza italiana.\nIn tutti gli ordinamenti gli atti politici, in quanto liberi nel fine, si connotano per la loro \"insindacabilit\u00e0\" essendo sottratti al sindacato degli organi, amministrativi o giurisdizionali, di giustizia amministrativa.\nNell'ordinamento italiano il principio - dato dalla sussistenza di una libert\u00e0 nel fine che impedisce il sindacato giurisdizionale, in ragione dell\u2019assenza del necessario parametro giuridico - era sancito nell'art. 31 del Testo Unico sul Consiglio di Stato e, successivamente, \u00e8 entrato nell\u2019art. 7, comma 1, del codice del processo amministrativo. La Corte costituzionale lo ha ritenuto compatibile con la Costituzione vigente chiarendo, tuttavia, che \u00e8 applicabile ai soli atti politici in senso proprio (e non, quindi, agli atti di alta amministrazione) e che \u201cquando il legislatore predetermina canoni di legalit\u00e0, ad essi la politica deve attenersi, in ossequio ai fondamentali principi dello Stato di diritto\u201d.\n\"Si deve, al riguardo, rimarcare che, ad avviso della giurisprudenza costituzionale, la presenza di un vincolo giuridico comporta l\u2019attrazione delle determinazioni in materia assunte da organi politici nell\u2019alveo dell\u2019azione amministrativa sottoposta, alla stregua dei principi costituzionali, al controllo di legalit\u00e0 da parte dell\u2019autorit\u00e0 giurisdizionale all\u2019uopo preposta\"."}
{"id": "1547390", "revid": "120570162", "url": "https://it.wikipedia.org/wiki?curid=1547390", "title": "Luciano Forni", "text": "Biografia.\nProveniente da una famiglia cattolica economicamente modesta, ha svolto le professioni di maestro elementare e di direttore didattico.\nHa militato a lungo nelle file della sezione comasca della Democrazia Cristiana, ricoprendo anche la carica di segretario provinciale. Sono state numerose le cariche istituzionali ricoperte, tra cui consigliere comunale per diverse volte a Como, assessore a Como, assessore alla Provincia di Como; ha poi presieduto l'ASSL di Como.\nIl 6 ottobre 1976 divent\u00f2 deputato della VII legislatura della Repubblica Italiana, dopo esser stato eletto il 30 giugno a Como nelle liste della Democrazia Cristiana. Nella Camera dei Deputati fece parte della commissione sanit\u00e0 e firm\u00f2 la legge della riforma sanitaria del 1978, che \u00e8 ancora alla base del sistema sanitario italiano. Dopo il termine del mandato nel 1979, venne poi eletto senatore nell'VIII legislatura della Repubblica Italiana, sempre con la Democrazia Cristiana. Nel 1979 \u00e8 stato vicepresidente della commissione sanit\u00e0 del Senato. \u00c8 stato inoltre componente della commissione d'inchiesta sul rapimento dell'on. Moro e sul terrorismo dal 1981 al 1983. Sempre dal 1981 al 1983 \u00e8 stato componente della commissione anti mafia.\nDopo lo scioglimento della Democrazia Cristiana nel 1994, ha collaborato alla fondazione del Partito Popolare Italiano e successivamente di Democrazia \u00e8 Libert\u00e0 - La Margherita.\n\u00c8 morto il 9 maggio 2020 presso l'Ospedale Sant'Anna di San Fermo della Battaglia."}
{"id": "1547391", "revid": "767487", "url": "https://it.wikipedia.org/wiki?curid=1547391", "title": "Maciste alla corte dello Zar", "text": "Maciste alla corte dello Zar \u00e8 un film del 1964 diretto da Tanio Boccia. \u00c8 un peplum con elementi fantastico-fantascientifici.\nTrama.\nAi confini dell'Asia centrale, le terre sono sotto il dominio del potente e crudele Zar Nicola. Una spedizione scientifica scopre un sepolcro contenente un sarcofago. Aperto il sarcofago gli scienziati trovano il corpo di un uomo dotato di grande muscolatura. Esposto al sole il corpo di Maciste si rianima e dimostra agli scopritori la sua immensa forza. Lo Zar viene messo al corrente della scoperta e decide di sfruttare le capacit\u00e0 dell'eroe per il proprio tornaconto personale. Mentre Maciste \u00e8 sotto il comando dello Zar conosce Sonia, una ragazza molto bella di cui si innamora e da cui \u00e8 ricambiato; grazie a lei Maciste capisce la vera natura malvagia dello Zar, che temendo la sua ira lo fa imprigionare. Maciste riuscir\u00e0 ad evadere e a sgominare le armate dello Zar, arrivando fino al sovrano per destituirlo.\nProduzione.\nKirk Morris, che interpreta Maciste, \u00e8 il nome d'arte del veneziano Adriano Bellini."}
{"id": "1547393", "revid": "2138421", "url": "https://it.wikipedia.org/wiki?curid=1547393", "title": "Lutynia", "text": "Lutynia (tedesco Leuthen) \u00e8 una frazione polacca del comune di Mi\u0119kinia, nel distretto di \u015aroda \u015al\u0105ska, Bassa Slesia.\nStoria.\nLeuthen viene citata per la prima volta nel 1346. Il giorno 5 dicembre 1757 Federico il Grande, re della Prussia vi sconfisse, nell'omonima battaglia l'esercito austriaco, di consistenza numerica pressoch\u00e9 doppia, al comando del principe di Lothringen, cognato di Maria Teresa d'Austria, nell'ambito della Guerra dei sette anni.\nLeuthen appartenne fino al 1945 al circondario di Neumarkt."}
{"id": "1547397", "revid": "123551968", "url": "https://it.wikipedia.org/wiki?curid=1547397", "title": "Goodbye My Lover", "text": "Goodbye My Lover \u00e8 un singolo del cantautore britannico James Blunt, pubblicato il 16 novembre 2005 come quarto estratto dal primo album in studio \"Back to Bedlam\".\nDescrizione.\nIl brano \u00e8 stato scritto da James Blunt insieme a Sacha Skarbek ed \u00e8 stato prodotto da Tom Rothrock e Jimmy Hogarth.\nSuccesso commerciale.\nIl brano ha raggiunto la top ten in quasi tutte le classifiche del mondo. Negli Stati Uniti il brano \u00e8 stato pubblicato nel 2006 ma ha ottenuto un modesto successo.\nVideo musicale.\nIl videoclip \u00e8 stato girato da Sam Brown il 28 ottobre 2005 a Los Angeles. Nel video Blunt \u00e8 seduto da solo in una stanza piuttosto scura mentre riflette su una passata relazione. Apparentemente nella stessa stanza, ma alla luce del giorno, una ragazza (Mischa Barton del telefilm \"The O.C.\"), l'ex-partner di Blunt, ha un incontro intimo con un altro uomo (Matt Dallas del telefilm \"Kyle XY\").\nCuriosit\u00e0.\nLa canzone ha conquistato un singolare primato in Inghilterra, risultando la pi\u00f9 suonata ai funerali."}
{"id": "1547400", "revid": "2178", "url": "https://it.wikipedia.org/wiki?curid=1547400", "title": "Fiume Shannon", "text": ""}
{"id": "1547401", "revid": "287204", "url": "https://it.wikipedia.org/wiki?curid=1547401", "title": "SMS Charity", "text": ""}
{"id": "1547410", "revid": "125595017", "url": "https://it.wikipedia.org/wiki?curid=1547410", "title": "Martin Donovan", "text": "Biografia.\nApparso in molti film del regista indipendente Hal Hartley, nel 1992 \u00e8 stato diretto da Spike Lee in \"Malcolm X\". Ha tre fratelli, ed \u00e8 sposato dal 1984 con l'attrice Vivian Lanko ed ha due figli.\nDoppiatori italiani.\nNelle versioni in italiano dei suoi film, Martin Donovan \u00e8 stato doppiato da:"}
{"id": "1547411", "revid": "116480647", "url": "https://it.wikipedia.org/wiki?curid=1547411", "title": "Nubi nottilucenti", "text": "Le nubi nottilucenti (in inglese NoctiLucent Clouds, sigla NLC), note anche come nubi polari mesosferiche (in inglese Polar Mesospheric Clouds, sigla PMC), sono un fenomeno atmosferico nuvoloso visibile durante il crepuscolo inoltrato. Si possono osservare con maggiore frequenza nei mesi estivi a latitudini tra i 50\u00b0 e il 70\u00b0, sia a nord che a sud dell'equatore. Le nubi nottilucenti sono correlate con i Minimi solari, ossia il loro numero aumenta quando diminuiscono le macchie solari e viceversa.\nDescrizione.\nSono le nubi pi\u00f9 alte nell'atmosfera terrestre, collocate nella mesosfera ad altitudini di circa , e sono visibili solamente dopo il tramonto, quando vengono illuminate dalla luce del Sole da sotto l'orizzonte, mentre gli strati pi\u00f9 bassi dell'atmosfera sono oscurati dall'ombra terrestre, oppure quando sono troppo deboli per essere osservati. Le nubi nottilucenti sono un fenomeno meteorologico non completamente compreso. Le nubi non sono generalmente in grado di raggiungere simili altitudini, soprattutto in tali condizioni di pressione atmosferica.\nPer spiegare il fenomeno in passato fu proposto che esse dovessero essere composte di ceneri vulcaniche o polveri meteoriche, ma oggi \u00e8 noto che sono composte prevalentemente da cristalli di ghiaccio (dato confermato dal satellite UARS). Esse sembrano essere un fenomeno relativamente recente; la loro prima osservazione \u00e8 stata registrata nel 1885, poco dopo l'eruzione del vulcano Krakatoa, ed \u00e8 stato ipotizzato che possano essere collegate ai mutamenti climatici. Almeno un ricercatore, il Dr. Michael Stevens dell'United States Naval Research Laboratory, ritiene che il carburante combusto degli Space Shuttle possa contribuire alla costituzione delle nubi nottilucenti. Le immagini registrate hanno anche dimostrato che alcune nuvole di detriti generate da vari disastri spaziali sono state scambiate per nubi nottilucenti. \u00c8 stato suggerito che una transizione ad un'economia basata sull'idrogeno come fonte energetica potrebbe accrescere la portata di questo fenomeno in futuro, in virt\u00f9 dell'aumento delle emissioni di idrogeno libero.\nLe nubi nottilucenti possono essere studiate dal suolo, dallo spazio oppure \"in situ\" utilizzando razzi sonda; difatti hanno altitudini troppo elevate per essere raggiunte dai palloni sonda. Le nubi nottilucenti furono analizzate per la prima volta dallo spazio dalla strumentazione sul satellite OGO-6 nel 1972. Pi\u00f9 recentemente sono state studiate in modo approfondito col satellite svedese Odin, lanciato nel 2001. La missione satellitare AIM, iniziata nel 2007, \u00e8 dedicata alla ricerca su tale fenomeno.\nIl 28 agosto 2006, gli scienziati della missione spaziale Mars Express hanno annunciato di avere scoperto su Marte nuvole composte da diossido di carbonio simili alle nubi nottilucenti, che si estendono fino ai al di sopra la superficie del pianeta.\nSi pu\u00f2 trovare una discussione completa sulle nubi nottilucenti nel libro di Michael Gadsden &amp; Wilfried Shr\u00f6der, Noctilucent clouds, New York, Springer, 1989 e nel libro di Wilfried Schr\u00f6der, Noctilucent clouds and Mesosphere, Bremen, Science Edition 2006. Schr\u00f6der ha evidenziato una relazione tra i periodi di transizione stagionali nella mesosfera e la durata delle nubi nottilucenti."}
{"id": "1547412", "revid": "767487", "url": "https://it.wikipedia.org/wiki?curid=1547412", "title": "Fonky Family", "text": "La Fonky Family (spesso abbreviata in La Fonky, or La FF) \u00e8 un gruppo hip hop francese proveniente da Marsiglia e composto da:\nLa Fonky ha fatto il suo esordio sulla scena francese ne 1994, dopo gli IAM ha spianato la strada agli artisti di genere provenienti dalla multietnica citt\u00e0 di Marsiglia. Nel 1995 sono apparsi nel brano \"\"Les Bad Boys de Marseille\" nell'album \"M\u00e9t\u00e8que et mat\", il primo da solista di Akhenaton. Il loro primo album \u00e8 stato invece \"Si Dieu veut\", uscito nel 1997 e diventato successivamente disco d'oro. Dopo l'uscita dell'album, Karima ha lasciato il gruppo.\nNel 1998 sono stati chiamati a collaborare assieme ad Akhenaton per la colonna sonora del film di Luc Besson \"Taxxi\", il successo della pellicola ha trainato la colonna sonora ai vertici delle classifiche francesi, aprendo la strada al gruppo per nuove collaborazioni con gli artisti degli IAM, e per la realizzazione di un EP con sei brani, intitolato \"Hors s\u00e9rie volume 1\" ed uscito nella primavera del 1999. \"Hors s\u00e9rie volume 2\" \u00e8 invece uscito nel 2000.\nIl loro secondo album, \"Art de rue\", \u00e8 uscito nel 2001. Dopo questa seconda realizzazione, molti dei componenti del gruppo hanno deciso di intraprendere una carriera solista: Le Rat Luciano aveva gi\u00e0 iniziato con un album nel 2000, e Sat e Don Choa lo hanno seguito nel 2001 e 2002 rispettivamente. DJ Djel ha prodotto invece due compilation nel 2001 e 2003.\nNel gennaio del 2006, Fonky Family ha realizzato il suo terzo album \"Marginale Musique\" (Jive/SONY BMG), che ha debuttato in Francia al numero uno. La BMG ha siglato un accordo di distribuzione globale con il gruppo.\nIl brano della Fonky Family \"La Furie et la Foi\" w\u00e8 stato usato come colonna sonora nell'esibizione dello skater francese JB Gillet nel film \"Rodney Vs Daewon Round II\"\"."}
{"id": "1547414", "revid": "116578739", "url": "https://it.wikipedia.org/wiki?curid=1547414", "title": "Attrezzo agricolo", "text": "Gli attrezzi agricoli sono strumenti di lavoro in agricoltura, di fondamentale importanza nell'attivit\u00e0 umana. Si dividono in attrezzi manuali e meccanici. I manuali hanno svolto un ruolo di primo piano fino al XIX secolo nella parte occidentale, ma a tutt'oggi sono impiegati in tutto il globo, specialmente nei paesi poco industrializzati. Per altri lavori o per la produzione agricola a livello industriale sono affiancati o del tutto sostituiti dalle macchine agricole meccaniche con funzioni analoghe. D'altro canto, va detto che gli strumenti manuali non sono mai caduti del tutto in disuso, neanche nel mondo occidentale. Difatti, sono utili e soventemente necessari in vari casi: ad esempio, quando si pratica un'agricoltura su appezzamenti ridotti (il caso dell'orticoltura a livello personale e/o familiare); oppure quando i terreni non sono del tutto lavorabili con attrezzi meccanici; risultano inoltre utilissimi nello svolgere lavori dove \u00e8 necessaria maggior cura manuale (ad esempio la floricultura).\nGli attrezzi agricoli manuali vengono classificati in base al lavoro con cui vengono utilizzati in:\nLavori agricoli vari.\ntrapiantatore, cartoccia, vanga per insalati, tagliafieno, tenaglie, disopercolatori, annaffiatoi\nAttrezzi tradizionali di uso locale.\nFustafoco"}
{"id": "1547415", "revid": "1342360", "url": "https://it.wikipedia.org/wiki?curid=1547415", "title": "Pallone d'oro 1972", "text": "L\u2019edizione 1972 del Pallone d'oro, 17\u00aa edizione del premio calcistico istituito dalla rivista francese \"France Football\", fu vinta dal tedesco Franz Beckenbauer ().\nI giurati che votarono furono 25, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1547416", "revid": "30297", "url": "https://it.wikipedia.org/wiki?curid=1547416", "title": "Stade-Rennais", "text": ""}
{"id": "1547417", "revid": "339392", "url": "https://it.wikipedia.org/wiki?curid=1547417", "title": "Calende greche", "text": ""}
{"id": "1547419", "revid": "767487", "url": "https://it.wikipedia.org/wiki?curid=1547419", "title": "European Policy Centre", "text": "Lo European Policy Centre (EPC) \u00e8 un think-tank belga dedicato alla ricerca sugli affari europei, con sede a Bruxelles.\nAttivit\u00e0.\nIl Direttore esecutivo dell'EPC \u00e8 Fabian Zuleeg, economista tedesco, mentre il Direttore degli Studi \u00e8 Janis A. Emmanouilidis, scienziato politico ed economista di origini greco-tedesche. I 21 analisti dell'EPC conducono ricerca e analisi, organizzano dibattiti tra specialisti ed eventi con stakeholder di vario tipo.\nIl lavoro di ricerca dell'EPC si struttura in cinque programmi principali:\nFinanziamenti.\nL'EPC riceve finanziamenti da varie fonti, tra cui i suoi partner strategici: la Fondazione Re Baldovino, con sede in Belgio, Stiftung Mercator, con sede in Germania e la Adessium Foundation, con sede nei Paesi Bassi. Il finanziamento dell'EPC si basa sulle iscrizioni a pagamento dei membri e su sovvenzioni da parte dell'Unione Europea (UE) e altre organizzazioni locali e internazionali.\nGovernance.\nHerman Van Rompuy \u00e8 il presidente dell'EPC e dirige il suo Comitato consultivo, che include alcuni attori chiave dell'UE, tra cui: Joaquin Almunia, Maria Jo\u00e0o Rodrigues, Lord Kerr di Kinlochard, Danuta H\u00fcbner, Janez Poto\u010dnik, Andr\u00e9 Sapir, Wolfgang Sch\u00fcssel, Rita S\u00fcssmuth e Jacek Saryusz-Wolski.\nL'Assemblea Generale e il Consiglio di Amministrazione dell'EPC sono entrambi presieduti da Paul Skytte Christoffersen, ex Ambasciatore di Danimarca in Belgio e Rappresentante Permanente presso l'UE.\nTra i precedenti presidenti dell'EPC ci sono Peter Sutherland (1998-2011) e Philippe Maystadt (2011-2014), mentre tra quelli del Consiglio d'Amministrazione ci sono Hywel Ceri Jones, fondatore del Programma Erasmus, Antonio Vitorino e Meglena Kuneva, ex Commissari europei.\nMembri.\nL'EPC conta tra i suoi membri iscritti circa 350 organizzazioni di vario tipo: ambasciate diplomatiche, compagnie private, NGO, autorit\u00e0 locali e regionali."}
{"id": "1547423", "revid": "154326", "url": "https://it.wikipedia.org/wiki?curid=1547423", "title": "Borbone Parma", "text": ""}
{"id": "1547424", "revid": "309289", "url": "https://it.wikipedia.org/wiki?curid=1547424", "title": "Alazeja", "text": "La Alazeja (anche traslitterata come \"Alazeya\") \u00e8 un fiume della Russia nordorientale, interamente compreso nel territorio della Repubblica Autonoma della Sacha-Jacuzia.\nNasce dal versante nordorientale della catena montuosa omonima, in seguito alla confluenza dei due rami sorgentiferi Nel'kan e Kadyl\u010dan; fluisce inizialmente verso est-nordest per alcune centinaia di chilometri, piegando quindi verso nord-nordest nella seconda parte del suo corso, attraversando il Bassopiano della Kolyma. Sfocia nel Mare della Siberia Orientale, nei pressi della localit\u00e0 di Loga\u0161kino, dividendosi in parecchi bracci i principali dei quali sono Loga\u0161kina e Tynjal'kut.\nIl territorio attraversato \u00e8 piatto, ricchissimo di laghi (circa 24.000) e interessato da permafrost che peggiora drammaticamente le condizioni di drenaggio dell'intero bacino, che vede estesissimi allagamenti nella stagione estiva di disgelo. Fra i numerosi affluenti, i principali sono la Rossocha, che si immette da sinistra, la Sloboda e il Buor-Jurjach da destra.\nL'Alazeja non tocca centri urbani di rilievo, malgrado le sue dimensioni; \u00e8 gelato, mediamente, in un periodo compreso fra la fine di settembre/primi di ottobre e la fine di maggio/primi di giugno."}
{"id": "1547425", "revid": "80339", "url": "https://it.wikipedia.org/wiki?curid=1547425", "title": "Alazeya", "text": ""}
{"id": "1547428", "revid": "643494", "url": "https://it.wikipedia.org/wiki?curid=1547428", "title": "Kyle Eastwood", "text": "Background Musicale.\nKyle Eastwood \u00e8 cresciuto ascoltando il jazz dei grandi autori come Miles Davis, Dave Brubeck e Thelonious Monk, guidato dai genitori, entrambi amanti di quel genere di musica. Ha visitato anche molti festival come il Monterey Jazz Festival dove, grazie alla fama del padre, \u00e8 riuscito ad accedere ai backstage e a incontrare grandi artisti come Dizzy Gillespie e Sarah Vaughan che lui stesso dir\u00e0 che hanno molto influito sulla sua musica.\nBiografia.\nKyle Eastwood \u00e8 nato a Los Angeles, California da Clint Eastwood e Maggie Johnson. \u00c8 cresciuto a Carmel (California).\nMentre studia alla University of Southern California comincia a suonare il basso elettrico imparando soprattutto a suonare rhythm'n'blues, Motown e reggae. A 18 anni decide di dedicarsi completamente alla musica. Supportato dal padre, grande appassionato di jazz, lascia l'universit\u00e0 per studiare con il grande bassista francese Bunny Brunel e comincia a suonare negli ambienti jazzistici di New York e Los Angeles formando il Kyle Eastwood Quartet.\nSuona anche al concerto , un concerto che celebra la passione per il jazz del padre Clint.\nNel 1998 la Sony pubblica il suo primo album From There to Here, un insieme di classici e composizioni jazz. Dopo aver ottenuto un breve contratto con la Candid Record, Eastwood firma con la Rendezvous, etichetta discografica di Dave Koz, con la quale pubblica i suoi due primi album come solista Paris Blue e \"Now\".\nIl 2009 \u00e8 l'anno di Metropolitain, che - come lascia intendere il titolo - viene prodotto in parte a Parigi (parte delle registrazioni vengono eseguite presso le sale dello Studio Feber) e Los Angeles, anche se i maggiori influssi nella struttura dell'album derivano senz'altro dalle permanenza dell'artista presso la capitale francese. Kyle si avvale, per quest'ultimo album, dell'aiuto dei musicisti francesi Eric Legnini al pianoforte e Manu Katch\u00e9 alla batteria, della cantante transalpina Camille oltre a quello del trombettista tedesco Till Br\u00f6nner.\nOltre a questi tre album la produzione discografica si estende alle colonne sonore dei film \"Mystic River\" (2002), \"Million Dollar Baby\" (2004), \"Flags of Our Fathers\" (2006), \"Lettere da Iwo Jima\" (2006), \"Gran Torino\" (2008) e \"Invictus\" (2009).\nVita privata.\n\u00c8 il fratello maggiore della stilista ed attrice Alison Eastwood. Ha una figlia, Graylen, avuta dalla ex-moglie Laura Gomez."}
{"id": "1547433", "revid": "86897597", "url": "https://it.wikipedia.org/wiki?curid=1547433", "title": "Uliveti", "text": ""}
{"id": "1547434", "revid": "28592", "url": "https://it.wikipedia.org/wiki?curid=1547434", "title": "Grandi principi del Principato di Vladimir-Suzdal", "text": ""}
{"id": "1547436", "revid": "135224", "url": "https://it.wikipedia.org/wiki?curid=1547436", "title": "Frenulo corto", "text": ""}
{"id": "1547440", "revid": "135182", "url": "https://it.wikipedia.org/wiki?curid=1547440", "title": "Hofbr\u00e4u", "text": ""}
{"id": "1547442", "revid": "1543377", "url": "https://it.wikipedia.org/wiki?curid=1547442", "title": "Mascot Label Group", "text": "La Mascot Label Group \u00e8 un'etichetta discografica indipendente olandese specializzata nell'heavy metal, nota soprattutto per la produzione di molti guitar hero."}
{"id": "1547445", "revid": "1566286", "url": "https://it.wikipedia.org/wiki?curid=1547445", "title": "Romolo Guerrieri", "text": "Biografia.\n\u00c8 il fratello del regista Marino Girolami e zio dell'attore Enio Girolami e del regista Enzo G. Castellari."}
{"id": "1547448", "revid": "1305772", "url": "https://it.wikipedia.org/wiki?curid=1547448", "title": "Frameshift", "text": ""}
{"id": "1547449", "revid": "44939", "url": "https://it.wikipedia.org/wiki?curid=1547449", "title": "Mutazione frameshift", "text": ""}
{"id": "1547450", "revid": "287204", "url": "https://it.wikipedia.org/wiki?curid=1547450", "title": "Gymnopus dryophilus", "text": "\"Gymnopus dryophilus\" (Bull.) Murrill, \"N. Amer. Fl.\" (New York) 9: 362 (1916), \u00e8 un piccolo fungo, abbastanza comune, appartenente alla famiglia Tricholomataceae.\nRecenti studi hanno evidenziato la presenza in esso di sostanze anti infiammatorie (\u03b2-glucani).\nDescrizione della specie.\nCappello.\n3-7 cm di diametro, prima convesso, poi appianato, a volte umbonato\nLamelle.\nFitte, strette, da adnate a libere, prima bianche, poi giallo paglierino.\nGambo.\n3-8 x 0,2-0,5 cm, cilindrico, a volte ingrossato alla base, esile, tenace, liscio, cartilagineo, fistoloso, giallo-aranciato o giallo-rosso con le stesse tonalit\u00e0 del cappello.\nCarne.\nColor crema, acquosa, sottile nel cappello, tenace nel gambo\nHabitat.\n\u00c8 una specie abbastanza comune, fruttifica pi\u00f9 in primavera che in autunno, infatti i primi carpofori cominciano a spuntare gi\u00e0 con le prime piogge in aprile-maggio.\nCresce gregario o cespitoso, principalmente nelle lettiere di boschi di latifoglia, ma anche di aghifoglia.\nCommestibilit\u00e0.\nDiscreto commestibile, comunque di poco valore alimentare, se ne utilizza solo il cappello, poich\u00e9 il gambo \u00e8 alquanto coriaceo.\nEtimologia.\nDal greco \"drys \" = quercia e \u201cfilos\u201d = amico, per l'habitat preferito dalla specie.\nSpecie simili.\nQuesto fungo pu\u00f2 essere confuso facilmente con altre specie consimili, come:"}
{"id": "1547453", "revid": "87797315", "url": "https://it.wikipedia.org/wiki?curid=1547453", "title": "Garante per la sorveglianza dei prezzi", "text": "Il Garante per la sorveglianza dei prezzi (colloquialmente Mister Prezzi) \u00e8 una figura italiana istituita per la prima volta dalla Legge finanziaria 2008.\nIl compito dell'istituzione \u00e8 quello di vigilare sul corretto andamento dei listini e dei prezzi sul mercato. La legge non prevede alcuna possibilit\u00e0 di sanzione, per cui i suoi poteri sono piuttosto limitati. L'obiettivo \u00e8 quello di operare ad un rafforzamento dei controlli e della sorveglianza sui prezzi al fine di garantire un mercato corretto in difesa dei cittadini consumatori.\nL'incarico in un primo momento \u00e8 affidato ad Antonio Lirosi, capo del Dipartimento per la regolazione del mercato per il Ministero dello Sviluppo Economico, sostituito nel febbraio del 2009 da Luigi Mastrobuono, funzionario del Ministero dello Sviluppo Economico.\nAffidato, dal luglio 2009 al luglio 2012, a Roberto Sambuco, attualmente l'incarico \u00e8 ricoperto, dal 4 ottobre 2012, da Gianfrancesco Vecchio."}
{"id": "1547454", "revid": "1884099", "url": "https://it.wikipedia.org/wiki?curid=1547454", "title": "Otelu Rost", "text": "Otelu Rost \u00e8 un passo collinare della Romania ad ovest della citt\u00e0 di Sarmizegetusa (Hunedoara), chiamato \"porte di ferro\" al tempo dell'imperatore Traiano durante le sue campagne in Dacia dal 101 al 106."}
{"id": "1547456", "revid": "174925", "url": "https://it.wikipedia.org/wiki?curid=1547456", "title": "Vasilij Surikov", "text": ""}
{"id": "1547457", "revid": "76069", "url": "https://it.wikipedia.org/wiki?curid=1547457", "title": "Kasaya", "text": ""}
{"id": "1547460", "revid": "109864249", "url": "https://it.wikipedia.org/wiki?curid=1547460", "title": "Villa Obizza", "text": "La Villa Obizza \u00e8 una residenza di campagna, ora disabitata, che in passato apparteneva alla famiglia Obizzi. Essa si trova nella frazione di Bottaiano, nel comune di Ricengo, in provincia di Cremona. La villa \u00e8 costruita nello stile palladiano.\nEssa fu voluta da Gi\u00f2 Matteo Obizzi, nobile consigliere della citt\u00e0 di Crema, verso la fine del XVII secolo. La Villa Obizza fu completata nel 1702 e prende il nome dal primo proprietario.\nDopo il crollo del tetto avvenuto nell'inverno del 1986 a causa del maltempo, sono state aperte molte campagne per restaurare l'edificio.\nTuttavia il 12 dicembre 2019 ha ceduto la facciata principale dell\u2019edificio e con esso anche la possibilit\u00e0 di riuscire ad intervenire per recuperare l\u2019antico splendore della Villa.\nStoria.\nLa famiglia Obizzi, che possedeva terreni a Bottaiano dal 1554, volle una residenza di campagna verso la fine del XVII secolo. Commission\u00f2 la costruzione il consigliere Gi\u00f2 Matteo Obizzi. La villa fu completata nel 1702. Nella prima met\u00e0 del XIX secolo la villa fu resa ai Monticelli. Con la morte di Vincenzo Monticelli, che nel 1816 spos\u00f2 Maria Obizzi, si estinse la dinastia degli Obizzi. Nei decenni successivi villa Obizza pass\u00f2 a diverse famiglie, l'ultima delle quali, gli Invernizzi, la abbandonarono per poi andare ad abitare nella pi\u00f9 modesta villa a Ripalta Guerina, dove portarono l'arredamento e gli arazzi.\nNonostante fosse stata abbandonata, in villa Obizza ha continuato a svilupparsi una fiorente attivit\u00e0 agricola. Perci\u00f2 l'edificio divenne un deposito per le derrate agricole nel 1912.\nNegli anni 1950, con il boom industriale, le campagne si spopolarono, la villa venne abbandonata dal suo ultimo custode nel 1971. Nonostante l'accaduto, l'attivit\u00e0 agricola continu\u00f2 a essere presente. Dopo la vendita dell'azienda e della villa agli Invernizzi, che la trascurarono, la villa croll\u00f2. Il fatto avvenne nel 1988 per causa del maltempo, che caus\u00f2 danni al timpano e al salone principale."}
{"id": "1547461", "revid": "38120", "url": "https://it.wikipedia.org/wiki?curid=1547461", "title": "Cavaliere di Bronzo", "text": ""}
{"id": "1547462", "revid": "729019", "url": "https://it.wikipedia.org/wiki?curid=1547462", "title": "Loop device", "text": "Nei sistemi operativi Unix e Unix-like un loop device, o loopback device, o vnd (da vnode disk), o lofi (loopback file interface) \u00e8 un tipo di dispositivo a blocchi associato dinamicamente ad un file (o anche a un altro dispositivo a blocchi) che rende il file visibile al sistema come se fosse un dispositivo di memoria di massa. \nA seconda delle implementazioni, un \"loop device\" pu\u00f2 anche effettuare elaborazioni al volo dei dati: ad esempio, pu\u00f2 essere usato per ottenere una vista non cifrata di un file system cifrato.\nUtilizzo.\nDal momento che i \"loop device\" presentano al sistema un file regolare come se fosse un dispositivo di memoria di massa, essi di fatto permettono di montare dei file che contengono i dati di un intero file system. File di questo genere sono tipicamente immagini ISO e immagini di floppy disc: montare via loop mount un file che contiene un'immagine di un \"file system\" rende i file in esso presenti accessibili esattamente come accade per i dispositivi fisici di memoria di massa.\nIl file associato al \"loop device\" pu\u00f2 essere un file regolare, o pu\u00f2 essere a sua volta un altro dispositivo a blocchi che rappresenta direttamente un dispositivo fisico di memoria di massa: in quest'ultimo caso il \"loop device\" pu\u00f2 essere comunque utile se effettua elaborazioni al volo (si pensi ad esempio ad un dispositivo di memoria di massa cifrato, che tramite un \"loop device\" specifico potrebbe essere presentato al volo in versione decifrata e quindi montato)."}
{"id": "1547466", "revid": "78273", "url": "https://it.wikipedia.org/wiki?curid=1547466", "title": "Rivolta decabrista", "text": ""}
{"id": "1547469", "revid": "486946", "url": "https://it.wikipedia.org/wiki?curid=1547469", "title": "Impero Turco", "text": ""}
{"id": "1547470", "revid": "28592", "url": "https://it.wikipedia.org/wiki?curid=1547470", "title": "Lamaista", "text": ""}
{"id": "1547471", "revid": "599013", "url": "https://it.wikipedia.org/wiki?curid=1547471", "title": "Lcn", "text": ""}
{"id": "1547475", "revid": "2166030", "url": "https://it.wikipedia.org/wiki?curid=1547475", "title": "Sancho I Garc\u00e9s di Navarra", "text": "Origine.\nFiglio primogenito del co-regnante e poi reggente di Pamplona Garc\u00eda II Jim\u00e9nez e della sua seconda moglie, secondo il codice di Roda, Dadildis di Pallars, sorella del conte di Ribagorza, Raimondo I di Pallars, nipote del conte Raimondo I di Tolosa.\nBiografia.\nDopo che suo padre, nell'882, alla battaglia di Lumbier, combattuta conto l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, in cui mor\u00ec il re di Pamplona, Garc\u00eda I \u00cd\u00f1iguez, fu sconfitto, come co-regnante (nel Codice di Roda \u00e8 citato come regnante) del re di Pamplona, Fortunato, da poco liberato dai Mori dalla prigione di Cordova, fu sostituito dal suo fratellastro, \u00cd\u00f1igo II Garc\u00e9s.\nSancho, all'inizio del X secolo, spos\u00f2 Toda Azn\u00e1rez (ca. 885-970), figlia di Aznar S\u00e1nchez, signore di Larraun, e di Oneca Fort\u00fanez, la figlia del re Fortunato. I loro discendenti furono dunque della dinastia Jimena, da parte di padre e della famiglia Arista per parte di madre.\nNel 905, Fortunato, che, ritornando alla politica della famiglia Arista, aveva stabilito buoni rapporti con i Ban\u016b Qas\u012b, fu deposto (dalla coalizione tra suo genero, il re delle Asturie, Alfonso III, e lo zio di Sancho, il conte di Pallars, che erano nemici dei Ban\u016b Qas\u012b, capeggiati dal pronipote di Musa II, Lope ibn Mu\u1e25ammad) a favore di Sancho e non del co-regnante, \u00cd\u00f1igo II, di cui non si ebbero pi\u00f9 notizie (forse fu esiliato) fino al 925. Fortunato fu forzato a ritirarsi, monaco, nel monastero di Leira (il Libro della Regola del Monastero di San Salvatore di Leira, compilato nel 1076, riporta che Fortunato arriv\u00f2 da Cordova, succedette al padre, Garc\u00eda, ma divenne monaco nel monastero di Leira, mentre Sancho I Garc\u00e9s con sua moglie Toda di Navarra, nipote di Fortunato, regnarono al suo posto. Ci\u00f2 suggerisce che Fortunato fu deposto da Sancho. Lo storico Sabat\u00e9 Curull data la deposizione nel 905), il pi\u00f9 vecchio di Navarra, dove molto probabilmente mor\u00ec, qualche anno dopo.\nAssunto il potere estromettendo i cinque figli di Fortunato, legittimi eredi, persegu\u00ec in modo energico un'attivit\u00e0 di espansione, sia contro l'emirato di al-Andalus, sia contro gli ex-alleati del regno di Pamplona, i Ban\u016b Qas\u012b, conquistando la valle dell'Ebro e acquisendo i territori oltre il fiume Ebro. Comunque, alleatosi col re delle Asturie Alfonso III Magno, la prima campagna la fece contro Ahmad ibn Mu'awiya, autoproclamatosi il Mahdi, che, dopo aver proclamato il jih\u0101d, venne battuto ed ucciso dal re delle Asturie, Alfonso e da Sancho, mentre, nel 915, a Tudela, sconfisse il Banu Qasi, Mohammed ben Lupo che gli dovette consegnare due castelli (quello di Falces e quello di Caparroso) e due figli in ostaggio.\nAlleatosi con il re di Galizia e Le\u00f3n, Ordo\u00f1o II, batterono l'esercito di al-Andalus nel 917 a San Esteban de Gormaz ma fu poi sconfitto dall'emiro di al-Andalus, \u02bfAbd al-Ra\u1e25m\u0101n III a Valdejunquera nel 920. Comunque tra il 918 e il 923, arrivando sino a N\u00e1jera, ne conquist\u00f2 il distretto e, nel 923, riconquist\u00f2 Viguera.\nNel 922, alla morte del conte di Aragona, Galindo II Azn\u00e1rez, che era fratello della sua prima moglie, Sancho occup\u00f2 la contea d'Aragona, ignorando il diritto di successione di tutti gli altri pretendenti, tra cui la figlia di Galindo, Andregoto Gal\u00edndez ed il governatore musulmano di Huesca, al-Taw\u012bl, sposato con un'altra sorella del conte, Sancha. Le tensioni cessarono quando il figlio di Sancho Garc\u00eda fu promesso in sposo ad Andregoto.\nDurante il regno di Sancho la Navarra cominci\u00f2 a battere moneta.\nNel 924, fond\u00f2 il monastero di Albelda, come ringraziamento per tutte le vittorie riportate sui musulmani. Nello stesso anno, per\u00f2, fu sconfitto dall'emiro e futuro califfo \u02bfAbd al-Ra\u1e25m\u0101n III, che, dopo aver riconquistato, negli anni precedenti, Tortosa e Sang\u00fcesa, saccheggi\u00f2 la capitale del regno, Pamplona, per cui la capitale fu spostata a N\u00e1jera.\nMor\u00ec a Resa, nella zona di Estella, l'11 dicembre 925; gli successe il figlio Garc\u00eda I S\u00e1nchez, sotto la reggenza della madre, Toda e dello zio Jimeno II Garc\u00e9s, che fece uso del titolo regale.\nSancho fu inumato nella \"Ermita de San Esteban de Deyo\" a Villamayor de Monjard\u00edn\nDiscendenza.\nSancho e Toda, secondo il \"Codice di Roda\", ebbero sei figli:\nSancho ebbe anche una figlia illegittima:"}
{"id": "1547477", "revid": "2166030", "url": "https://it.wikipedia.org/wiki?curid=1547477", "title": "Sancho II Garc\u00e9s di Navarra", "text": "Origine.\nFiglio del re di Pamplona, Garc\u00eda I S\u00e1nchez e della contessa di Aragona, Andregoto Gal\u00edndez, figlia del conte di Aragona, Galindo III Azn\u00e1rez.\nBiografia.\nNel 940 il califfo, Abd al-Rahman III, dopo la cocente sconfitta dell'anno prima (939, Battaglia di Simancas), intervenne sul re di Pamplona, Garc\u00eda I S\u00e1nchez di Navarra, affinch\u00e9 ripudiasse la moglie, la contessa d'Aragona, Andregoto Gal\u00edndez, per non avere troppo stretti legami tra i vari regni e contee cristiane, per cui il re di Pamplona, Garc\u00eda I S\u00e1nchez, in quello stesso anno, ottenne l'annullamento del matrimonio da Andregoto che rinunci\u00f2 al titolo di contessa di Aragona, in favore del figlio Sancho, che, in teoria gli subentr\u00f2 nel titolo, ma in pratica la contea continu\u00f2 ad essere governata dal padre, Garc\u00eda, che continu\u00f2 a governare la contea anche quando Sancho divenne maggiorenne.\nNel 962 spos\u00f2 la cugina Urraca di Castiglia, figlia del conte di Castiglia, Fernan Gonzalez e di Sancha di Pamplona, sorella di suo padre Garcia. Urraca era vedova per la seconda volta, prima del re di Le\u00f3n, Ordo\u00f1o III, nel 956, e poi, in quello stesso anno, di un altro re di Le\u00f3n, Ordo\u00f1o IV il Cattivo dal quale, nel 960, era stata abbandonata a Burgos, per fuggire in al-Andalus, nella guerra civile contro Sanzio I il Grosso.\nNel 970 alla morte del padre, gli subentr\u00f2 come re di Pamplona ed entr\u00f2 in possesso della contea di Aragona.\nNel 975, approfittando della malattia che, l'anno prima, aveva colpito il califfo, al-\u1e24akam II ibn \u02bfAbd al-Ra\u1e25m\u0101n, Sancho, alleatosi con il re di Le\u00f3n, Ramiro III, attacc\u00f2 al-Andalus, ma fu sconfitto, a San Esteban de Gormaz, dal generale Galib, appena rientrato dal Nordafrica. \nNel 976, alla morte del califfo al-\u1e24akam II ibn \u02bfAbd al-Ra\u1e25m\u0101n, in sintonia con il regno del Le\u00f3n e con la contea di Castiglia, con cui era stata sviluppata una politica matrimoniale, che aveva portato ad un coordinamento tra i vari sovrani, i regni cristiani cercarono di trarre profitto dall'avvicendamento in al-Andalus, in quanto il nuovo califfo, Hisham II era solo undicenne. Per\u00f2 il potere, a Cordova, fin\u00ec nelle mani di Almanzor, che si rivel\u00f2 ottimo governante ed ottimo generale.\nDopo aver subito due sconfitte ad opera di Almanzor, il re del Le\u00f3n Ramiro III cerc\u00f2 allora, insieme a Garc\u00eda Fern\u00e1ndez e a Sancho Abarca di creare una coalizione anti-islamica fra i regni di Le\u00f3n, di Castiglia e di Navarra, ammassando, nel 981, truppe nella valle del Duero.\nL'hajib omayyade Almanzor marci\u00f2 per\u00f2 celermente contro di queste e le sbaragli\u00f2 nella battaglia di Rueda, 40\u00a0km circa a SE di Simancas. Fu dopo questa brillante vittoria che Almanzor si fece attribuire il \"laqab\" col quale \u00e8 noto: \"al-Mans\u016br bi-ll\u0101h\" (Colui che \u00e8 reso vincitore da Dio).\nSiccome con le armi non aveva ottenuto alcun risultato, Sancho, si rec\u00f2 a Cordova, come ambasciatore del proprio regno, portando parecchi regali per il vittorioso hajib, Almanzor, da cui riusc\u00ec ad ottenere un trattato di pace, dandogli per\u00f2 sua figlia illegittima, Urraca, in moglie. A Urraca fu dato un nuovo nome: Abda e diede ad Almanzor un figlio, soprannominato Abd al-Rahman, detto Sanchuelo, per la sua notevole somiglianza al nonno, Sancho.\nSembra che, nel 987, in un documento si fece riferimento per la prima volta a Sancho come re di Navarra, invece che re di Pamplona, come venivano denominati i suoi predecessori.\nSancho II Garc\u00e9s, nel 990, dovette subire altri attacchi da parte delle truppe di al-Andalus, per cui, nel 992, si rec\u00f2 ancora una volta a Cordova, dove ottenne ancora una volta un trattato di pace.\nSancho mor\u00ec, nel 994, lasciando i titoli di re di Navarra e conte di Aragona al figlio primogenito Garc\u00eda S\u00e1nchez.\nDiscendenza.\nSancho ed Urraca ebbero sei figli:\nSancho ebbe anche una figlia illegittima"}
{"id": "1547481", "revid": "125266524", "url": "https://it.wikipedia.org/wiki?curid=1547481", "title": "Sancho III Garc\u00e9s di Navarra", "text": "Origine.\nSancho era figlio del re di Pamplona Garc\u00eda II S\u00e1nchez e di Jimena Fern\u00e1ndez, figlia del conte Fernando Berm\u00fadez (discendente del re delle Asturie Ordo\u00f1o I) e della moglie Elvira..\nBiografia.\nNel 999, alla morte del padre gli subentr\u00f2 nei titoli di re di Navarra e conte di Aragona, sotto la tutela della madre e di un consiglio di reggenza, formato da nobili e dall'alto clero, sino a quando, dopo qualche anno (1005), esercit\u00f2 direttamente il potere.Spost\u00f2 la residenza reale da Pamplona a N\u00e1jera (perch\u00e9 Pamplona, nell'anno 1000, era stata saccheggiata dalle truppe di Almanzor) e si apr\u00ec subito ad una politica di scambi, politici, religiosi ed intellettuali con il ducato di Guascogna, che lo porter\u00e0 a creare, tra i 1021 ed il 1025, a nord dei Pirenei, le contee di Labourd, Bayonne e Bazt\u00e1n.\nIl suo regno inoltre coincise con la crisi di al-Andalus, inizi\u00f2 infatti con la morte di Almanzor (1002) e termin\u00f2 con la soppressione del califfato di Cordova (1031), sostituito da un consiglio di stato permanente, che port\u00f2 alla costituzione dei Regni di Taifa.Per cui al-Andalus non costitu\u00ec un pericolo, ma gli permise ampliamenti territoriali. \nNel 1010, comunque prima del giugno 1011, spos\u00f2 Munia, la figlia del conte di Castiglia, Sancho Garc\u00e9s, avviando un periodo di buon vicinato con la contea di Castiglia, che port\u00f2, nel 1016, a fissare correttamente le frontiere tra i due stati.\nNel 1016, approfittando delle difficolt\u00e0 in cui si trovava la contea di Sobrarbe, fece valere i suoi diritti di successione e riusc\u00ec ad impadronirsi della contea tra il 1016 ed il 1019.\nNel 1017, alla morte del conte di Ribagorza, Guglielmo, Munia, moglie di Sancho il Grande, fu designata dai nobili della contea a succedergli in quanto bisnipote del conte Raimondo II di Ribagorza e moglie del re di Navarra Sancho III che, nel 1018, invi\u00f2 le sue truppe navarresi ad occupare la contea.\nNello stesso anno (1017), alla morte dello suocero Sancho Garc\u00e9s, divenne conte di Castiglia suo cognato, Garc\u00eda S\u00e1nchez, che era ancora un bambino; Sancho, allora fu nominato tutore del piccolo conte di Castiglia.Alfonso V, re di Le\u00f3n, cerc\u00f2 di approfittare della situazione, occupando alcune terre tra i fiumi Cea e Pisuerga, della contea di Castiglia, ma Sancho reag\u00ec respingendo i leonesi. Nello stesso tempo per\u00f2 cerc\u00f2 di trovare un accordo con il re di Le\u00f3n; l'accordo fu trovato, nel 1027, con il programmato matrimonio tra il conte di Castiglia e la figlia del re di Le\u00f3n, Sancha.\nNel 1029, per\u00f2 quando il conte di Castiglia, Garcia, si rec\u00f2 a Le\u00f3n per il matrimonio, fu ucciso all'uscita dal palazzo reale di Le\u00f3n, dove si era recato per conoscere la sua promessa sposa, l'infanta Sancha, e si sospett\u00f2 che i mandanti fossero i figli dei nobili castigliani che, da tempo, erano stati esiliati con le famiglie in quella citt\u00e0.La contea pass\u00f2 allora alla sorella di Garc\u00eda, Munia, moglie di Sancho, il quale la govern\u00f2 (in pratica la incorpor\u00f2 nel regno di Pamplona) assieme alla moglie sino al 1032, quando Munia si ritir\u00f2 e Sancho fu incoronato conte di Castiglia a patto che alla sua morte la contea di Castiglia tornasse a essere indipendente dal regno di Navarra.La guerra contro il Le\u00f3n riprese contro Bermudo III che nel frattempo era succeduto al padre Alfonso V, con la conquista, nel Le\u00f3n, delle terre nella regione di Palencia, sino che, con un nuovo accordo matrimoniale, Ferdinando, il primogenito di Sancho e Munia, spos\u00f2 la sorella di Bermudo, Sancha, gi\u00e0 promessa al defunto Garcia di Castiglia e, nel 1032, fu siglata la pace.\nNel 1032, alla morte, senza eredi maschi, del duca di Guascogna, Sancho VI figlio di Guglielmo I di Guascogna, Sancho avanz\u00f2 delle pretese sui territori della Guascogna, tra i Pirenei e la Garonna, perch\u00e9 la popolazione era di origine basca, come quella della Navarra, ma il duca di Aquitania, Guglielmo V, marito di Brisca di Guascogna, figlia di Sancho VI, accamp\u00f2 i diritti di suo figlio Oddone, che divenne cos\u00ec Oddone II di Guascogna.\nDopo che, nonostante il nuovo matrimonio, la contesa col Le\u00f3n fu ripresa con la conquista di Zamora, Sancho nel 1034 occup\u00f2 Astorga e la stessa Le\u00f3n, capitale del regno, costringendo Bermudo a rifugiarsi in Galizia. Sancho III govern\u00f2 quindi anche il regno di Le\u00f3n, per grazia di Dio\nQuindi aveva riunito la quasi totalit\u00e0 della cristianit\u00e0 in un unico stato che si estendeva, a nord del fiume Duero, dalla Galizia alla contea di Barcellona e comprendeva: il regno di Navarra, la contea di Aragona, le contee di Sobrarbe e Ribagorza, la contea di Castiglia ed il regno di Le\u00f3n.Dal 1034 Sancho si fece chiamare \"Imperator Totus Hispaniae\" e con questo titolo batt\u00e9 moneta.\nSancho si adoper\u00f2 anche per aprire la Spagna all'influenza europea, appoggiando la riforma di Cluny e i pellegrinaggi a Santiago di Compostela.\nSancho III mor\u00ec nella Bureba, nel 1035, dividendo il suo \"impero\" tra i quattro figli maschi che gli sopravvissero:\nSancho III, secondo il codice di Roda, fu tumulato nel Monastero di San Salvador di O\u00f1a.\nDiscendenza.\nDa Sancho e Munia nacquero:\nDa una sua amante, \"Sancha d'Aybar\" (995-27 ottobre 1070/1076), Sancho ebbe un figlio illegittimo:"}
{"id": "1547483", "revid": "1305772", "url": "https://it.wikipedia.org/wiki?curid=1547483", "title": "Esercito imperiale", "text": ""}
{"id": "1547484", "revid": "84355843", "url": "https://it.wikipedia.org/wiki?curid=1547484", "title": "Single-strand binding protein", "text": "Una single-strand binding protein (dall'inglese, \"proteina legante il singolo filamento\"), nota anche come SSB o SSBP o proteina stabilizzante l'elica, \u00e8 una proteina in grado di legare le regioni di DNA a singolo filamento, al fine di prevenirne il riappaiamento con un altro singolo filamento. \nPoich\u00e9 i singoli filamenti di DNA tendono spontaneamente ad appaiarsi in una doppia elica, il legame delle SSB aiuta enzimi come le elicasi a stabilizzare l'elica denaturata, condizione necessaria per procedere alla replicazione del DNA.\nLe SSB sono state individuate in numerosi organismi, tra cui l'uomo. Le SSB meglio caratterizzate sono quelle provenienti da \"Escherichia coli\". Come avviene per molte SSB batteriche, anche quella di \"E. coli\" \u00e8 costituita da un omotetramero, composto da quattro subunit\u00e0 identiche da 18843 Da, che si lega ad un segmento di DNA di circa 32 nucleotidi."}
{"id": "1547488", "revid": "320578", "url": "https://it.wikipedia.org/wiki?curid=1547488", "title": "SSBP", "text": ""}
{"id": "1547489", "revid": "3115", "url": "https://it.wikipedia.org/wiki?curid=1547489", "title": "Chiesa di San Martino e Santa Giusta", "text": "La chiesa di San Martino e Santa Giusta \u00e8 sita a Montenerodomo in provincia di Chieti.\nStoria.\nLa chiesa ha origini medievali, costruita intorno al XIV secolo. All'epoca era la cappella gentilizia della famiglia De Thomasis che aveva il potere sul feudo, vicino alla quale possedeva un castello. Oggi il castello \u00e8 il Palazzo De Thomasis, anche se \u00e8 stato pesantemente danneggiato nella guerra, e oggi \u00e8 usato come belvedere panoramico.\nLe due ex parrocchie di San Martino e Santa Giusta si fusero in una sola il 10 ottobre 1811 tramite un regio decreto dello stesso anno. Infatti la precedente chiesa di Santa Giusta che stava \nnelle vicinanze, era stata rovinata dal Terremoto della Maiella del 1706: era di un secolo prima, la nuova costruzione e versava in condizioni precarie.\nLa chiesa nuova \u00e8 intitolata al vescovo di Tours san Martino e a Santa Giusta, martire di Siviglia, vissuta nel III secolo. Gi\u00e0 nella prima costruzione era stato scelto il nome di san Martino, perch\u00e9 protettore della Valle del Sangro e del borgo vicino di Fara San Martino. Anche se il San Martino \u00e8 quello che secondo delle leggende, proveniva da Atessa, che a Fara spacc\u00f2 in due la montagna e che rese dei ciottoli fluviali in corso d'acqua, ragion per cui, studiato da Finamore e Pansa, considerato come un \"San Martino abruzzese\".\nDopo la nuova costruzione, con campanile a torretta nella sommit\u00e0 \ncentrale di architrave della facciata, la chiesa ha sub\u00ecto notevoli danni nel 1933 per un terremoto della Majella, e nel 1944 con la distruzione tedesca, che minanava le abitazioni del centro storico; per cui su dovette abbattere il pericolante campanile, e ripristinare la facciata. Dopo.il sisma del 1933, per la ricostruzione furono inglobate delle colonne di tempio romano, provenienti dal vicino sito di Juvanum.\nDopo svariati danni creati dal tempo e dalle intemperie (le piogge degli anni Cinquanta e il terremoto del 1984 della Val di Comino), si sono succeduti diversi restauri, di cui gli ultimi realizzati a partire dagli anni ottanta, resisi improrogabili dai terremoti dell'Irpinia e del Lazio, e perdurati fino al 2006.Per finanziare i restauri i parroci hanno dovuto richiedere finanziamenti statali, dato che le questue erano molto insufficienti.Il soffitto \u00e8 stato catramato per evitare infiltrazioni di acqua piovana e per resistere al peso delle abbondanti nevi.Gli intonaci sono stati ricreati cos\u00ec in cemento armato ed il campanile \u00e8 stato demolito e riedificato nelle forme attuali a torre. Tuttavia la torre \u00e8 stata realizzata in cemento e incompiuta; successivamente furono murate le arcate per evitare infiltrazioni di animali. La torre \u00e8 a pianta quadrata con cella campanaria in cima e cuspide a piramide.\nLa canonica, prima inesistente, \u00e8 stata realizzata nel 1954-1958, accanto alla chiesa, e venne abitata per la prima volta da Don Lorenzo Di Parente.\nDescrizione.\nLa chiesa ha un impianto a croce latina senza il transetto. Un'unica navata \u00e8 all'interno.\nEsterno.\nIl muro di cinta consta di un accesso che immette nella gradinata d'accesso alla chiesa.\nDavanti l'accesso principale vi \u00e8 una colonna proveniente da Juvanum, l'antica citt\u00e0 preromana posta sotto il monte. La facciata \u00e8 a capanna assai semplice, costruita con pietre della Majella. Oltre al portale colonnato vi \u00e8 un piccolo rosone al centro della facciata.\nIl campanile originale era a vela ma con una conformit\u00e0 di torretta rettangolare con quattro archi laterali per le campagne. Ricostruito dopo la guerra del '44, la nuova torre \u00e8 incompiuta, composta di cemento armato a tre settori con la loggia campanaria sulla sommit\u00e0, protetta da una cuspide che copre la parte non ultimata.\nInterno.\nSopra il muro della facciata vi \u00e8 un coretto sopraelevato, sostenuto da quattro colonne in pietra, al quale si accede attraverso una scalinata a chiocciola a mattoni.\nSulla destra vi \u00e8 un fonte battesimale ed un quadro del 1988 di Mario Di Francesco. Vi era anche un organo, oggi scomparso perch\u00e9 distrutto dai tedeschi.\nAltare e statue.\nA destra dell'altare maggiore vi \u00e8 l'altarino dell'Immacolata concezione, invece a sinistra vi \u00e8 l'altarino di San Fedele (patrono di Montenerodomo).\nAltre 10 nicchie contengono delle statue molto venerate a Montenerodomo, tra cui:\nSulla destra vi sono 3 vetrate realizzate dalla ditta fiorentina Mellini raffiguranti:\nSul muro di sinistra vi sono invece 3 quadri (realizzati negli anni '80 da Franco di Virgilio di Casacanditella durante i restauri):\nNell'arco che divide la navata dal presbiterio, vi \u00e8 una statua di San Martino tenuto da angeli. Sotto vi \u00e8 un bassorilievo in stucco e gesso.\nIl presbiterio.\nIl presbiterio \u00e8 lungo 7,60 m., largo 6,90 m. e meno elevato della navata della chiesa. Sulla parete opposta a quella di entrata vi \u00e8 un coro ligneo dell'800. Sopra vi \u00e8 una vetrata a mosaico Ges\u00f9 crocefisso con le 3 Marie ai suoi piedi (la Madonna, Maria di Cleofa e la Maria Maddalena).\nSulla parete di destra vi \u00e8 un quadro raffigurante Ges\u00f9 Risorto, mentre sulla parete di sinistra vi \u00e8 un secondo quadro raffigurante la deposizione del Cristo Morto. In alto, presso l'incrocio degli archi vengono raffigurati i 4 Evangelisti.\nAl centro del presbiterio vi \u00e8 un altare marmoreo moderno grande e squadrato. Dietro 2 gradini uno scanno marmoreo per il parroco e dietro ancora un tabernacolo in ferro battuto poggiante su una colonna cilindrica."}
{"id": "1547491", "revid": "104458", "url": "https://it.wikipedia.org/wiki?curid=1547491", "title": "Aluta", "text": ""}
{"id": "1547496", "revid": "1714743", "url": "https://it.wikipedia.org/wiki?curid=1547496", "title": "Sancho VI di Navarra", "text": "Origine.\nFiglio del re di Navarra, Garc\u00eda IV Ram\u00edrez il Restauratore e di Margherita de l'Aigle (?-25 maggio 1141), figlia di Gilbert de l'Aigle e Giuliana di Perche.\nBiografia.\nNel 1150, alla morte del padre, gli succedette sul trono di Navarra.\nNel 1151, fu firmato tra il re di Le\u00f3n e Castiglia, Alfonso VII ed il principe d'Aragona e conte di Barcellona, Raimondo Berengario IV il Trattato di Tudil\u00e9n, che, oltre che prevedere la spartizione delle future conquiste delle terre musulmane confermava, in chiave anti navarrese, il trattato, del 1140, stipulato a Carri\u00f3n de los Condes, che prevedeva la spartizione della Navarra.\nSempre nello stesso anno (1151), dato che il matrimonio tra sua sorella Bianca di Navarra e Raimondo Berengario IV non si era potuto realizzare in quanto Berengario aveva appena sposato la regina d'Aragona, Petronilla, Bianca and\u00f2 in sposa al figlio di Alfonso VII, Sancho, futuro re di Castiglia e Sancho VI si riconobbe vassallo del regno di Castiglia.\nNel 1153, l'alleanza con la Castiglia fu rafforzata dal matrimonio, celebrato, il 20 luglio, a Carri\u00f3n de los Condes (Palencia), di Sancho con Sancha di Castiglia, figlia di Alfonso VII e di Berenguela di Barcellona, figlia del conte di Barcellona Raimondo Berengario III e quindi sorella di Raimondo Berengario IV.&lt;br&gt;Col successivo accordo di Soria, i confini, tra Navarra e Castiglia, vennero confermati.\nNel 1157, alla morte di Alfonso VII, tent\u00f2 di attaccare la Castiglia, ma il nuovo re di Castiglia, Sancho III si seppe difendere egregiamente.\nPer\u00f2, nel 1158, con l'ascesa al trono del nuovo re di Castiglia, un bambino di tre anni, Alfonso VIII, Sancho riusc\u00ec a riportare sotto il suo controllo le citt\u00e0 della Rioja che si trovavano sul confine tra Navarra e Castiglia.\nNel 1162 con la morte del principe d'Aragona Raimondo Berengario IV, i rapporti tra Navarra ed Aragona migliorarono e anche dopo che la regina Petronilla aveva abdicato, furono buoni anche col nuovo re d'Aragona, Alfonso II il Casto, con cui raggiunse un accordo, per la spartizione delle future conquiste dei territori di al-Andalus.\nVerso il 1180, essendo il re di Castiglia, Alfonso VIII, ormai adulto, alleatosi con Alfonso II d'Aragona, riusc\u00ec a togliere a Sancho VI, nuovamente le citt\u00e0 della Rioja.\nNello stesso anno (1180), concesse il titolo di citt\u00e0 a San Sebasti\u00e1n, sembra da lui fondata nel 1151 e la promosse al rango di capitale. \nNel 1190 fece ancora un patto con Alfonso II d'Aragona, per potersi difendere dalle mire castigliane.\nNegli ultimi anni di vita, per l'insicurezza delle alleanze con Aragona e Castiglia, cerc\u00f2 alleanze matrimoniali coi sovrani del nord (Inghilterra e Champagne)\nSecondo le Cronache di Navarra Sancho VI mor\u00ec a Pamplona, il 27 giugno 1194, e fu tumulato nella stessa Pamplona nella cattedrale di Santa Maria.&lt;br&gt;Gli succedette il figlio, Sancho.\nDiscendenza.\nSancho e Sancha ebbero sei figli:"}
{"id": "1547499", "revid": "1305772", "url": "https://it.wikipedia.org/wiki?curid=1547499", "title": "N44", "text": ""}
{"id": "1547502", "revid": "1714743", "url": "https://it.wikipedia.org/wiki?curid=1547502", "title": "Sancho VII di Navarra", "text": "Alcune fonti storiche narrano che il re fosse alto circa 2.20 m, per questo \u00e8 a volte descritto come il \"sovrano pi\u00f9 alto della storia\".\nOrigine.\nFiglio del re di Navarra, Sancho VI \"il Saggio\" e Sancha di Castiglia, figlia del re di Le\u00f3n e Castiglia, Alfonso VII e di Berenguela di Barcellona, figlia del conte di Barcellona Raimondo Berengario III; una delle sue sorelle, Berengaria di Navarra, era la moglie del re d'Inghilterra, Riccardo Cuor di Leone.\nBiografia.\nNel 1194, alla morte del padre, gli successe sul trono di Navarra e fu incoronato a Pamplona il 15 agosto dello stesso anno.\nNel 1196, arriv\u00f2 in ritardo ad Alarcos, dopo che la battaglia contro gli Almohadi si era risolta in un disastro per i castigliani di Alfonso VIII ed i rapporti tra i due re si guastarono.Nella guerra che ne segu\u00ec Sancho devast\u00f2 Soria e Almaz\u00e1n e Alfonso VIII chiese la pace di Tarazona.\nSancho fu scomunicato da papa Innocenzo III, con la bolla del 16 aprile 1198 (annullata poi il 29 gennaio 1199) per la sua alleanza con il califfo Abu Yusuf Ya'qub al-Mansur.\nAlfonso VIII approfitt\u00f2 del fatto che Sancho stava combattendo in Murcia, Andalusia e Nordafrica, alleato degli Almohadi, per togliere alla Navarra, tra il 1198 e il 1200, l'\u00c1lava e la Guip\u00fazcoa. La cessione venne confermata dal trattato di Guadalajara del 1207.\nLa sua presenza alla battaglia di Las Navas de Tolosa fu determinante per la coalizione di Castiglia, Navarra, Aragona e Portogallo, che, nel 1212, sconfisse duramente il califfo almohade Muhammad al-Nasir. La tradizione vuole che le sue truppe navarresi fossero arrivate sino alla tenda del califfo (conosciuto anche come \"Miramamolin\") dopo aver tagliato le catene dorate che la proteggevano, e che ne trattenevano la guardia del corpo personale, formata da schiavi; sarebbe questa l'origine dell'adozione delle catene d'oro come emblema personale del re, in seguito divenuto distintivo della stessa monarchia di Navarra Sebbene alcuni studi abbiano mostrato come la questa tradizione possa in realt\u00e0 essere stata elaborata successivamente, per la precisione intorno al XVI secolo, \u00e8 certo come Sancho VII fu il primo ad adottare il simbolo divenuto caratteristico della Navarra per primo.\nDopo la battaglia si ritir\u00f2 in convento, lasciando la reggenza alla sorella, Bianca di Navarra, contessa di Champagne.Alla morte della sorella, nel 1229, la reggenza pass\u00f2 all'altra sorella, la sorella maggiore, Berengaria, la vedova di Riccardo Cuor di Leone, che nel dicembre del 1230 mor\u00ec anche lei.\nNel 1231, dopo la morte delle due sorelle, firm\u00f2 il trattato di Tudela col re d'Aragona Giacomo il Conquistatore che prevedeva che colui che fosse sopravvissuto avrebbe occupato il regno dell'altro re. Ma il trattato, alla morte di Sancho non venne rispettato.\nSecondo le \"Cronache di Navarra\" Sancho VII mor\u00ec il 7 aprile 1234, nei pressi di Tudela. Sancho VII fu tumulato nella Collegiata Reale di Roncisvalle.Alla sua morte, non avendo discendenti maschi legittimi, il regno venne assunto da Tebaldo I di Navarra, che era figlio di Bianca di Navarra, sorella di Sancho VII e di Tebaldo, conte di Champagne e Brie.\nCon Sancho VII fin\u00ec il dominio della dinastia Jimena, spagnola, sulla Navarra, per passare alla dinastia francese di Champagne.\nFu un sovrano avventuroso dai modi eleganti, mantenne l'amicizia con i Mori e oltraggi\u00f2 i cristiani con i suoi rapporti con la dinastia musulmana degli Almohadi, ma mantenne buoni rapporti con i re di Castiglia, Aragona ed anche con il re d'Inghilterra (ma anche duca d'Aquitania), Giovanni senza Terra\nMatrimoni e discendenza.\nNel 1195, Sancho spos\u00f2 Costanza di Tolosa (?-dopo il 1260), figlia del conte di Tolosa, Raimondo VI, e della sua seconda moglie, Beatrice di Carcassonne, da cui divorzi\u00f2 nel 1200 e da cui Sancho non ebbe discendenza.\nSolo secondo le Dinastie reali di Navarra, Sancho VII ebbe tre figli illegittimi da amanti di cui non si conosce il nome:\nSolo secondo le genealogie mittelalter, Sancho VII si spos\u00f2 altre due volte:"}
{"id": "1547508", "revid": "767487", "url": "https://it.wikipedia.org/wiki?curid=1547508", "title": "Biancaneve &amp; Co.", "text": "Biancaneve &amp; Co. \u00e8 un film del 1982 diretto da Mario Bianchi. Si tratta di una parodia della fiaba di \"Biancaneve e i sette nani\", inserita nel filone della commedia erotica all'italiana.\nLa trama \u00e8 tratta dal fumetto erotico, di grande successo negli anni settanta, \"Biancaneve\", creato nel 1972 da Renzo Barbieri e pubblicato dalla Edifumetto.\nTrama.\nIl re e la regina concepiscono Biancaneve durante un rapporto sessuale sulla neve. La regina, alla nascita di Biancaneve, morir\u00e0 di parto.\nDistribuzione.\nNonostante il carattere parodistico della pellicola, il film ebbe una diffusione anche all'estero, col titolo \"Snow White and 7 Wise Men\" (in inglese) e \"Schneefickchen und die Sex-Zipfelzwerge\" (e anche \"Schneefittchen und die 7 gl\u00fccklichen Zwerge\") in tedesco."}
{"id": "1547515", "revid": "104085003", "url": "https://it.wikipedia.org/wiki?curid=1547515", "title": "Antonio Mele", "text": "Biografia.\nDal 1959 opera nei settori specifici della satira e dell'umorismo.\nGrafico, scrittore, saggista, redattore di importanti riviste, i suoi interessi professionali ed artistici abbracciano anche la storia critica della caricatura. \nPer 13 anni, dal 1991 al 2003, \u00e8 stato direttore artistico della Biennale internazionale dell'umorismo e del Museo della caricatura di Tolentino, dove ha allestito varie mostre d'arte, fra cui le 'antologiche' dedicate a Federico Fellini (1991) e a Giuseppe Scalarini (2002). \n\u00c8 tra i fondatori del centro studi Gabriele Galantara per la satira sociale e di costume, istituito a Montelupone (MC), il 12 giugno 2007. Qui, nell'estate 2012, ha festeggiato i suoi 70 anni con una speciale mostra personale storica e antologica, allestita nelle sale del trecentesco Palazzo dei Priori.\nAlcune sue opere sono esposte in diversi musei internazionali specializzati: Montreal (Canada), Knokke-Heist (Belgio), Gabrovo (Romania), nel Museo di storia contemporanea di Bonn (Germania) e, in Italia, a Tolentino e a Forte dei Marmi.\nCollaborazioni.\nHa collaborato e collabora, con testi, rubriche e illustrazioni, a molti giornali, ed in particolare con le seguenti testate:"}
{"id": "1547516", "revid": "12109", "url": "https://it.wikipedia.org/wiki?curid=1547516", "title": "Melanton", "text": ""}
{"id": "1547527", "revid": "1632387", "url": "https://it.wikipedia.org/wiki?curid=1547527", "title": "Teatro romano di Orange", "text": "Il teatro romano di Arausio \u00e8 un antico teatro situato ad Orange (Provenza-Alpi-Costa Azzurra), nella Francia del sud. La struttura \u00e8 attualmente gestita dal comune e viene utilizzata d'estate per la manifestazione \"Chor\u00e9gies d'Orange\". Dal 1862 \u00e8 classificato come Monumento storico di Francia.\nStoria.\nEpoca romana.\n\u00c8 uno dei teatri romani meglio conservati al mondo, e venne costruito presso il foro della colonia di \"Arausio\" (\"Colonia Iulia Firma Secundanorum Arausio\", ovvero \"la colonia giuliana (in onore di Giulio Cesare) di Arausio fondata dai soldati della seconda legione\").\nL'edificio venne definitivamente abbandonato dopo il 391 e nel Medioevo divenne un avamposto difensivo, mentre nel XVI secolo, durante le guerre di religione in Francia, venne tramutato in un rifugio per la popolazione.\nRestauri e festival d'Orange.\nDurante il XIX secolo il teatro venne progressivamente restaurato, grazie agli interventi di Prosper M\u00e9rim\u00e9e, che deteneva in quel periodo la carica di direttore dei \"Monuments historiques\" (1825 e 1869) e dell'architetto Jean Camille Formig\u00e9. Il teatro divenne la sede del \"festival romano\", che nacque per celebrare la gloria di Roma, in cui venne anche eseguita l'opera \"Joseph\" di \u00c9tienne Nicolas M\u00e9hul. Vi si esib\u00ec anche Sarah Bernhardt che si esib\u00ec con \"Ph\u00e8dre\" nel 1903.\nAlla fine dell'Ottocento vennero restaurati i posti a sedere, mentre nel 1902 il festival venne rinominato \"Chor\u00e9gies\" e riproposto annualmente come rappresentazione estiva. Il nome deriva dalla tassa che veniva imposta ai ricchi romani per il mantenimento dei teatri e la paga degli attori. Dal 1969 la manifestazione \"Chor\u00e9gies d'Orange\" divenne aperta anche per opere, sinfonie e altri tipi di spettacoli musicali e le opere teatrali vennero spostate ad Avignone. Presso il teatro un piccolo museo che espone i reperti scoperti durante i lavori di restauro del teatro e del foro. Recentemente la parte superiore della scena \u00e8 stata ricoperta integralmente con materiali moderni, a scopo conservativo."}
{"id": "1547530", "revid": "116773849", "url": "https://it.wikipedia.org/wiki?curid=1547530", "title": "Alessandro Hellmann", "text": "Ha ricevuto diversi riconoscimenti letterari e musicali - come il Premio Fabrizio De Andr\u00e9, il Premio Guido Gozzano, il Biella Festival e il Premio Augusto Daolio.\nLe sue canzoni sono state interpretate da numerosi artisti italiani, tra cui Simone Cristicchi, Rosario Di Bella, Juri Camisasca, Yo Yo Mundi, Alessandro Orlando Graziano, Irene Fargo, Anna Maria Castelli, Roberto Michelangelo Giordi, Priska, Michele Amadori e Adolfo Durante.\nPer Stampa Alternativa ha pubblicato i romanzi d'inchiesta \"David Lazzaretti. Vita, morte e miracoli di un figlio di Dio\" (2013), da cui Simone Cristicchi ha tratto ispirazione per il suo monologo teatrale\u201dIl secondo figlio di Dio\u201d, \"Cuba. La rivoluzione imperdonabile. Da Cristoforo Colombo a Bush\" (2008) e \"Cent'anni di veleno. Il caso Acna: l'ultima guerra civile italiana\" (2005). \nCon Zona ha pubblicato \u201cDecadence lounge. Viaggio nei non luoghi del nostro tempo\u201d (2010), con Prospettiva Editrice \"La persistenza delle cose\" (2004), \"Storia di nessuno\" (2005).\nCon Impressioni Grafiche ha pubblicato l\u2019albo per bambini \u201cJustus\u201d, illustrato da Ivano Antonazzo.\n\u201cCent\u2019anni di veleno\u201d \u00e8 stato riedito in Italia e in Francia\u201d nel 2017 da Les Editions Timbuctu rispettivamente con il titolo \u201cIl fiume rubato\u201d e \u201cLe fleuve pill\u00e9\u201d.\n\"Cent'anni di veleno\" ha vinto il Premio \"Il Saggio\" del Centro Studi Storici di Eboli.\n\"Cuba. La rivoluzione imperdonabile\" ha vinto il Premio Carver 2008. La raccolta di racconti inedita \"La valle di Gioia\" ha vinto il Premio Interrete 2011.\nNella sua opera letteraria ha descritto il punto di vista dei pi\u00f9 deboli, resistenti o vinti, con uno stile umorale e personale, in un contesto narrativo-giornalistico, sempre in equilibrio tra il registro drammatico e il grottesco.\nPer il teatro ha scritto il monologo \"Il fiume rubato\" (interpretato da Andrea Pierdicca, allestito con la regia Nicola Pannelli e musiche di Yo Yo Mundi), dedicato alla drammatica vicenda della fabbrica \"Acna\" di Cengio, in Val Bormida. \nHa scritto inoltre \"\u201cDecadence Lounge\u201d\" (con Viviana Mattei, regia di Fabrizio Matteini, produzione I Demoni, 2008), il libretto di \"Faust\" (produzione Musikohl, regia Claudio Boccaccini, musiche Roberto Chioccia, 2008), musical \"colto\" ispirato all'omonima opera di Goethe, i testi dei brani dello spettacolo di teatro-canzone \"Se io ho perso, chi ha vinto?\" interpretato da Anna Maria Castelli e, insieme ad Andrea Pierdicca e Antonio Tancredi, \"La solitudine dell'ape\", interpretato da Andrea Pierdicca e Yo Yo Mundi. Ha inoltre collaborato al progetto artistico di \"Cuba o muerte!\" (Narramondo 2008, con Nicola Pannelli), di \"O banqueiro anarquista\" (Egumteatro 2009, con Laura Nardi e Amandio Pinheiro) e de \u201cLe storie del buon Dio\u201d (2013, con Danilo Nigrelli e Laura Nardi), vincitore del Premio \u201cI Teatri del Sacro\u201d nella sezione professionisti.\nHellmann ha partecipato a diverse trasmissioni televisive e radiofoniche della Rai e di altre emittenti indipendenti e i suoi testi sono stati pubblicati su alcune delle pi\u00f9 importanti riviste letterarie italiane."}
{"id": "1547532", "revid": "298229", "url": "https://it.wikipedia.org/wiki?curid=1547532", "title": "Carl H\u00e5rleman", "text": "Biografia.\nFiglio dell'architetto e direttore dei parchi e dei giardini reali Johan H\u00e5rleman, che aveva ricevuto il titolo nobiliare nel 1698, inizi\u00f2 i suoi studi di architettura avendo come precettore G\u00f6ran Josua Adelcrantz. \nGrazie a una borsa di studio governativa, lasci\u00f2 la Svezia per recarsi a studiare all'estero nel 1721, recandosi prima a Parigi, dove trascorse quattro anni come studente alla Accademia Reale di Architettura e all'Accademia d'Arte, poi in Italia. Da Venezia fu richiamato in patria nel 1727.\nNel 1728, alla morte di Nicodemus Tessin il Giovane, divenne intendente di corte e in seguito, quando il figlio di Tessin, Carl Gustaf Tessin, divenne membro del consiglio privato del re, sovrintendente di corte. Nel 1747 fu nominato barone e divenne Mastro di Cerimonie degli Ordini Reali l'anno successivo.\nH\u00e5rleman complet\u00f2 il Palazzo Reale di Stoccolma iniziato da Nicodemus Tessin il giovane in seguito ad un incendio che aveva distrutto il castello medievale nel 1697. In particolare, egli era incaricato della cura degli interni e impieg\u00f2 molti artigiani qualificati per svolgereil lavoro. \nL'opera ebbe un effetto benefico sulle attivit\u00e0 artigianali del paese, soprattutto su quelle riguardanti la produzione di mobilia, e favor\u00ec l'introduzione dello stile rococ\u00f2.\nH\u00e5rleman restaur\u00f2 la Cattedrale di Uppsala e alcune parti del Castello di Uppsala, entrambi i quali erano stati seriamente danneggiati dall'incendio della citt\u00e0 avvenuto nel 1702. \nSu commissione dell'Universit\u00e0 di Uppsala, costru\u00ec la Casa del Concistoro (\"konsistoriehuset\") e il palazzo del conservatorio per il giardino botanico di Linneo (il \"Linn\u00e9tr\u00e4dg\u00e5rden\")."}
{"id": "1547535", "revid": "124123", "url": "https://it.wikipedia.org/wiki?curid=1547535", "title": "Geronzio (metropolita di Mosca)", "text": "Archimandrita del monastero di Simonov dal 1447 fu nominato Vescovo di Kolomna nel 1453 e, successivamente, Metropolita di Mosca e di tutta la Russia nel 1473. Alla fine degli anni 1470 entr\u00f2 in conflitto con Ivan III su diverse questioni, tra cui le procedure di consacrazione delle nuove chiese che aveva provveduto a fare edificare in gran copia per tutto la Moscovia. Durante la Grande scontro sul fiume Ugra del 1480, Gerontij esort\u00f2 a resistere all'Orda d'Oro fino alla morte. Per quel che concerne la politica religiosa si confront\u00f2 con le eresie sorte all'interno dello stesso clero a Mosca e Novgorod, mantenendo una posizione moderata e di confronto. Nel 1482 si dimise per un breve periodo per poi tornare su precisa istanza del Gran Principe."}
{"id": "1547537", "revid": "287204", "url": "https://it.wikipedia.org/wiki?curid=1547537", "title": "Carl Harleman", "text": ""}
{"id": "1547548", "revid": "110157", "url": "https://it.wikipedia.org/wiki?curid=1547548", "title": "Altopiano dell'Alazeja", "text": "LAltopiano dell'Alazeja (, \"Alazejskoe ploskogor'e\"; in lingua sacha: \u0410\u043b\u0430\u04bb\u044b\u0430\u0439 \u0445\u0430\u043f\u0442\u0430\u043b \u0445\u0430\u0439\u0430\u043b\u0430\u0430\u0445 \u0441\u0438\u0440) \u00e8 una zona rilevata della Siberia Orientale compresa nel territorio della Repubblica Autonoma della Sacha-Jacuzia; digrada a nord-ovest sul Bassopiano della Kolyma.\nGeografia.\nL'intero sistema si allunga per circa 300 km in direzione nord-ovest/sud-est; ha una quota media di 350 metri sul livello del mare, culminando ad un massimo di 954. La catena \u00e8 interessata dai bacini imbriferi dei fiumi Alazeja (da cui prende il nome), Indigirka e O\u017eogina (tributaria della Kolyma). Si trova a nord-est dei monti della Moma e a sud-ovest del bassopiano della Kolyma. Molti fiumi hanno origine sull'altopiano, tra cui il suddetto Alazeja e il Sededema.\nBoschi di larici, licheni e betulle nane su terreni montuosi di permafrost-taiga si estendono fino a 450\u00a0m di quota e nelle valli ci sono foreste di pioppo Chozenia; fino a 600\u00a0m rari cespugli di pino nano siberiano, pi\u00f9 in alto la tundra di montagna.\nGeologia.\nAlla base dell'altopiano dell'Alazeja si trovano gneiss proterozoici, sovrastati da depositi tufacei vulcanico-sedimentari e giurassici del Devoniano spezzati da graniti."}
{"id": "1547549", "revid": "80339", "url": "https://it.wikipedia.org/wiki?curid=1547549", "title": "Monti dell'Alazeja", "text": ""}
{"id": "1547553", "revid": "162719", "url": "https://it.wikipedia.org/wiki?curid=1547553", "title": "SPY-790 EMPAR", "text": ""}
{"id": "1547555", "revid": "110157", "url": "https://it.wikipedia.org/wiki?curid=1547555", "title": "Drama (Jamelia)", "text": "Drama \u00e8 l'album di debutto della cantante R&amp;B inglese Jamelia. L'album \u00e8 un mix di R&amp;B, hip hop e pop ed \u00e8 stato pubblicato il 26 giugno 2000. Dall'album sono stati estratti quattro singoli: \"I Do\", \"Money\", \"Call Me\" e \"Boy Next Door\". L'album ha raggiunto la posizione #39 nella classifica di vendite degli album in Inghilterra, dove ha venduto pi\u00f9 di 100.000 copie ed ha vinto un Disco d'oro."}
{"id": "1547562", "revid": "13483364", "url": "https://it.wikipedia.org/wiki?curid=1547562", "title": "Marcione di Sinope", "text": ""}
{"id": "1547566", "revid": "235674", "url": "https://it.wikipedia.org/wiki?curid=1547566", "title": "Federico Moro", "text": "Il suo approccio storiografico integra vari segmenti del sapere secondo i principi della teoria della complessit\u00e0 e propone un'idea di storia quale scienza globale dell'uomo per la quale ha coniato il concetto di \"complessit\u00e0 storica\". Analoga l'impostazione delle pagine narrative e drammaturgiche, per cui si pu\u00f2 collocare il suo lavoro nell'ambito della narrativa di ricerca e del Teatro d'arte .\nBiografia.\nNato a Padova, vive e lavora a Venezia . Ha pubblicato quarantuno tra monografie, romanzi e raccolte di racconti, centocinquanta articoli e quattro testi teatrali.\nLaureatosi in Storia Moderna all'Universit\u00e0 di Ca' Foscari e specializzatosi in Storia di Venezia, ha sviluppato l'approccio geopolitico allo studio della Repubblica Serenissima. Questa \u00e8 analizzata alla luce delle riflessioni di pensatori quali Sun Tzu e Sun Pin, Nicol\u00f2 Machiavelli, Carl von Clausewitz, Halford J.Mackinder, Nicholas J. Spykman, B.H. Liddell Hart, Arthur T. Mahan, Quiao Liang e Wang Xiangsui. Frutto di tale lavoro \u00e8 la ricerca delle costanti geopolitiche di lungo periodo alla radice delle vicende non solo veneziane, ma pi\u00f9 in generale italiane ed europee all'interno della dimensione Mediterraneo allargato . \nSaggistica.\nNel 2005 \u00e8 uscita la prima edizione di \"Venezia in Guerra\" .\nL'interesse per tale impostazione, comunque, ha prodotto nel 2007 l'uscita della seconda edizione illustrata del saggio, quindi la traduzione in lingua inglese cui \u00e8 seguita nel 2011 la terza edizione riveduta, corretta e ampliata e la versione e-book della traduzione inglese. Il fortunato libro \u00e8 stato utilizzato come fonte da Tiziano Scarpa nel suo Stabat Mater, Giulio Einaudi Editore, vincitore del Premio Strega e del Premio Mondello nel 2009, nonch\u00e9 da Andrew Lambert nel volume Seapower States, Yale University Press, del 2018, e da Mario Isnenghi, in Se Venezia vive. Una storia senza memoria, Marsilio, 2021\nNel 2008, intanto, era stato pubblicato \"Ercole e il Leone\" dedicato all'ultimo conflitto tutto italiano del Medio Evo. \nNel gennaio 2012, \u00e8 uscito quindi \"Angelo Emo, eroe o traditore?\" sulla figura tragica e dalla morte controversa dell'ultimo grande ammiraglio veneziano, e nel 2013 \"Eptaneso, quando Venezia divent\u00f2 Grecia\", che affronta le romanzesche vicende dell'Arcipelago delle Sette Isole Ionie all'indomani della caduta della Serenissima, rivelandone l'importanza geostrategica nel quadro del secolare confronto tra Francia e Gran Bretagna per il dominio del Mondo.\nNel 2014 \u00e8 stato pubblicato \"Venezia ultima spiaggia, da Focea ai Dardanelli, cinque battaglie per cambiare la Storia, 1649-57\", prima ricostruzione di alcune delle fasi decisive della lunga Guerra di Candia e, quasi in contemporanea, il contributo dedicato alla figura di Lazzaro Mocenigo dal titolo \"Una battaglia per la storia: Dardanelli 1657\", in \"Naval History, la Sism ricorda Alberto Santoni\" dei Quaderni della Societ\u00e0 Italiana di Storia Militare.\nL'anno successivo, 2015, \"Il sogno di Carraresi, Padova Capitale, 1350-1406\", volume dedicato alle figure dei due pi\u00f9 importanti e controversi signori di Padova, Francesco I il Vecchio e Francesco II Novello da Carrara.\nRisale al febbraio 2017 \"Venezia neutrale, la fatale illusione\", sugli ultimi cinquant'anni di vita della repubblica Serenissima. Un lavoro di cui Virgilio Ilari, presidente della Societ\u00e0 Italiana di Storia Militare ha scritto nell'introduzione \" (...) Abbiamo di fronte, quindi, un testo che non racconta solo cosa accadde alla Serenissima dalla seconda met\u00e0 del Settecento alla caduta, bens\u00ec s'interroga sulla lezione per il presente di quegli avvenimenti. Trasformandoli in caso di studio.\" Subito dopo, il contributo \"I veneziani a Ravenna\", in Quaderni Romagnoli-Libro Aperto, ricostruzione di ragioni e modalit\u00e0 dell'acquisizione della citt\u00e0 romagnola da parte della Serenissima alla met\u00e0 del Quattrocento.\nNel 2018 pubblica il primo di una serie di dieci volumi dedicati alla geopolitica della Serenissima: \"Venezia e la guerra in Dalmazia, 1644-49\" \u00e8 un viaggio sino agli inizi della Guerra di Candia vista dall'angolatura di un fronte dimenticato che avrebbe, invece, potuto diventare fondamentale. Non solo, esamina le conseguenze di lungo periodo del mutamento etnico avvenuto proprio in quel periodo sulla sponda orientale adriatica.\nA luglio del 2018 esce il secondo titolo della serie, \"Venezia alla conquista di un impero, Costantinopoli 1202-04\", incentrato sulle vicende della Quarta Crociata vista non solo come momento di fondazione della potenza veneziana, ma anche quale dimostrazione sintetica delle costanti di lungo periodo in azione lungo l'asse adriatico-egeo. Un testo sotto molti aspetti inusuale anche perch\u00e9 rivede su base documentale la consistenza numerica dei contingenti veneziano e crociato e, in virt\u00f9 dei nuovi dati, rovescia la tradizionale interpretazione sui rapporti veneto-franchi. \nIl terzo titolo della collana, \"Venezia contro Napoleone, morte di una Repubblica\", \u00e8 del marzo 2019. \"La ricostruzione del biennio 1796-97 come mai \u00e8 stata tentata finora: al di fuori di qualunque visione di parte, riflettendo su come e perch\u00e9 la repubblica Serenissima sia finita nell'occhio del ciclone dei grandi conflitti euro-mondiali. (...) Perch\u00e9 la geopolitica non \u00e8 uno strano gioco di societ\u00e0 bens\u00ec lo strumento necessario per analizzare i fatti e compiere scelte consapevoli partendo dalla realt\u00e0 geografica e storica.\" Il quarto titolo, \"Venezia, offensiva in Italia, 1381-1499. Il secolo lungo di San Marco\" esce nell'autunno dello stesso anno, mentre del settembre 2020 \u00e8 il quinto, \"Venezia nella Tempesta, 1499-1517, la crisi della Serenissima\", due volumi con i quali si approfondiscono le dinamiche geopolitiche e strategiche che portano Venezia dal ruolo di grande potenza a quella di realt\u00e0 regionale, prossima a essere ridotta ai margini della politica euro-mondiale.\nAllo stesso filone di ricerca appartengono i quattro volumi usciti nell'ottobre del 2020 assieme al quotidiano Il Gazzettino di Venezia: \"Lepanto, fuochi nel crepuscolo, Venezia e gli Ottomani 1416-1571\"; \"La Serenissima contro il Mondo, Venezia e la Lega di Cambrai, 1499-1509,\"; \"L'ultima offensiva del Leone, Venezia ai Dardanelli, 1649-57\" e \"L'occasione perduta di San Marco, Venezia alla conquista dell'Italia, 1381-1484\". L'accoglienza riservata alla collana, ha spinto l'editore Leg di Gorizia nella primavera del 2021 a procedere alla loro ristampa e a offrirli anche in una versione in cofanetto, \"Venezia nella Guerra, le grandi battaglie della Serenissima\".\nNel 2021, invece, escono altri quattro lavori collettivamente raggruppati sotto il comune titolo \"Serenissima: Anno Zero\" sempre distribuiti dal quotidiano Il Gazzettino di Venezia: \"Venezia, l'alba di un nuovo giorno. 402-421\" ; \"Guerra Senza Fine. 422-554\"; \"Alla ricerca di un'identit\u00e0. 555-697\"; \"Una nuova Nazione. 698-811\". Si tratta di un approccio del tutto nuovo alla storia e al racconto delle origini della citt\u00e0 e dello stato. Per la prima volta sono utilizzati gli strumenti del lungo periodo, dell'etnogenesi, della geopolitica, della strategia e il concetto di cultura marittima per cercare di capire cosa davvero successe tra V e IX secolo dell'Era Comune nell'area costiera veneta. La risposta \u00e8 rivoluzionaria: Venezia ha un'origine militare perch\u00e9 soldati ne formano l'ossatura sociale e ne producono la struttura istituzionale. Soldati che diventano marinai sono alla radice anche della scelta fondamentale compiuta, barattare la terra con l'acqua perch\u00e9 di terra a disposizione, semplicemente, non ce n'\u00e8.\nUna direzione nella quale si collocano anche gli articoli \"Osare l'impossibile, quando le informazioni spingono all'errore\", Gnosis, Roma, 3-2017; \"Intelligence barocca, Francesco Morosini e le informazioni nel Seicento\", Gnosis, Roma, 4-2017; \"Quando le informazioni mancano\", Gnosis, Roma, 1-2018; \"Affrontare l'ignoto\", Gnosis, Roma 2-2018 e \"Lungo le vie della Seta. L'intelligence e la conquista di un impero\", Gnosis, Roma, 4-2018. Risale al maggio 2019 \"I Geniali di Moscovia\", saggio di apertura di \"Italy on Rimland\" dei Quaderni della Societ\u00e0 Italiana di Storia Militare, mentre nel giugno 2021 esce \"Venice Rules the Rivers. La geostrategia fluviale veneziana, 1431-1509\", nella Nuova Antologia Militare.\nNarrativa.\nLa ricerca di nuovi contenuti letterari aveva intanto prodotto il noir \"Donne all'asta\" nel 2002 e la cosiddetta trilogia di Nerka Trostiaia dei romanzi storici e magico/esoterici \"La voce della Dea\" del 2003 , \"La custode dei segreti\" del 2005 e \"Il fulmine e il ciclamoro\" del 2007, nonch\u00e9 \"Flagellum Dei?\" del 2008, dove l'elemento misterico diventava centrale. Nel 2012 viene pubblicato il romanzo \"Il coraggio degli Antichi Veneti\" che conclude idealmente il lungo percorso narrativo dal Veneto Antico a Venezia. Nel 2004 era uscita la raccolta di racconti \"Storie a pelo d'acqua\", viaggio nell'immaginario liquido della laguna, e nel 2005 un secondo noir \"L\u2019Oro e l\u2019Argento\", di ambientazione contemporanea.\nTeatro.\nDalla ricerca teatrale nasce lo spettacolo \"Torcello\" seconda parte di \"Fra Terra e Acqua\" del 2005, mentre nel 2010 viene messa in scena l'opera pi\u00f9 completa \"Giganti, viaggio in Utopia\", in cui Venezia \u00e8 presentata come un'anziana signora con problemi di salute e un'eredit\u00e0 cospicua che alcuni vogliono dilapidare e altri conservare. La sfida \u00e8 aperta e solo dei \"Giganti\" la possono affrontare, vale a dire gli stessi che al momento della fondazione hanno immaginato e costruito la straordinaria follia anfibia della \"pietra sull'acqua\" diventata utopia dell'umanit\u00e0. \"Giganti\" sono quanti accettano la sfida della destabilizzazione provocata dall'incontro con lo sconosciuto, la trasformazione, il cambiamento, \"acrobati sospesi sulla corda, il bilanciere tra le mani sudate, passano dall'altra parte con spirito leggero\". Nel 2013, infine, \u00e8 rappresentato \"Parole di Pietra, \"in cui protagonista indiscusso \u00e8 il barone Giorgio Franchetti consumato dal suo sogno di far rivivere il palazzo gotico-veneziano di Ca' d'Oro. Tutte le drammaturgie nascono dall'intensa collaborazione con Teatrocontinuo, fondato nel 1975 da Angelo \"Nin\" Scolari e Luciana Roma, rimasto in attivit\u00e0 poi sotto la direzione artistica di Erica Taffara e Gianni Bozza per chiudere nel 2016. In seguito, esplora anche dal punto di vista teatrale uno dei suoi temi principali e cio\u00e8 la guerra, scrivendo il testo \"Sulla collina\", in cui i protagonisti sono Francesco Baracca e un anonimo soldato austriaco nel giorno in cui l'asso italiano viene abbattuto sul Montello durante il primo conflitto mondiale. \nNel 2010 era uscito uno studio sulla Padova e la Verona di Shakespeare cos\u00ec come emergono dalle pagine de La bisbetica domata. \nLibri di viaggio.\nDall'esperienza dello spettacolo \"Giganti\" deriva nel 2011 \"Labirinto Ducale\", un libro in cui l'autore presenta una visione del Palazzo Ducale di Venezia \"capovolta\" per non fermarsi alle apparenze, sedotti e catturati dalla trappola dorata del Mito di s\u00e9 costruito dalla Serenissima, ma per decifrare il vero significato del complesso alfabeto di simboli e messaggi contenuto nell'edificio. L'opera rivela la natura \"alchemica\" di Palazzo Ducale e ricorda a ogni passo che l'amore per l'arte e lo stupore per la bellezza non devono mai offuscare la verit\u00e0. Volume complesso e dal ricco apparato iconografico, opera di Mark Edward Smith uno dei maggiori maestri della fotografia d'arte su Venezia, affronta senza inibizioni il maggiore e pi\u00f9 importante edificio pubblico lagunare. Un palazzo che nasce \"prima\" della citt\u00e0 e ne racconta, sala dopo sala, l'intera storia, politica e sociale.\nNel 2014 esce \"Venezia meravigliosa\" di cui lo scrittore Alberto Toso Fei ha detto \"(...) una dichiarazione d'amore e davvero l'amore salver\u00e0 la citt\u00e0, perch\u00e9 non si pu\u00f2 vivere in eterno nell'ignoranza, nell'oscurit\u00e0 dei sensi, nella bassezza dell'anima. Una sfida possibile, e credo che potr\u00e0 compiersi. Almeno finch\u00e9 vi saremo noi veneziani.\". Nello stesso anno, \u00e8 stato pubblicato \"Santo Stefano, gotico veneziano\", un volume impreziosito da ottanta fotografie a colori ancora di Mark Edward Smith, studio in ricordo di Maria Teresa Ruben de Cervin voluto dal Comitato Italiano per Venezia.\nSono, invece, nel 2015 lo studio su Aldo Manuzio e la sua opera presente nel volume \"Per Aldo\" curato da Alessandro Scarsella e nel 2016 un secondo volume della fortunata serie legata alle citt\u00e0 d'Italia edita da Edizioni della Sera. Questa volta si tratta di \"Padova meravigliosa\" di cui nella prefazione Sergia Jessi scrive \" (...) Un libro che si legge d'un fiato per l'armonioso dipanarsi delle parole, perfettamente equilibrato tra memoria e attualit\u00e0, tra risata e pianto, tra popolare e concettuale, tra realt\u00e0 ed immaginazione. Dove la Storia si fa racconto, a volte iperbole, tanto da chiedersi se veramente \u00e8 accaduto.\". Sempre nel 2016 esce un breve ma intenso lavoro dedicato alla figura di Sibilla de Cetto, la nobildonna padovana di fine Trecento alla cui generosit\u00e0 e indefessa attivit\u00e0 si deve la nascita dell'ospedale di San Francesco Grande, nucleo fondante dell'odierno ospedale patavino.\nA settembre del 2017, pubblica \"Veneti per sempre, le storie e l'identit\u00e0 di un continente\". \" (...) Un ritratto contemporaneo dalle radici ben salde nel passato\" come si trova precisato nella quarta di copertina e in cui \"Il Veneto di Federico \u00e8 quello vissuto dell'infanzia e della giovinezza, quello scoperto dell'et\u00e0 matura; una sorta di pellegrinaggio laico nei luoghi di maggior interesse della regione, un incontro con il passato, per capire meglio il presente.\". Nel maggio 2019 esce \"Guida segreta di Verona, i luoghi-i personaggi-le leggende\", un testo che offre al lettore una visione della citt\u00e0 colta attraverso \"(...) Gli occhi dell'anima\", ma conserva un rigoroso impianto storico-artistico. La \" (...) seconda capitale del Veneto\" esce cos\u00ec dagli stereotipi per ritrovare la sua dimensione pi\u00f9 autentica. Nella stessa collana nel novembre 2019 viene pubblicata la \"Guida segreta di Mantova\", \"Mantova \u00e8 invenzione dell\u2019anima, pensiero tramutato in pietra e mattoni, sogno appeso alla foschia lacustre, alla nebbia autunnale e alla luce spietata dell\u2019estate. \u00c8 mito allungato nella palude, ritmo lento di acque che scendono da settentrione(...) ombra dispersa in mille cortili, segreti come le storie intrecciate nel tempo da una Storia ricca di personaggi leggendari\". Nel 2020 segue il volume \"Guida segreta di Ferrara\", \"Ferrara appartiene ai sogni. Sospesa nella pianura, si nasconde tra le pieghe della nebbia e riappare quando la luce prende a schiaffi il grande fiume, che scorre poco lontano\", quindi nell'ottobre dello stesso anno la \"Guida segreta di Aosta\", \" (...) capitale delle Alpi e crocevia d\u2019Europa: storia, arte e leggende tra Dora Baltea e cime di ghiaccio. Accoccolata sul fondo della Valle, la citt\u00e0 respira al ritmo di una storia antica.\" Altri due tasselli di quello che ormai si pu\u00f2 definire il \"Viaggio in Italia\" dell'autore. \nDa sempre sensibile alle campagne contro stalking e femminicidio, nel 2011 presta il suo volto al corto \"Stalking\" di Giulio Laroni, realizzato con la collaborazione della Polizia di Stato, la Questura di Venezia e il Ministero dell'Interno, e proiettato alla Multisala Astra del Lido di Venezia il 7 settembre 2011 nell'ambito della Mostra del Cinema.\nOpere.\nSaggistica\nNarrativa\nTeatro\nLibri di viaggio"}
{"id": "1547569", "revid": "112355", "url": "https://it.wikipedia.org/wiki?curid=1547569", "title": "Chiesa di Santa Maria Annunziata (Benevento)", "text": ""}
{"id": "1547581", "revid": "1121152", "url": "https://it.wikipedia.org/wiki?curid=1547581", "title": "Palazzo Spinelli di Fuscaldo", "text": "Il Palazzo Spinelli di Fuscaldo \u00e8 un palazzo di Napoli, ubicato in via Costantinopoli 104 e contiguo a quello dei Castriota.\nIl monumentale palazzo fu residenza dei Castriota, marchesi di Atripalda e nel XVII secolo appartenne alla famiglia Marciani: per questo venne occupato nella Repubblica Napoletana del 1647 da Masaniello e altri perch\u00e9 i Marciani erano i giudici della Vicaria.\nNel Settecento pass\u00f2 alla famiglia Spinelli di Fuscaldo, il cui esponente Giuseppe Spinelli divenne arcivescovo di Napoli.\nIn questo periodo il palazzo visse uno splendore artistico e culturale, che precedette per\u00f2 una fase di decadenza che dur\u00f2 per tutto il XIX secolo; nel 1890 il piano nobile venne ceduto al notaio Tavassi, mentre gli altri piani vennero venduti.\nNel 1938 l'immobile fu sottoposto a vincolo dalla sovrintendenza come monumento di interesse storico e nel 1942 venne acquistato da Achille Lauro, che lo utilizz\u00f2 come uffici della polizia militare e della Camera del Lavoro. Negli anni settanta del Novecento venne incorporato dall'Universit\u00e0 \"Federico II\" destinandolo ad ambienti della Facolt\u00e0 di Medicina.\nLa composizione dell'edificio \u00e8 costituita da un piano terra che un tempo era destinato alle scuderie e da tre piani superiori; nel cortile a pianta rettangolare \u00e8 presente una loggia ad arco, dalla quale si accede al giardino. Nel palazzo sono presenti affreschi di Pietro Bardellino e Giuseppe Cammarano.\nNell'edificio nacque Gaetano Azzariti che fu presidente della corte costituzionale."}
{"id": "1547582", "revid": "1873017", "url": "https://it.wikipedia.org/wiki?curid=1547582", "title": "EMPAR", "text": "L'European Multifunction Phased Array Radar (EMPAR), la cui sigla \u00e8 SPY-790 \u00e8 un radar navale multifunzione di ultima generazione per navi di tonnellaggio medio-alto che equipaggia le pi\u00f9 importanti unit\u00e0 di superficie della Marina Militare costruite nel nuovo millennio, quali le Orizzonte, la portaerei Cavour e le Orizzonte francesi. L'EMPAR pu\u00f2 simultaneamente svolgere compiti di sorveglianza aerea a medio raggio e rilevamento tridimensionale, tracciamento di bersagli multipli e guida dei missili antiaerei per l'uplink dei dati.\nStoria.\nIl radar, costruito dalla societ\u00e0 Selex Sistemi Integrati del Gruppo Finmeccanica (dal 2017 Leonardo), \u00e8 del tipo passivo a singola faccia rotante ed opera in banda C (500 - 1000 MHz) e G (4 - 6 GHz) con una portata fino a 300\u00a0mi ed una velocit\u00e0 di rotazione dell'antenna di 60 giri al minuto.\nL'antenna, inclinabile di +30\u00b0 rispetto al supporto, \u00e8 in grado di generare un fascio elettronico sia in altezza che in direzione, con una scansione elettronica, rispetto alla perpendicolare alla sua superficie, di +/- 45\u00b0 sul piano orizzontale e di +/- 60\u00b0 su quello verticale, capace di tracciare simultaneamente fino a 12 bersagli e con una capacit\u00e0 di tracciamento che va fino a 300 tracce.\nL'EMPAR \u00e8 parte integrante del sistema missilistico PAAMS (Principal Anti Air Missile System), nella variante PAAMS (E), in dotazione alla Marina Militare Italiana ed alla Marine Nationale.\nL'evoluzione tecnologica dell\"'EMPAR\" tra il 2008 e il 2011 \u00e8 la versione attiva denominata MFRA (Multi Functional Radar Active) a singola faccia rotante, con capacit\u00e0 di sorveglianza aerea a lungo raggio, che sar\u00e0 impiegata sulle FREMM.\nLa versione attiva sfrutta moduli TRM (Transmit and Receive Module) attivi in antenna che sostituiscono gli sfasatori presenti nel radar EMPAR passivo. I moduli TRM sono sviluppati e prodotti interamente in Selex Sistemi Integrati.\nLa nuova tecnologia attiva combinata con l'esperienza di EMPAR ha dato vita a una nuova famiglia di radar denominata \"KRONOS \"al quale \u00e8 seguito nel\" \"2012 anche lo sviluppo di una versione attiva con capacit\u00e0 di sorveglianza aerea a lungo raggio, a 4 facce fisse."}
{"id": "1547583", "revid": "661526", "url": "https://it.wikipedia.org/wiki?curid=1547583", "title": "Unplugged", "text": "Musica.\nIl termine unplugged pu\u00f2 riferirsi alla musica acustica in generale, oppure, prevalentemente in relazione alla trasmissione televisiva \"MTV Unplugged\", al titolo di vari album acustici, registrati solitamente dal vivo."}
{"id": "1547585", "revid": "122892832", "url": "https://it.wikipedia.org/wiki?curid=1547585", "title": "Thank You (album Jamelia)", "text": "Thank You \u00e8 il secondo album della cantante R&amp;B inglese Jamelia. L'album \u00e8 un mix di R&amp;B, hip hop e pop ed \u00e8 stato pubblicato in tre differenti edizioni fra il 2003 e il 2004. Dall'album sono stati estratti cinque singoli: \"Bout\", \"Superstar\", \"Thank You\", \"See It In a Boy's Eyes\" e \"DJ/Stop\". Alcune versioni internazionali contengono anche \"Universal Prayer\" in duetto con Tiziano Ferro. L'album ha ottenuto il disco di platino il 5 agosto 2004 ed ha ricevuto una nomination al Mercury Music Award nel 2004.\nTracce.\nTerza edizione.\nLa terza edizione di \"Thank You\" presenta la stessa tracklist della seconda edizione, e l'unica differenza sostanziale \u00e8 la copertina."}
{"id": "1547586", "revid": "35692", "url": "https://it.wikipedia.org/wiki?curid=1547586", "title": "Apple Time capsule", "text": ""}
{"id": "1547589", "revid": "1924342", "url": "https://it.wikipedia.org/wiki?curid=1547589", "title": "Oh My God", "text": "Oh My God (\"oh mio Dio\" in lingua inglese) pu\u00f2 riferirsi a:"}
{"id": "1547591", "revid": "767487", "url": "https://it.wikipedia.org/wiki?curid=1547591", "title": "Garage (film)", "text": "Garage \u00e8 un film del 2007 diretto da Lenny Abrahamson, al suo secondo lavoro dietro la macchina da presa.\nLa pellicola ha ottenuto un eccellente riscontro dalla critica, vincendo ben 11 premi in diversi festival tra cui Cannes e Torino. La distribuzione debole, in linea con il budget non elevato per la realizzazione di tutta l'opera nel suo complesso, ne ha limitato il successo in termini di pubblico: in Italia, ad esempio, l'incasso nel primo fine settimana di proiezione nelle sale \u00e8 stato di appena settemila euro.\nTrama.\nJosie \u00e8 un uomo bonario con difficolt\u00e0 di apprendimento che vive e lavora in una stazione di servizio di un piccolo villaggio rurale irlandese. Il proprietario, il signor Gallagher, \u00e8 un suo ex compagno di scuola che non \u00e8 interessato alle sorti di questo garage ed \u00e8 in attesa solo dell'offerta giusta per poterlo vendere. Josie non ha grande cultura, ambizioni, storie d'amore o amicizie in corso o alle spalle, la sua unica \"attivit\u00e0 sociale\" consiste nell'andare a bere della birra in un pub, i cui avventori spesso lo deridono.\nL'unico amico del mite benzinaio \u00e8 un grande cavallo, legato da solo in un campo, a cui Josie parla e regala cibo (di solito mele). Nonostante la sua vita piatta e grigia, Josie \u00e8 felice e fiducioso che in un giorno non troppo lontano la sua esistenza possa cambiare in meglio. Un giorno Gallagher assume David, il quindicenne figlio della sua fidanzata, come aiutante di Josie e a poco a poco il ragazzone si affeziona a questo nuovo arrivato: un giorno offre un'aranciata e dei biscotti al cioccolato al nuovo collega e insieme guardano il tramonto.\nIl protagonista si unisce a David e agli amici di quest'ultimo nella spiaggia vicino ai binari dove, davanti a un fuoco, sorseggiano birra in lattina che proprio Josie ha innocentemente offerto loro: questi rapporti umani, seppur stabiliti con ragazzini minorenni, lo rendono pi\u00f9 speranzoso. Una sera trova il coraggio di ballare un lento con Carmel, la negoziante del paesello, di cui pare invaghito: tuttavia durante le danze ha un'erezione e la donna prima si allontana da lui offesa e poi gli dice bruscamente che non ha nessun tipo di attrazione fisica nei suoi confronti.\nL'amicizia tra Josie e David procede bene finch\u00e9 un giorno Josie gli mostra un film pornografico su cassetta VHS che il benzinaio ha ricevuto da un camionista che frequenta la sua area di servizio: alla proiezione della pellicola il giovane si sente a disagio e se ne va; tramite la reazione del giovanotto Josie percepisce di aver fatto qualcosa di sbagliato ma nella sua ingenuit\u00e0 non capisce cosa, per cui prova chiarire e lo insegue ma alla fine desiste, pensando forse che la faccenda sarebbe finita l\u00ec.\nLa settima successiva David ritorna ma non si ferma dopo il lavoro, preferendo passare la serata col suo miglior amico Declan, un ragazzo del posto che deride apertamente e disprezza Josie perch\u00e9 \u00e8 un \"disadattato\"; tuttavia Josie offre anche a lui una birra. Il giorno successivo la Polizia va a perquisire le stanze di Josie e lo conduce al commissariato perch\u00e9 c'\u00e8 stato un \"reclamo\": emerge che David ha parlato con i suoi amici dell'incidente con il video porno e che questa storia sia arrivata alla madre, oltre ovviamente al fatto che offrire alcolici a un minorenne \u00e8 illegale.\nL'imputato ammette le accuse che gli vengono ascritte, ma ribadisce di averlo fatto solo per divertimento e con innocenza: l'agente di polizia, comprensivo, non avendo trovato nulla di compromettente in casa sua lo lascia andare, consigliandogli per\u00f2 di non andare in citt\u00e0 e soprattutto di evitare il contatto con David. Josie torna quindi al garage: mentre consuma la sua umile cena, improvvisamente si rende conto di quanto \u00e8 successo e, profondamente turbato, si mette le mani fra i capelli mentre tutto solo riflette nella sua piccola stanza sul retro del garage.\nIl giorno dopo Gallagher torna nel locale di sua propriet\u00e0 e, anche se non lo dice esplicitamente, fa capire a Josie che la sua esperienza nella stazione \u00e8 finita. Incapace di dormire quella notte, Josie si veste e si siede sul bordo del letto, poi all'alba va verso il fiume e si posiziona per un po' sulla riva, si toglie le scarpe ben lucidate e le calze collocandole sopra il cappello che indossava mentre era in servizio, infine si tuffa in acqua. Nell'ultima scena il cavallo solitario suo \"amico\", reso libero, guarda fisso in camera e su questo sguardo l'inquadratura sfuma sullo sfondo nero dei titoli di coda.\nAccoglienza.\n\"Garage\" ha ricevuto una buona accoglienza dalla critica specializzata. In un articolo del \"The Irish Times\" venne scritto che \"Pat Shortt \u00e8 una rivelazione nel ruolo da protagonista. Egli apporta al personaggio di Josie una splendida fisicit\u00e0\". La recensione di \"Screen Daily\" fu anch'essa positiva: \"I tempi comici dell'attore e del regista, nei primi due terzi del film, sono impeccabili\". RT\u00c9 ha elogiato il protagonista, che con la sua intensit\u00e0 nell'interpretazione di un disadattato ha reso molto pi\u00f9 coinvolgente ogni scena, assegnando al film 4 stelle su 5."}
{"id": "1547594", "revid": "13483706", "url": "https://it.wikipedia.org/wiki?curid=1547594", "title": "Adam Glasser", "text": ""}
{"id": "1547598", "revid": "63756", "url": "https://it.wikipedia.org/wiki?curid=1547598", "title": "Weltaschaung", "text": ""}
{"id": "1547604", "revid": "1086846", "url": "https://it.wikipedia.org/wiki?curid=1547604", "title": "Calcio Catania 2006-2007", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 2006-2007.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1547605", "revid": "110157", "url": "https://it.wikipedia.org/wiki?curid=1547605", "title": "Provincia di Guelmim", "text": "La provincia di Guelmim \u00e8 una delle province del Marocco, parte della Regione di Guelmim-Oued Noun.\nGeografia antropica.\nSuddivisioni amministrative.\nLa provincia di Guelmim conta 2 municipalit\u00e0 e 16 comuni:"}
{"id": "1547607", "revid": "110157", "url": "https://it.wikipedia.org/wiki?curid=1547607", "title": "Walk with Me (Jamelia)", "text": "Walk with Me \u00e8 il terzo album della cantante inglese Jamelia, pubblicato dalla EMI nel settembre 2006. Dall'album sono stati estratti i singoli \"Something About You\", \"Beware of the Dog\" e \"No More\"."}
{"id": "1547609", "revid": "436907", "url": "https://it.wikipedia.org/wiki?curid=1547609", "title": "Tama Drums", "text": "Tama Drums, internazionalmente conosciuta solo con il nome Tama, \u00e8 un marchio di propriet\u00e0 dell'industria giapponese Hoshino Gakki Group.\nSotto il suo nome vengono prodotti strumenti musicali a percussione, in particolare le batterie. Tama \u00e8 tra i marchi pi\u00f9 altisonanti nel campo delle percussioni ed \u00e8 sostenuta da un gran numero di endorser (in massima parte rock e heavy metal),oltre a Pop Funky e Jazz.\nStoria.\nIl marchio vide la luce nel 1962 per iniziativa di Junpei Hoshino, familiare di Matsujiro Hoshino, fondatore della Hoshino Gakki, inizialmente nel 1965, si chiamava semplicemente Star e anni dopo cambi\u00f2 nome in Tama che era il nome della moglie di Hoshino, che in giapponese significa \"gioiello\".\nCome la Hoshino Gakki, la Tama produsse strumenti musicali a corda e amplificatori, fino al 1966. La Tama inizi\u00f2 ad affermarsi sul mercato musicale a met\u00e0 anni settanta, grazie ai suoi prezzi molto vantaggiosi.\nInfatti, il mogano filippino usato dall'azienda giapponese risult\u00f2 pi\u00f9 conveniente rispetto al costoso acero offerto dalle occidentali Rogers, Ludwig e Slingerland.\nSempre in questo periodo, la Tama e la Drum Workshop acquistarono la fallita \"Camco Drum Company\". L'accordo tra le due parti prevedeva l'acquisizione di attrezzature e impianti di produzione da parte della Drum Workshop, invece il nome, i progetti e di diritti di brevetto spettarono alla Tama. Grazie a questo affare, l'azienda giapponese sub\u00ec un grande incremento a livello qualitativo e riusc\u00ec a raggiungere un ottimo livello competitivo con le case occidentali, soprattutto quelle statunitensi, fino a quel momento leader nel mercato delle percussioni.\nLa Tama fu anche tra le prime aziende ad aver introdotto aste meccaniche molto pesanti e salde, che presentavano un sistema di montaggio proprio, a differenza di molte altre aziende che proponevano meccaniche, obbligatoriamente, da attaccare ai fusti dei tamburi. L'azienda ha anche inventato l'Octoban, tamburo dal fusto di lunghezze diverse e dal diametro piccolo, e il Gong Bass Drum, che sono usati largamente da numerosi batteristi moderni.\nProdotti.\nLa Tama divenne famosa verso gli anni ottanta in particolare grazie a due serie di batterie (delle quattro allora prodotte), ovvero la serie \"Superstar\" (da non confondere con l'odierna omonima prodotta per i musicisti semi-professionisti) in legno di betulla e la Imperial Star (oggi prodotta, bizzarramente con lo stesso nome commerciale, ma piuttosto intesa come modello \"entry\"), in mogano africano..(7strati..), ma con fusti trattati internamente con speciali vernici (cd. \"Zola coat\") ed esternamente rifasciati con pellicole colorate ad alta resistenza adatte per l'uso professionale live. \u00c8 da notare che la Tama negli anni ottanta non usava l'acero ma solo il mogano e la betulla. \nLe altre due serie prodotte (pi\u00f9 economiche ma di ottimo livello) erano rispettivamente la \"Royal star\" e la \"Swing star\", entrambe simili esternamente alla \"Imperial Star\" ma di legno di pioppo e Grainwood.\nCaratteristica particolare dei prodotti Tama dell'epoca \u00e8 l'utilizzo di hardware di sostanziale ottima qualit\u00e0 per tutte le serie (simili fra loro anche se con varianti che ne differenziavano comunque le caratteristiche di impiego, come ad es. diametri differenti delle tubolature, accessori specifici, memorie, rinforzi ulteriori, etc.). Un accessorio comune a tutte le serie era ad esempio il dispositivo brevettato di sostegno dei tom-tom (denominato \"omniball\"), introdotto nel 1983 ed in grado di sostenere carichi elevatissimi senza muoversi (la reclame dell'epoca diceva \"regge il peso di 5 Toyota\").\nVenivano comunque prodotti anche fusti in fibra (ad es. gli octoban a cui si deve a Tama assieme a famosi batteristi es:Stewart Copeland e Billy Cobham l'idea innovativa per lo sviluppo e produzione commerciale e la serie Fiber Star),o in metallo.\nLa serie dei rullanti pi\u00f9 prestigiosa per l'epoca (1982) della Tama era comunque quella detta \"Mastercraft\" e prevedeva 5 diversi modelli, tutti del diametro da 14\" e con il medesimo hardware (esclusi i blocchetti diversi per le varie lunghezze dei fusti), ma con dimensioni (altezze dei fusti) e materiali differenti. Il pi\u00f9 noto e costoso,era senza dubbio il rullante Mastecraft \"Bell Brass\" ricavato per tornitura da un getto di ottone a sezione circolare a forte spessore (12\u00a0mm), ridotto poi di macchina a 3\u00a0mm (nei primissimi modelli addirittura a 5\u00a0mm con l'esterno lasciato non tornito),divenuto un \"must\"negli studi di registrazione dell'epoca anni 80-90 ed un \"cult\"oggigiorno, anche a seguito della riedizione in onore del quarantennio Tama...,(vedi \"Tama 40th reissue anniversary ).Seguivano, nell'ordine di prezzo, il cosiddetto Mastercraft \"Rosewood\" in legno omonimo, il \"Fibreglass\" in fibra di vetro nera, il Mastecraft \"Artwood\" in legno di betulla (di vari colori esternamente) e lo \"Steel\" in acciaio. Tutti questi rullanti sono estremamente pesanti e soprattutto pensati per l'uso professionale intensivo.\nPer quanto riguarda l'hardware (aste portapiatto, hi-hat, etc.) dopo le prime serie degli anni '70 (Altair, Hi-ace, Stage-ace, Band-ace, Stage-star, Stage-king e Stage-master etc.) ormai molto rare e comunque relativamente poco diffuse anche all'epoca, la rivoluzione mondiale avvenne agli inizi degli '80 con l'introduzione delle tre serie \"storiche\" della Tama, la \"Mercury\" (la pi\u00f9 leggera, di serie con i set Swingstar e Royalstar), la \"Titan\" e la \"Spartan\" (di serie con i set Superstar ed Imperialstar). La serie Titan (caratterizzata dalla classica \"doppia gamba\") ha praticamente influenzato tutte le aste prodotte da allora in poi anche dagli altri brand e sopravvive ancora oggi, anche se con nomi commerciali diversi. Si trattava in generale di materiali di ottima fattura, sia quanto a robustezza e durevolezza, sia quanto a spessore di cromatura. La serie \"Spartan\" la pi\u00f9 costosa al tempo era dotata di gambe in alluminio ed aveva i gommini di appoggio ribaltabili per adattarsi ad ogni tipo palco (per dare un'idea una asta \"Spartan\" del tipo \"boom\" costava in Italia nel 1980 circa 120.000 Lire). Molti batteristi sono passati alla Tama in quell'epoca proprio per l'evidente superiorit\u00e0 dell'hardware della casa giapponese rispetto alla concorrenza.\nDa menzionare anche i pedali per la cassa, dei quali il pi\u00f9 noto era il cd. modello \"King Beat\", con funzionamento a molla/camma (usato fra gli altri da Billy Cobham e Stewart Copeland). Seguivano l'\"hi-beat\" (con sostegno molla girevole e regolabile) ed infine il \"flexy -flyer\", molto semplice e di serie con i set pi\u00f9 economici. Infine \u00e8 da citare anche infine il \"Camco\" (ancora oggi in produzione), usato da Elvin Jones fra gli altri. \nSempre verso gli anni ottanta (1983) esce un prestigioso e particolare modello di tama chiamato artstar. Molto pregiata e ricercata \u00e8 infatti la tama artstar costruita usando internamente ed esternamente il legno cordia (al centro era betulla) che conferiva a tutti i tamburi una insuperabile eleganza ed una particolarissima sonorit\u00e0.\nNegli anni novanta la casa giapponese conosce un certo declino ma nel decennio successivo con i modelli Starclassic e gli accessori collegati, riprende vigore e torna ad essere uno dei marchi di riferimento per i professionisti.\nLa Tama produce diversi set composti solitamente da una grancassa, due tom-tom ed un timpano, integrabili con una seconda grancassa ed un numero maggiore di tom-tom. \nLa Tama oggigiorno commercializza set divisi in varie serie, da quelle pi\u00f9 professionali e di conseguenza costose, a quelle pi\u00f9 economiche e quindi per principianti.\n\"Superstar\": totalmente realizzata in betulla, si divide in \"Superstar Custom Hyper Drive\", \"Superstar EFX Hyper Drive\", \"Superstar Hyper Drive\".\nLa Tama ha prodotto il set \"Rockstar\" che, pur se qualitativamente di livello leggermente inferiore alle pi\u00f9 professionali \"Starclassic\", ha avuto un grande successo commerciale.\nOltre a produrre una linea di accessori che spazia dalle custodie alle bacchette, dalle cordiere per rullante a supporti vari, la Tama produce anche una linea Hardware con la nota sigla \"Iron Cobra\", ossia aste e pedali. La Tama produce anche una linea di rullanti, tra cui sono degni di nota quelli appartenenti alla serie \"signature\" realizzati appositamente per alcuni batteristi professionisti come Mike Portnoy, Stewart Copeland, Bill Bruford, Lars Ulrich, David Silveria, John Tempesta, Simon Phillips, Kenny Aronoff, John Blackwell.\nOltre a tale serie, \u00e8 in produzione una linea di rullanti da collezione denominata \"Warlord\" che si divide in 5 tipi:\nBatteristi che usano e hanno usato batterie Tama.\nGiuseppe Fioretto (Drummer)"}
{"id": "1547615", "revid": "767487", "url": "https://it.wikipedia.org/wiki?curid=1547615", "title": "Guelmim", "text": "Guelmim (; in berbero: \u2d33\u2d4d\u2d4e\u2d49\u2d4e) \u00e8 una citt\u00e0 del Marocco, capoluogo della provincia omonima, nella regione di Guelmim-Oued Noun.\nLa citt\u00e0 \u00e8 conosciuta anche come Kulmim, Kulmim, Gulimim, Goulimime, Guelmime, Goulmim e Kalm\u012bm . Si tratta di un termine berbero molto diffuso nella toponomastica nordafricana per designare laghi e specchi d'acqua (in arabo \"guelta\")."}
{"id": "1547630", "revid": "1086846", "url": "https://it.wikipedia.org/wiki?curid=1547630", "title": "Foot Ball Club Torino 1930-1931", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1930-1931.\nStagione.\nNella stagione 1930-1931 il Torino disput\u00f2 il campionato di Serie A.\nOrganigramma societario.\nArea direttiva\nArea tecnica"}
{"id": "1547633", "revid": "339392", "url": "https://it.wikipedia.org/wiki?curid=1547633", "title": "Madre Speranza di Ges\u00f9 Alhama Valera", "text": ""}
{"id": "1547634", "revid": "6923", "url": "https://it.wikipedia.org/wiki?curid=1547634", "title": "Castello di Uppsala", "text": "Il castello di Uppsala \u00e8 un edificio del XVI secolo, che si trova ad Uppsala, in Svezia. \nStoria.\nIl castello medievale dell'arcivescovo ad Uppsala era vicino al luogo ove vi \u00e8 l'attuale Palazzo arcivescovile ad ovest della cattedrale, e fu confiscato dal re Gustavo I Vasa, durante la riforma protestante. Re Gustavo I ordin\u00f2 la costruzione di un castello rinascimentale nel 1549, sull'attuale luogo su una collina a sud della cattedrale di Uppsala, utilizzando come materiale da costruzione quello che componeva il vecchio castello arcivescovile, che fu distrutto.\nIl castello venne eretto durante il periodo in cui la Svezia stava per diventare una grande potenza europea. I re Erik IV, Giovanni III e Carlo IX rimodellarono ed ampliarono la cittadella in un palazzo residenziale rinascimentale. Durante il regno di Erik IV il castello fu il luogo che vide l'assassinio dei nobili Sture. Nel 1630 il re Gustavo Adolfo II vi annunci\u00f2 la decisione di partecipare alla guerra dei trent'anni. Fu in questo castello che il governo svedese annunci\u00f2 l'abdicazione della regina Cristina nel 1654.\nIl castello rimase seriamente danneggiato da un incendio nel 1702, essendo ridotto praticamente in rovine. La sua ricostruzione richiese molti anni e fu in effetti seriamente ostacolata dalle rovine dello stesso castello, usate come cava per pietre per erigere il Palazzo Reale di Stoccolma.\nIl castello di Uppsala fu il centro amministrativo dell'Uppland e sede della sala dello Stato (svedese: \"Rikssalen\") per molti anni.\nDag Hammarskj\u00f6ld, ex Segretario generale delle Nazioni Unite, vi trascorse l'infanzia poich\u00e9 il padre Hjalmar Hammarskj\u00f6ld, era governatore della contea di Uppsala. Il castello \u00e8 la residenza del governatore della contea di Uppsala, nonch\u00e9 la sede del Museo delle belle arti di Uppsala."}
{"id": "1547635", "revid": "92723", "url": "https://it.wikipedia.org/wiki?curid=1547635", "title": "Ylem", "text": "Ylem \u00e8 un termine coniato da George Gamow, Ralph Alpher e i loro colleghi negli anni 1940 per indicare un'ipotetica sostanza originaria o stato condensato della materia, che si sarebbe poi trasformata nelle particelle subatomiche e gli elementi chimici come sono note oggi. \nLa parola deriverebbe da un termine filosofico obsoleto in medio inglese che Gamow trov\u00f2 mentre stava scartabellando un dizionario, il quale indicherebbe qualcosa come \"sostanza primordiale da cui si form\u00f2 ogni altra materia\", e che deriverebbe a sua volta dal termine Greco \"h\u00fdl\u0113\" cio\u00e8 \"materia\", usato anche da Aristotele per indicare la materia prima. \nRidefinendolo, lo Ylem \u00e8 la \"cosa\" che Gamow e associati presumevano esistesse immediatamente dopo il Big Bang. Assieme allo ylem, si assume vi fosse un gran numero di fotoni con altissima energia, che si osserva tuttora come radiazione cosmica di fondo. "}
{"id": "1547638", "revid": "599013", "url": "https://it.wikipedia.org/wiki?curid=1547638", "title": "Donato Vestuti", "text": "Biografia.\nVestuti nacque in una famiglia benestante, figlio di Cosimo Vestuti, avvocato, e Filomena Turco, originaria di Montecorvino Rovella (Salerno). Ha frequentato il noto liceo classico T.Tasso di Salerno dal 1897 al 1906. Fu tra i fondatori de \"Il Giornale della Provincia\". Appassionato di sport, ebbe l'idea di fondare anche una squadra di calcio a Salerno, dove era rimasto anche dopo che il padre era andato in pensione dopo aver svolto gli ultimi anni di servizio nella citt\u00e0 campana.\nAttivit\u00e0 sportiva.\nNon erano affatto dei tempi facili per l'organizzazione di una squadra di calcio, in quanto si trattava di un periodo ante-guerra (era il 1913), e Vestuti dovette affrontare molte difficolt\u00e0 sia logistiche (come ad esempio a livello delle divise di gioco) ma anche pratiche, con perenni scontri con quella che poi diventer\u00e0 a tutti gli effetti la Federazione Italiana Giuoco Calcio.\nAttivit\u00e0 giornalistica.\nIl 16 novembre 1912 Donato Vestuti, sul \u00abGiornale della Provincia\u00bb (da lui fondato e diretto), scrisse un articolo in memoria del salernitano Giovanni De Filippis, il primo morto nella guerra libica del 1911-1912.\nAttivit\u00e0 bellica.\nIl 19 giugno del 1919 nacque la Salernitana. Vestuti per\u00f2 non pot\u00e9 vedere la costituenda squadra: richiamato alle armi allo scoppio della Prima guerra mondiale, cadde sul fronte del Carso, \"colpito da granata nemica\", dieci giorni prima dell'armistizio, il 25 ottobre del 1918. Fu decorato con la medaglia d'argento al valor militare, e venne sepolto nel cimitero di Salerno con tutti gli onori.\nRiconoscimenti.\nDonato Vestuti, oltre ad essere stato decorato con la medaglia d'argento al valor militare, \u00e8 stato anche la figura a cui il comune di Eboli (dove lui \u00e8 nato) volle dedicare una via cittadina, e a cui il comune di Salerno negli anni cinquanta volle dedicare lo Stadio Comunale che in epoca fascista era conosciuto come Campo Littorio e in seguito dedicato al giornalista salernitano Renato Casalbore (morto durante la tragedia di Superga), a cui il comune di Salerno intitol\u00f2 poi la piazza antistante lo stadio.\nOnorificenze.\n Medaglia d'argento al valor militare"}
{"id": "1547641", "revid": "339392", "url": "https://it.wikipedia.org/wiki?curid=1547641", "title": "Campionato di Eccellenza Promozioni &amp; Play-off Nazionali 2006/07", "text": ""}
{"id": "1547642", "revid": "729019", "url": "https://it.wikipedia.org/wiki?curid=1547642", "title": "Havana Club International S.A.", "text": "Havana Club International S.A. \u00e8 una join venture tra la compagnia di stato cubana CubanaExport e la multinazionale francese Pernod Ricard, produttrice dell'omonimo rum.\nStoria.\nNata nel 1993, la propriet\u00e0 \u00e8 divisa a met\u00e0 tra le due partecipanti."}
{"id": "1547650", "revid": "74801", "url": "https://it.wikipedia.org/wiki?curid=1547650", "title": "New Castle (Indiana)", "text": "New Castle \u00e8 una citt\u00e0 degli Stati Uniti d'America, capoluogo della contea di Henry, nello Stato dell'Indiana. Situata ad est-nordest di Indianapolis, sul fiume Big Blue, secondo lo United States Census Bureau, la citt\u00e0 ha una superficie totale di ).\nDal punto di vista demografico, in base al censimento del 2000, la popolazione contava abitanti, nuclei familiari e famiglie residenti. La densit\u00e0 di popolazione era di . La composizione etnica della popolazione era 96,37% bianchi, 1,85% afroamericani e la parte rimanente altri gruppi. Stime pi\u00f9 recenti (2007) indicano una popolazione di .\nNew Castle \u00e8 circondata da un distretto agricolo, pur essendo stata, in passato, un centro industriale di una certa importanza."}
{"id": "1547652", "revid": "205761", "url": "https://it.wikipedia.org/wiki?curid=1547652", "title": "Argiropoulos", "text": ""}
{"id": "1547659", "revid": "599013", "url": "https://it.wikipedia.org/wiki?curid=1547659", "title": "Nikolaj Nikolaevi\u010d S\u00ebmenov", "text": ""}
{"id": "1547660", "revid": "2205162", "url": "https://it.wikipedia.org/wiki?curid=1547660", "title": "Nodachi", "text": "Una nodachi (\u91ce\u592a\u5200) \u00e8 una spada giapponese a due mani.\nNome.\nIl suo nome si traduce approssimativamente come \"spada da campo\" ma il vocabolo \"nodachi\" \u00e8 utilizzato spesso nelle fonti storiche con la stessa funzione di \"\u014ddachi\" che significa \"grande spada\". L'uso originario del termine \u00e8 invece riferito a qualunque tipo di grande spada da battaglia (\"dait\u014d\"), incluso il \"tachi\".\nCaratteristiche.\nUna nodachi ha il medesimo disegno e aspetto generale di una tachi, ma \u00e8 considerevolmente pi\u00f9 lunga, in quanto pu\u00f2 raggiungere una lunghezza che varia solitamente da 1,4 m a 1,8 m circa. Molte nodachi presentano una tsuka, o impugnatura, molto pi\u00f9 lunga rispetto alla katana semplice, e per questo appaiono esteticamente sproporzionate, tuttavia una nodachi ottimale dovrebbe presentare un rapporto kissaki/tsuka di 4/1.\nLe nodachi sono state utilizzate sui campi di battaglia dalla fanteria per contrastare la cavalleria.\nNella cultura di massa.\nOggi le nodachi appaiono in molti videogiochi, manga e anime, bench\u00e9 fossero molto rare storicamente. Ecco una lista di personaggi che ne fanno sfoggio:"}
{"id": "1547661", "revid": "1652635", "url": "https://it.wikipedia.org/wiki?curid=1547661", "title": "Nick Jonas", "text": "Fa parte della band Jonas Brothers insieme ai fratelli Joe Jonas e Kevin Jonas; il gruppo ha venduto circa 17 milioni di album. Nel febbraio 2010 ha pubblicato un album con la band da lui formata: \"Nick Jonas &amp; the Administration\", mentre nel 2014 avvia la carriera solista pubblicando l'album \"Nick Jonas\", seguito da \"Last Year Was Complicated\" nel 2016. Ha pubblicato 4 album da solista e ottenuto un buon successo con alcuni suoi singoli da solista; ha inoltre all'attivo una carriera da attore sia al cinema che in TV, con partecipazioni in lavori come la saga reboot di \"Jumanji\", \"Scream Queens\" e la saga di \"Camp Rock\".\nBiografia.\nNicholas Jerry Jonas, conosciuto come Nick Jonas, \u00e8 nato a Dallas, Texas, il 16 settembre 1992 da Denise Marie Miller e Paul Kevin Jonas Sr, ma \u00e8 cresciuto a Wyckoff, in New Jersey. Come i fratelli ha origini da parte della madre italiane, irlandesi, tedesche e nativo americane (precisamente Cherokee).\nIl 16 novembre 2005, all'et\u00e0 di tredici anni, mentre era in tour con i suoi fratelli, gli \u00e8 stato diagnosticato il diabete di tipo 1. \nRecitazione.\nNel 2007 partecip\u00f2 con i fratelli Joe e Kevin ad una puntata della serie televisiva \"Hannah Montana\" con Miley Cyrus con la quale \u00e8 stato fidanzato per circa due anni. Nel 2008 partecipa, sempre con i fratelli Joe e Kevin, al film Disney per la televisione \"Camp Rock\". Nel 2009 \u00e8 stato protagonista, nella serie televisiva \"Jonas\" in cui interpreta se stesso. Il primo episodio in Italia \u00e8 andato in onda su \"Disney Channel\" il 18 settembre. Nel 2010 \u00e8 protagonista del film Disney per la televisione \"\" e della serie televisiva \"Jonas L.A.\" Nel 2011 prende parte a una puntata della serie televisiva \"L'uomo di casa\". Dal 2014 entra a far parte del cast della serie tv \"Kingdom\" nel ruolo di Nate Kulina. Nel 2017 prende parte al film \"Jumanji - Benvenuti nella giungla\" in cui interpreta Alex. Nel 2019 entra a far parte del film Midway e nel 2021 recita nel film Chaos Walking insieme a Tom Holland.\nBroadway.\nLa carriera di Nick inizia all'et\u00e0 di sei anni, quando viene scoperto mentre si trova dal parrucchiere con la madre. A sette anni inizia ad esibirsi a Broadway. Ha recitato in diverse rappresentazioni, tra cui \"A Christmas Carol\" (nel 2000 nella parte di Tiny Tim e poi in quella di Scrooge), \"Annie Get Your Gun\" (nel 2002 nella parte di Little Jake), \"Beauty and the Beast\". (nel 2002), e \"Les Mis\u00e9rables\" (nel 2003 nella parte di Gavroche). Successivamente ha recitato in\"The Sound of Music\" (interpretando Kurt) al Paper Mill Playhouse.\nNel 2010 interpreta il ruolo di Marius nel concerto evento per i 25 anni del musical \"Les Mis\u00e9rables\" a Londra.\nNel 2011, prende parte ad una rappresentazione di \"Hairspray\" nel ruolo di Link Larkin, mentre nel 2012 interpreter\u00e0 il ruolo protagonista di Finch nel musical \"How to Succeed in Business Without Really Trying\".\nCarriera da solista.\nNel 2002 Nick ha scritto insieme al padre una canzone, intitolata \"Joy to the World (A Christmas Prayer)\", e l'ha incisa nell'album annuale di Broadway \"Equity Fights AIDS\" \"Broadway's Greatest Gifts: Carols for a Cure, Vol. 4\". A novembre del 2003 una copia della canzone viene inviata alla INO Records. La casa discografica distribu\u00ec il pezzo a Christian radio, dove divent\u00f2 velocemente popolare ed entr\u00f2 nella classifica Record &amp; Radio's Christian Adult Contemporary Chart.\nA settembre 2004 un dirigente della Columbia Records scopr\u00ec la canzone di Nick e distribu\u00ec con questa etichetta il singolo \"Dear God\". Un secondo singolo, intitolato \"Joy to the World (A Christmas Prayer)\" (una registrazione nuova), viene pubblicato il 16 novembre. I due singoli dovevano essere seguiti a dicembre da un album, intitolato \"Nicholas Jonas\", che viene per\u00f2 posticipato.\nDopo il primo hiatus dei Jonas Brothers, Nick d\u00e0 il via a una carriera da solista alla Island Records e pubblica il singolo \"Chains\" ,uscito su iTunes in America il 30 luglio 2014 mentre in Italia il 4 agosto. Il 7 settembre 2014 pubblica il suo secondo singolo \"Jealous\", successivamente il 16 settembre 2014, giorno del compleanno di Nick, pubblica il video ufficiale della canzone. Entrambi i brani ottengono un successo commerciale molto ampio: in particolare \"Jealous\" raggiunge la top 10 della Billboard Hot 100. Per i due singoli vengono inoltre pubblicati dei remix ufficiali, rispettivamente in collaborazione con Jhen\u00e9 Aiko e Tinashe.\nIl suo secondo album da solista, intitolato semplicemente \"Nick Jonas\", viene pubblicato l'11 novembre 2014 e include una collaborazione con Demi Lovato nel brano \"Avalanche\". Il 28 marzo 2015 presenta il \"Nickelodeon Kids' Choice Awards\", nel quale si esibisce con \"Chains\" e \"Jealous\" e nel quale ne vince anche uno nella categoria di \"Favorite Male Singer\". Successivamente l'artista pubblica una riedizione dell'album, anticipata dal singolo \"Levels\". Verso la fine del 2015 viene annunciato un nuovo tour con Demi Lovato chiamato \"Future Now Tour\" che inizia in nordamerica nell'estate 2016.\nIl 25 marzo 2016 pubblica il singolo \"Close\" in collaborazione con Tove Lo come primo estratto dal suo terzo disco, ottenendo un altro notevole successo in USA.\nNel giugno 2016 pubblica il terzo album da solista, dal titolo \"Last Year Was Complicated\", in cui collaborano tra gli altri Tove Lo, Ty Dolla Sign e Big Sean. Svariati altri singoli vengono estratti per la promozione del disco, per i quali vengono pubblicati dei relativi videoclip musicali.\nNel 2017, Nick Jonas pubblica il singolo \"Remember I Told You\" in collaborazione con Anne-Marie e Mike Possner e il brano da solista \"Find You\". Nel 2018, l'artista pubblica due singoli in collaborazione con noti produttori: \"Anywhere\" con Mustard e \"Right Now\" con Robin Schulz. Successivamente, l'interprete ha messo da parte la sua carriera da solista per via della reunion dei Jonas Brothers: ci\u00f2 non gli impedisce comunque di fare da giudice a \"The Voice USA\" e di pubblicare i brani \"The Ugly Truth\" e \"Until We Meet Again\", quest'ultimo relativo alla pandemia mondiale da COVID-19.\nNel febbraio 2021 Jonas pubblica il singolo \"Spaceman\" e annuncia la pubblicazione del suo quarto album da solista, con il medesimo titolo. L'artista afferma che l'album sia stato ispirato da tutte le sensazioni vissute durante la pandemia. Nello stesso anno ritorna a vestire i panni di giudice a \"The Voice\" e debutta come conduttore televisivo conducendo un episodio di \"Saturday Night Live\", in cui riveste anche il ruolo di performer musicale; in tale occasione presenta il brano inedito \"This Is Heaven,\" pubblicato ufficialmente il 4 marzo 2021. L'album \"Spaceman\" viene pubblicato il 12 marzo 2021. Nella settimana successiva, Jonas e sua moglie Priyanka Chopra presentano le nomination ufficiali agli Oscar 2021.\nJonas Brothers.\nDopo aver incontrato Nick ed ascoltato la canzone \"Please Be Mine\", scritta ed interpretata dai tre fratelli, la Daylight/Columbia Records decide di proporre ai tre un contratto. Dopo la firma con la Columbia, nasce la band Jonas Brothers, capitanata dal frontman Joe.\nIl loro primo album, \"It's About Time\", \u00e8 stato pubblicato l'8 agosto 2006. Stando alle dichiarazioni del manager, si \u00e8 trattato di un'edizione limitata di poco pi\u00f9 di 50.000 copie. Dal momento che la Sony non sembrava interessata a continuare il lavoro con la band, i Jonas Brothers cambiarono etichetta e firmarono con la Hollywood Records a febbraio 2007.\nIl loro secondo album, \"Jonas Brothers\", viene pubblicato il 7 agosto 2007.\nIl terzo album, intitolato \"A Little Bit Longer\", \u00e8 uscito negli Stati Uniti il 12 agosto 2008. Tali progetti ottienengono un notevole successo di pubblico: la Disney inizia a promuovere il gruppo lanciando tutti e tre i componenti anche come attori nelle produzioni di Disney Channel, contribuendo a rendere i Jonas Brothers fra i maggiori teen idol del periodo. Il successo ottenuto permette alla band di vendere 17 milioni di album in tutto il mondo.\nNel 2019 il gruppo si riunisce e, firmato un contratto con la Republic Records pubblicando il singolo \"Sucker,\" che diventa la loro prima numero 1 nella Billboard Hot 100. Seguono la pubblicazione dell'album \"Happiness Begins\" e un tour omonimo.\nVita privata.\nNel maggio 2018 inizia una relazione sentimentale con l'attrice indiana Priyanka Chopra. I due si sono sposati il 1\u00ba dicembre 2018, realizzando anche un documentario sulle loro nozze. Il 21 gennaio 2022 la coppia annuncia, tramite i loro profili social, che hanno avuto una bambina tramite madre surrogata.\nNick Jonas \u00e8 affetto da diabete mellito di tipo 1.\nDoppiatori italiani.\nNelle versioni in lingua italiana dei suoi lavori, Nick Jonas \u00e8 stato doppiato da:"}
{"id": "1547662", "revid": "126257", "url": "https://it.wikipedia.org/wiki?curid=1547662", "title": "Superstar (Jamelia)", "text": "Superstar \u00e8 il secondo singolo estratto dall'album \"Thank You\" della cantante R&amp;B inglese Jamelia, cover dell'omonimo brano della cantante Christine Milton. La canzone, pubblicata in Inghilterra il 2003, ha esordito nella classifica di vendite inglese direttamente alla posizione numero 8 ma dopo un mese di programmazione radiofonica, la canzone \u00e8 balzata alla posizione numero 3. \"Superstar\" ha vinto il disco d'oro nel Regno Unito ed ha trascorso oltre venti settimane in classifica.\n\"Superstar\" ha raggiunto la posizione numero 1 anche in Australia e Nuova Zelanda, ottenendo enorme successo anche negli altri paesi del mondo. In Italia il brano ha raggiunto la popolarit\u00e0 dopo essere stato utilizzato come colonna sonora della campagna pubblicitaria infostrada.\nNel novembre 2006, una nuova versione di \"Superstar\" \u00e8 apparsa sull'album di debutto di Bianca Ryan, vincitrice del Reality Show statunitense \"America's Got Talent\"."}
{"id": "1547666", "revid": "1342360", "url": "https://it.wikipedia.org/wiki?curid=1547666", "title": "Pallone d'oro 1973", "text": "L\u2019edizione 1973 del Pallone d'oro, 18\u00aa edizione del premio calcistico istituito dalla rivista francese \"France Football\", fu vinta dall'olandese Johan Cruijff ( / Barcellona).\nI giurati che votarono furono 24, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria. Il giurato sovietico, al quale \"France Football\" aveva chiesto di votare, non invi\u00f2 le proprie preferenze alla rivista francese."}
{"id": "1547667", "revid": "149485", "url": "https://it.wikipedia.org/wiki?curid=1547667", "title": "VII Giochi panafricani", "text": "I VII Giochi panafricani si tennero dal 10 settembre 1999 al 19 settembre 1999 a Johannesburg, Sudafrica. Vi parteciparono 53 nazioni. Il netball fu incluso come sport dimostrativo.\nI partecipanti furono 6000 da tutti i Paesi dell'Africa. La cerimonia d'apertura con danze, parabole africane e guerrieri zulu, fu messa in scena in un'arena con meno di 15000 spettatori.\nIl Sudafrica, persa la gara per l'organizzazione di Giochi della XXVII Olimpiade aveva intenzione di impressionare la FIFA nella speranza di ospitare i campionati del mondo di calcio 2006. Nel medagliere prevalse lo stesso Sudafrica, che distanzi\u00f2 Nigeria ed Egitto.\nGli organizzatori dovettero affrontare numerosi problemi: 600 bambini con intossicazioni alimentari dopo aver mangiato il pranzo alla prova della cerimonia d'apertura, manifestazioni di lavoratori in sciopero fuori dai siti di gara, mostrando manifesti con scritto \"No Wages, No All Africa Games.\" Il torneo femminile di hockey su prato fu retrocesso a evento senza medaglie dopo la defezione della nazionale nigeriana. Una mischia alla fine dell'incontro di pallacanestro fra Angola ed Egitto costrinse la polizia a scortare l'Egitto fuori dal campo. Haile Gebrselassie decise di rinunciare per motivi di salute, privando gli organizzatori di una delle principali stelle della manifestazione.\nNonostante le difficolt\u00e0 il presidente del Comitato Olimpico Internazionale Juan Antonio Samaranch, elogi\u00f2 il Sudafrica."}
{"id": "1547668", "revid": "729019", "url": "https://it.wikipedia.org/wiki?curid=1547668", "title": "Stazione di Pistoia", "text": "La stazione di Pistoia \u00e8 lo scalo ferroviario della citt\u00e0 di Pistoia.\nSi trova sulla linea Firenze-Lucca, ed \u00e8 termine della linea per Bologna, chiamata anche comunemente \"Porrettana\".\nStoria.\nLa stazione venne inaugurata nel 12 luglio 1851 come stazione capotronco del tratto proveniente da Prato successivamente prolungato fino a Serravalle Levante il 6 giugno 1857.\nLa stazione ai primi del Novecento possedeva una grande unica copertura che copriva i primi 4 binari, in seguito rimossa.\nIl 24 maggio 1927 venne attivato l'esercizio a trazione elettrica a corrente alternata trifase della tratta da Pistoia a Porretta; la linea venne convertita alla corrente continua il 13 maggio 1935.\nStrutture e impianti.\nLa stazione dispone di un fabbricato viaggiatori e di diversi altri edifici. Vi sono ben due scali merci, di cui uno dismesso, composti entrambi da piano caricatore e da due magazzini ciascuno. La stazione conta 16 binari tra cui 5 passeggeri serviti da banchina e pensiline, 4 di scalo e i rimanenti 7 precedentemente di scalo ed in seguito smantellati. A quelli della stazione vanno aggiunti gli innumerevoli altri binari del deposito locomotive posto in direzione Bologna. L'impianto \u00e8 collegato, sulla linea Viareggio-Firenze, ad un impianto industriale e ad una sotto stazione elettrica. Nel 2012 venne attivato l'Apparato Centralizzato Computerizzato Multistazione (ACCM) ed il passaggio a livello posto immediatamente dopo il deposito locomotive \u00e8 stato soppresso e sbarrato per impedirne l'accesso.\nLa stazione \u00e8 dotata di un sottopassaggio che dal 2011 collega la banchina del 1\u00ba binario con tutte le altre. Fino al 2010 la banchina del 1\u00ba binario veniva utilizzata esclusivamente per gli arrivi e le partenze della Porrettana mentre i treni da e per Firenze/Viareggio fermavano e partivano esclusivamente dalla seconda banchina, ovvero quella che serve i binari 2 e 3. I binari 4 e 5 sono binari di fine corsa; infatti da qui partono ed arrivano esclusivamente i treni da Firenze. Fino al 2010 il sottopassaggio collegava il 1\u00ba binario solamente con la banchina dei binari 2 e 3 cio\u00e8 dove fermavano treni in partenza. Per poter lasciare la terza banchina bisognava invece attraversare la ferrovia. A partire da tale data \u00e8 stata allargata per poterla collegare al sottopassaggio il quale \u00e8 stato a sua volta ingrandito. Inoltre sono stati aggiunti gli ascensori che collegano tutti i binari con il sottopassaggio. \u00c8 in costruzione il binario numero 6\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio stipulato con la Regione Toscana denominato anche \"Memorario\".\nIl traffico annuo \u00e8 di 3.000.000 di persone, ed \u00e8 inserita nel programma RFI di CentoStazioni. L'impianto \u00e8 classificato da RFI nella categoria \"gold\"..\nServizi.\nLa stazione dispone di:\nInterscambi.\nLa stazione dispone dei seguenti interscambi:"}
{"id": "1547671", "revid": "37401", "url": "https://it.wikipedia.org/wiki?curid=1547671", "title": "Lusitania (disambigua)", "text": ""}
{"id": "1547672", "revid": "287204", "url": "https://it.wikipedia.org/wiki?curid=1547672", "title": "Giovane Polonia", "text": "Giovane Polonia () \u00e8 un periodo modernista dell'arte, della letteratura e della musica polacca che copre all'incirca gli anni dal 1890 al 1918. Fu uno degli effetti della forte opposizione alle idee del positivismo e promosse i caratteri della decadenza, del neo-romanticismo, del simbolismo, dell'impressionismo e dell'art nouveau.\nStoria.\nIl termine fu coniato dopo uno dei manifesti di Artur G\u00f3rski. Il manifesto fu pubblicato nel giornale \"\u017bycie\", con sede a Cracovia, nel 1898 e fu subito accettato in tutte le parti della Polonia spartita, come analogia a altri termini simili come Giovane Germania, Giovane Belgio, Giovane Scandinavia e cos\u00ec via.\nLetteratura.\nLa letteratura polacca del periodo fu basata su due concetti principali: il primo fu la tipica disillusione modernista verso la borghesia, il suo modo di vivere e la sua cultura. Gli artisti che seguirono questo concetto credettero anche nella decadenza, nella fine di tutta la cultura, nel conflitto tra gli uomini e la loro civilizzazione, e nel concetto dell'arte come valore supremo (\"ars gratia artis\"). Tra questi autori vi furono Kazimierz Przerwa Tetmajer, Stanis\u0142aw Przybyszewski, Wac\u0142aw Rolicz-Lieder e Jan Kasprowicz.\nIl secondo concetto fu la continuazione del romanticismo, e pertanto viene chiamato neo-romanticismo. Il gruppo di scrittori che persegu\u00ec questa idea fu meno organizzato e gli scrittori stessi coprirono una vasta gamma di argomenti nei loro scritti: dal senso della missione di un polacco nella prosa di Stefan \u017beromski alla disuguaglianza sociale descritta da W\u0142adys\u0142aw Reymont e Gabriela Zapolska, alla critica della societ\u00e0 polacca e alla storia della Polonia di Stanis\u0142aw Wyspia\u0144ski, alla descrizione della natura simbolo della lotta per la sopravvivenza e della dualit\u00e0 del destino umano di Kasprowicz .\nAltri importanti scrittori del periodo furono:\nMusica.\nNella musica, il termine \"Giovane Polonia\" viene applicato a un gruppo informale di compositori che comprende Karol Szymanowski, Grzegorz Fitelberg, Ludomir R\u00f3\u017cycki e probabilmente anche Mieczys\u0142aw Kar\u0142owicz. Questo gruppo oper\u00f2 sotto la forte influenza del neo-romanticismo musicale, e specialmente di compositori stranieri come Richard Strauss e Richard Wagner. I compositori ebbero anche forti legami con il Gruppo dei Cinque, un gruppo di compositori russi che comprendeva Modest Musorgski, Alexander Borodin e Nikolai Rimsky-Korsakov.\nArte.\nNel periodo della Giovane Polonia non ci furono grandi correnti artistiche nell'arte polacca. I pittori e gli scultori cercarono di continuare nella tradizione romantica, introducendo nuovi modi di espressione gi\u00e0 popolari all'estero. La corrente pi\u00f9 influente fu l'art nouveau, anche se gli artisti polacchi iniziarono a cercare anche nuove forme di stile nazionale. Sia la scultura che la pittura del periodo furono pesantemente influenzate da tutte le forme del simbolismo."}
{"id": "1547674", "revid": "327773", "url": "https://it.wikipedia.org/wiki?curid=1547674", "title": "Intrusioni mafiche stratificate", "text": "Le intrusioni mafiche stratificate sono grosse intrusioni magmatiche che, grazie al loro lento raffreddamento, sono riuscite a differenziarsi e a presentare quindi strati con composizione diversa. Sono formazioni rare e si trovano tipicamente nei cratoni. L'interesse di questi complessi intrusivi \u00e8 dato dal fatto che mostrano evidenze di cristallizzazione frazionata.\nIdealmente le sequenze delle intrusioni sono composte da: (dal basso verso l'alto) peridotiti e pirosseniti, norite, gabbro e anortosite. Alcuni studiosi includono anche diorite e granofiro nella parte superiore dell'intrusione.\nIntrusione.\nLe intrusioni mafiche si possono fermare, nella loro risalita verso la superficie terrestre, e raffreddare a varie profondit\u00e0: da circa 50 km fino a 1,5-5 km delle intrusioni pi\u00f9 superficiali. Questa profondit\u00e0 dipende essenzialmente da alcuni fattori:"}
{"id": "1547676", "revid": "46159", "url": "https://it.wikipedia.org/wiki?curid=1547676", "title": "Okkervil river", "text": ""}
{"id": "1547678", "revid": "116944", "url": "https://it.wikipedia.org/wiki?curid=1547678", "title": "Bernhard II. (Baden)", "text": ""}
{"id": "1547684", "revid": "126315", "url": "https://it.wikipedia.org/wiki?curid=1547684", "title": "Anortositi", "text": ""}
{"id": "1547687", "revid": "33751", "url": "https://it.wikipedia.org/wiki?curid=1547687", "title": "Schwimm- und Sportverein Ulm 1846", "text": "L'SSV Ulm 1846 (Schwimm- und Sportverein Ulm 1846) e.V. \u00e8 una societ\u00e0 polisportiva tedesca di Ulma, Baden-W\u00fcrttemberg \n\u00c8 una delle pi\u00f9 antiche e grandi polisportive di Germania. I circa 9 500 membri della societ\u00e0 praticano una ventina di sport diversi. L'ex sezione calcistica dal 2009 costituisce una societ\u00e0 a s\u00e9 stante, l'SSV Ulm 1846 Fussball.\nI colori sociali sono nero e bianco. Le squadre della societ\u00e0 vengono spesso chiamate con il soprannome \"Die Spatzen\" che \u00e8 anche il soprannome per gli abitanti della citt\u00e0 di Ulma.\nIl presidente della societ\u00e0 \u00e8 Wilhelm G\u00f6tz.\nStoria.\nTSG Ulm 1846.\nLa pi\u00f9 antica societ\u00e0 sportiva di Ulm nacque il 12 aprile 1846 con il nome di \"Turngemeinde Ulm\" e nel 1860 cambi\u00f2 nome diventando \"Turnerbund 1846 Ulm\".\nUna parte della societ\u00e0 si separ\u00f2 nel 1852 fondando il \"Turnverein Ulm\". Torn\u00f2 di nuova alla \"Turngemeinde\" ma si separ\u00f2 nuovamente nel 1856. Dopo essersi ancora una volta unito alla \"Turngemeinde\" il \"Turnverein\" si stacc\u00f2 definitivamente dal \"Turnerbund\" nel 1868.\nNel 1939 il \"Turnerbund\" si fuse con \"l'Ulmer FV 1894\", il \"Turnverein 1868 Ulm\" e la \"Sportvereinigung 1899 Ulm\" per formare il \"TSG Ulm 1846\".\n1. SSV Ulm.\nNel 1922 la sezione di nuoto del \"Turnerbund Ulm\" si stacc\u00f2 formando il \"1.Schwimmverein Ulm\" (\"1.\" significa \"primo\"). Lo \"Sportverein Schwaben\" nel 1928 si un\u00ec al \"1.Schwimmverein Ulm\" formando il \"1.SSV Ulm\".\nSSV Ulm 1846.\nNel 1970 \"TSG Ulm 1846\" e \"1.SSV Ulm\" si unirono per formare \"l'SSV Ulm 1846\"."}
{"id": "1547691", "revid": "547034", "url": "https://it.wikipedia.org/wiki?curid=1547691", "title": "Origine di replicazione", "text": "L'origine di replicazione \u00e8 una particolare sequenza di DNA presso cui viene iniziata la replicazione del DNA. La replicazione del DNA procede poi da questo punto in senso bidirezionale o unidirezionale.\nLa struttura specifica dell'origine di replicazione pu\u00f2 variare notevolmente tra le diverse specie, ma conserva alcune caratteristiche comuni, tra cui quella di essere ricca in adenina e timina. L'origine di replicazione lega il complesso di pre-replicazione, un complesso proteico che riconosce, apre ed inizia a copiare il DNA.\nIl termine oriC \u00e8 solitamente utilizzato per identificare le sequenze contenenti origini di replicazione, in particolare quelle procariotiche.\nTipi.\nNei procarioti.\nL'origine di replicazione di \"Escherichia coli\", nota come \"oriC\", consiste di tre ripetizioni di una sequenza di tredici nucleotidi (siti DUE) seguite da cinque ripetizioni di una sequenza di nove (siti R). La DnaA \u00e8 una proteina deputata al riconoscimento e al legame alle ripetizioni da nove, legame che induce l'avvolgimento del DNA intorno alla proteina stessa a formare un \"core proteico\". Questo avvolgimento favorisce l'accessibilit\u00e0 alla regione ricca in AT (presente nelle ripetizioni da tredici), permettendo cos\u00ec ad enzimi ed altri fattori di legarsi ed avviare la replicazione.\nSono presenti siti di legame per FIS e IHF, e undici sequenze GATC sensibili alla metilasi Dam.\nNegli eucarioti.\nLe origini di replicazione eucariotiche meglio caratterizzate sono quelle del lievito \"Saccharomyces cerevisiae\". Identificate originariamente per la loro abilit\u00e0 di favorire la replicazione di mini-cromosomi e di plasmidi, esse furono chiamate \"autonomously replicating sequences\" (ARS, dall'inglese \"sequenze replicanti autonomamente\"). Ognuna consiste di una breve regione essenziale (~11 bps), detta \"ARS consensus sequence\" (o ACS) in grado di reclutare le proteine necessarie alla replicazione.\nNegli altri eucarioti le origini di replicazione sono estremamente variabili. Nonostante tali differenze, tutte sono in grado di reclutare un set di proteine note complessivamente come \"complesso di pre-replicazione\" (pre-RC):\nNei metazoi, la formazione del pre-RC \u00e8 inibita dalla proteina geminina, che lega ed inattiva Cdt1. La regolazione della replicazione \u00e8 importante per evitare che il DNA sia replicato pi\u00f9 di una volta per ogni ciclo cellulare.\nNell'uomo la prima origine di replicazione \u00e8 stata identificata sul cromosoma 19 presso il gene della Lamina B2 ed \u00e8 stata dettagliatamente studiato il suo ORC."}
{"id": "1547695", "revid": "1318658", "url": "https://it.wikipedia.org/wiki?curid=1547695", "title": "Interpretazione autentica", "text": "\u00c8 detta interpretazione autentica l'interpretazione della legge effettuata dal medesimo organo che ha posto in essere l'atto normativo. \u00c8 un meccanismo normativo, non interpretativo, poich\u00e9 impone norme ed \u00e8 fonte del diritto.\nItalia.\nNell'ordinamento giuridico italiano la principale di tali norme \u00e8 la legge di interpretazione autentica, approvata dal legislatore per scegliere quale, fra le possibili interpretazioni di una o pi\u00f9 disposizioni, sia da considerare espressione della volont\u00e0 del legislatore. Proprio perch\u00e9 tale legge individua l'interpretazione autentica fra le diverse interpretazioni possibili, tale legge generalmente dispiega i suoi effetti \"ex tunc\", ossia dal momento in cui la legge oggetto dell'interpretazione \u00e8 entrata in vigore, e non solamente \"ex nunc\". In altre parole tale legge \u00e8 generalmente retroattiva, anche se la questione \u00e8 dibattuta da alcuni giuristi e sono comunque previste eccezioni, specie relativamente al diritto penale. \nLa possibilit\u00e0 di una legge di interpretazione autentica, pur accettata dalla giurisprudenza, non \u00e8 esplicitamente prevista dalla Costituzione, mentre era espressamente formulata nello Statuto albertino, che all'Art. 73 recitava \"\u201cL\u2019interpretazione della legge in modo per tutti obbligatorio spetta esclusivamente al potere legislativo\u201c\" \nUna legge di interpretazione autentica non pu\u00f2 avere valore innovativo: cio\u00e8 non \u00e8 possibile mascherare da interpretazione autentica una legge nuova."}
{"id": "1547698", "revid": "547034", "url": "https://it.wikipedia.org/wiki?curid=1547698", "title": "Auto Club Speedway", "text": "LAuto Club Speedway \u00e8 un circuito lungo 2 miglia con paraboliche basse e l'ovale a forma di 'D' similmente al suo circuito gemello, il Michigan International Speedway. L'Auto Club Speedway appartiene alla categoria dei SuperSpeedways ed \u00e8 situato a Fontana (California)\nStoria.\nIl tracciato \u00e8 stato realizzato in luogo di una vecchia acciaieria. \u00c8 un impianto relativamente recente, aperto all'inizio del 1997, e dispone di diverse configurazioni e strutture dedicate ad ospitare gare pi\u00f9 complesse delle sole gare in ovale. Vi si possono disputare gare motociclistiche, test motoristici, gare di accelerazione. Il circuito \u00e8 a un tiro di schioppo dall'Ontario Motor Speedway e dal vecchio Riverside International Raceway. Dopo la chiusura del Riverside's nel 1988, la California meridionale non ha pi\u00f9 ospitato gare NASCAR fino all'apertura del California Speedway. Oltre che la NASCAR, sul circuito si tengono gare di auto a ruote scoperte quali il CART e la Indy Racing League.\nCome molti ovali moderni, il California Speedway ha al suo interno una pista \"classica\", utilizzata anche dalla Grand American Road Racing Association (GARRA) e dalla Japanese Grand Touring Car Championship, quest'ultima disputata in notturna. Il GARRA Rolex Sports Car Series non corse molto al California Speedway. La prima gara della NASCAR West Series tenuta sul tracciato 'infield' (quello classico cio\u00e8) \u00e8 stata vinta da Jason Bowles.\nDurante una gara del 1999 in formula CART, il pilota canadese Greg Moore \u00e8 morto in un incidente. \u00c8 stato appurato successivamente che parte della colpa era da imputare alla pavimentazione del circuito. Per questo motivo il circuito era stato ampiamente rivisto prima della stagione 2000\nIl 28 ottobre 2000 durante le prove della formula CART, Gil de Ferran ha compiuto il giro record a 241.426\u00a0mi/h di media.\nIl 21 settembre 2003 durante una gara IRL, Sam Hornish, Jr. ha compiuto il giro pi\u00f9 veloce in gara a 207.151\u00a0mi/h di media.\nNel 2005, il ventenne Kyle Busch ha vinto la sua prima NASCAR Sprint Cup Series. \u00c8 cos\u00ec diventato il pi\u00f9 giovane pilota a vincere una Sprint Cup Series.\nIl circuito \u00e8 spesso utilizzato per show televisivi e commerciali e come set di film. Nel 2000 una parte del film \"Charlie's Angels\" \u00e8 stata ripresa nello speedway; stessa cosa per una parte di \"Herbie - Il super Maggiolino\" nel 2004.\n\"Vedi anche:\" Lista di circuiti NASCAR"}
{"id": "1547699", "revid": "991694", "url": "https://it.wikipedia.org/wiki?curid=1547699", "title": "Delegare", "text": ""}
{"id": "1547701", "revid": "1718925", "url": "https://it.wikipedia.org/wiki?curid=1547701", "title": "Consigliere d'amministrazione", "text": ""}
{"id": "1547708", "revid": "253269", "url": "https://it.wikipedia.org/wiki?curid=1547708", "title": "Craig Wasson", "text": "Nel 1982 fu candidato al Golden Globe, come miglior attore debuttante per la sua interpretazione in \"Gli amici di Georgia\". \nNel 1984 interpret\u00f2 il ruolo del protagonista in \"Omicidio a luci rosse\", diretto da Brian De Palma. \nTermin\u00f2 la sua carriera cinematografica nel 2006, continuando per\u00f2 una prolifica attivit\u00e0 di lettore di audiolibri."}
{"id": "1547714", "revid": "1442080", "url": "https://it.wikipedia.org/wiki?curid=1547714", "title": "C2 Pictures", "text": "La C2 Pictures \u00e8 stata una compagnia cinematografica nata dalla sinergia tra il cofondatore della Carolco Pictures, Mario Kassar e il suo partner Andrew J. Wajna (che la ha formata prima della Cinergi Pictures); anche dalla Cinergi stessa \u00e8 nata la societ\u00e0. La prima produzione della societ\u00e0 \u00e8 stata \"Le spie\"."}
{"id": "1547724", "revid": "33689", "url": "https://it.wikipedia.org/wiki?curid=1547724", "title": "Flavio Gallicano", "text": "Va forse identificato con il personaggio storico che ha dato origine al mito di san Gallicano, morto, secondo la tradizione, nel 362, e celebrato il 25 giugno.\nUn Gallicano fece una donazione alla chiesa dei Santi Pietro, Paolo e Giovanni Battista di Ostia: si trattava di terre che rendevano 869 solidi; tale Gallicano andrebbe identificato con Flavio o con Ovinio Gallicano. Nel 330 fu console.\nGli \"Acta S. Gallicani\" raccontano che era stato comandante militare in Tracia, a Filippopoli, sotto Costantino I. Avrebbe poi costruito un ospedale per i poveri ad Ostia, dove si era ritirato dopo il proprio consolato. All'ascesa al trono dell'imperatore Giuliano (361-363), sostenitore del paganesimo, Gallicano si sarebbe ritirato in un eremo in Egitto per un anno, prima di essere martirizzato. Nel paese di Gallicano nel Lazio \u00e8 attestato il suo culto da alcune immagini nella Chiesa di Sant'Andrea Apostolo (di cui egli \u00e8 anche con-titolare) e sulla facciata esterna della Chiesa di San Rocco."}
{"id": "1547730", "revid": "1543377", "url": "https://it.wikipedia.org/wiki?curid=1547730", "title": "Borgogna (colore)", "text": "Borgogna \u00e8 una tonalit\u00e0 di rosso con sfumature di porpora che prende il proprio nome dal vino di Borgogna, una regione della Francia. Il colore Borgogna \u00e8 simile ad altre tonalit\u00e0 di rosso scuro, come il bordeaux. \u00c8 spesso chiamato \"vino rosso\" o semplicemente \"vino\".\nIl primo uso che si ricordi sia stato fatto di \"borgogna\" come nome di un colore \u00e8 stato in Inghilterra nel 1915.\nBorgogna.\nA destra \u00e8 mostrato il colore borgogna. Si tratta di un colore molto popolare nella moda sia maschile che femminile, oltre che per l'arredamento e la tappezzeria.\nBorgogna vivo.\nNei cosmetici \u00e8 una tonalit\u00e0 pi\u00f9 brillante e viva del \"borgogna\" chiamato borgogna vivo ed \u00e8 anche usato nella tintura dei capelli.\nBorgogna nella cultura.\nLetteratura\nSport\nViaggi"}
{"id": "1547732", "revid": "1543377", "url": "https://it.wikipedia.org/wiki?curid=1547732", "title": "Viole (Assisi)", "text": "Viole \u00e8 una frazione del comune di Assisi (PG).\nSecondo i dati del censimento Istat del 2001, gli abitanti sono 494 .\nSi trova in posizione collinare, ad un'altezza di 372 , sulla costa del monte Subasio. Il territorio \u00e8, per gran parte, coltivato ad olivi, dai quali viene prodotto un pregiato olio che deve le sue caratteristiche alla favorevole esposizione al sole in tutti i periodi dell'anno ed alla composizione del terreno, per lo pi\u00f9 ghiaioso.\nEconomia e manifestazioni.\nNelle campagne circostanti si trova la sede dell'emittente radiofonica Radio Subasio, una delle pi\u00f9 ascoltate nel Centro Italia.\nOgni anno nei primi di giugno ha luogo la \"Festa di San Vitale\", con il relativo Palio di San Vitale d'Assisi \"Aqua cum canestro\", durante il quale si svolge una gara di balestra tra i paesi di Viole, Rivotorto, Ospedalicchio, Bastia Umbra. L'inizio delle diverse sfide (mazza fiorita, croce di ferro, corsa con il canestro) si ha subito dopo il corteo storico che attraversa le vie del paese.\nAd agosto, invece, si svolge la Festa paesana e a novembre la \"Festa delle castagne e del vino novello\".\nD'estate si svolgono il torneo di calcetto femminile dedicato a \"Francesca Brunozzi\" e quello maschile dedicato a \"Giuseppe Ravaglia\"."}
{"id": "1547734", "revid": "110157", "url": "https://it.wikipedia.org/wiki?curid=1547734", "title": "Pallone d'oro 1974", "text": "L\u2019edizione 1974 del Pallone d'oro, 19\u00aa edizione del premio calcistico istituito dalla rivista francese \"France Football\", fu vinta dall'olandese Johan Cruijff (Barcellona).\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Norvegia, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1547743", "revid": "486946", "url": "https://it.wikipedia.org/wiki?curid=1547743", "title": "Cronologia del ciclo della Fondazione", "text": ""}
{"id": "1547744", "revid": "2061338", "url": "https://it.wikipedia.org/wiki?curid=1547744", "title": "Sangria (colore)", "text": "Sangria \u00e8 una tonalit\u00e0 di rosso che prende il proprio nome dalla tonalit\u00e0 di colore tipica dell'omonima bevanda alcolica, ovvero un rosso molto scuro. La parola \"sangria\" deriva dallo spagnolo \"sangre\", che vuol dire sangue."}
{"id": "1547764", "revid": "100163349", "url": "https://it.wikipedia.org/wiki?curid=1547764", "title": "Gilera Stalker", "text": "Lo Stalker \u00e8 uno scooter prodotto dalla Gilera (casa motociclistica acquisita dal Gruppo Piaggio nel 1969) dal 1996 al 2012.\nLo Stalker \u00e8 uno scooter equipaggiato con pneumatici tassellati, cosa che lo vorrebbe rendere adatto a qualunque terreno ed \u00e8 in diretta concorrenza con il Yamaha BW'S ed il Piaggio Typhoon, uno dei modelli di maggior successo sul mercato.\nLa prima serie del modello risale al 1996 ed \u00e8 sempre stato prodotto nell'unica cilindrata di 50 cm\u00b3.\nCome il Runner della stessa marca, \u00e8 molto spesso soggetto a modifiche sia a livello meccanico (con pistone e cilindro maggiorati o carburatori modificati) che estetico (carrozzerie con colori pi\u00f9 accattivanti o carenature pi\u00f9 sportive).\nVersioni prodotte.\nLa prima serie di questo ciclomotore era dotata di motore a due tempi con raffreddamento ad aria forzata, freno a disco della Grimeca nell'anteriore e freno a tamburo posteriore.\nIn seguito entr\u00f2 in produzione anche una versione limitata, la \"DD,\" che si differenziava dalla \"DT\" per il doppio freno a disco.\nDal 2007 \u00e8 in produzione la versione naked che si differenzia per il manubrio \"nudo\", dallo spostamento delle frecce anteriori sul mozzo del manubrio e dall'adozione di ruote da 12\" con gomma da strada, con questa versione venne adottato il propulsore Piaggio HI-PER2 anche nella versione classica.\n\u00c8 uscito di produzione nel 2012."}
{"id": "1547765", "revid": "83531", "url": "https://it.wikipedia.org/wiki?curid=1547765", "title": "Doc Holliday", "text": "Biografia.\nL'incontro con Wyatt Earp.\nNel 1877 un fuorilegge del Kansas, \"Dirty\" Dave Rudabaugh, comp\u00ec una rapina ad un treno della Atchison, Topeka and Santa Fe Railway nei pressi di Dodge City assieme alla sua banda, conosciuta come \"Il Trio\". A mettersi sulle sue tracce fu l'ex vice sceriffo di Dodge City, Wyatt Earp, che ricevette una carica provvisoria per inseguire Rudabaugh e la sua banda. Wyatt insegu\u00ec il \"Trio\" fino a quando arriv\u00f2 a Fort Griffin, in Texas. Fu l\u00ec che Wyatt incontr\u00f2 Doc Holliday (il cui soprannome deriva dal fatto che egli era un dentista, sebbene abbia esercitato la professione solo saltuariamente). Doc disse a Wyatt di aver conosciuto Rudabaugh, e gli rifer\u00ec che egli era tornato in Kansas con la sua banda. La leggenda vuole che Rudabaugh insegn\u00f2 a Doc Holliday a sparare, mentre lui in cambio gli insegn\u00f2 a giocare a carte. Dopo averlo saputo, Wyatt decise di non tornare in Kansas, ma di rimanere a Fort Griffin dove divenne stretto amico di Holliday. Quando poi nel 1878 lo sceriffo Ed Masterson venne ucciso da Jack Wagner e Alfred Walker a Dodge City, il giudice Alonzo Webster invi\u00f2 un telegramma a Wyatt perch\u00e9 tornasse in Kansas, dove lo segu\u00ec anche Doc Holliday.\nDodge City.\nDoc Holliday rimase a Dodge City fino al 1879, dove fece la conoscenza di altre importanti personalit\u00e0 del Far West come Bat Masterson, Charlie Basset e Luke Short, e dove continu\u00f2 la sua amicizia con Wyatt. Durante l'agosto del 1879, Doc salver\u00e0 addirittura la vita di Wyatt: dei cowboys ubriachi guidati da Ed Morrison avevano, infatti, fatto irruzione nel \"Long Branch\" Saloon sfasciando tavoli e vetrine. Wyatt, tornato vice sceriffo di Charlie Basset, decise di intervenire nonostante fosse disarmato, e rischi\u00f2 cos\u00ec di essere ucciso da uno degli uomini di Morrison. Doc Holliday, tuttavia, puntando la sua pistola alla testa di Ed Morrison, riusc\u00ec a impedire che Wyatt venisse ucciso e fece s\u00ec che Morrison e gli altri cowboys venissero arrestati. Doc Holliday ebbe anche una lite con il barista Charles White: i due infatti si scontrarono pesantemente, e Doc mise mano alla pistola. White tent\u00f2 di reagire, estraendo l'arma che aveva sotto il bancone e sparando diversi colpi contro Holliday, venendo tuttavia colpito di striscio alla tempia da uno dei proiettili di Doc. Nello stesso anno Wyatt ricevette un telegramma da fratello Virgil,che lo invitava a trasferirsi a Tombstone, in Arizona. Doc segu\u00ec Wyatt nel suo viaggio fino all'arrivo a Las Vegas, nel Nuovo Messico.\nLas Vegas.\nA Las Vegas Doc incontr\u00f2 nuovamente \"Dirty Dave\" Rudabaugh e il pistolero John Joshua Webb, diventati vice dello sceriffo Joe Carson. Doc conobbe anche \"Mysterious\" Dave Mather e Hoodoo Brown, i fondatori della temuta \"Dodge City Gang\". Doc acquist\u00f2 anche diversi saloon, ma fu costretto ad abbandonare tutto trovandosi costretto a fuggire per l'omicidio del Ranger Mike Gordon. Gordon, completamente ubriaco e arrabbiato con una delle donne del saloon in cui sedevano Rudabaugh, Holliday e Webb, cominci\u00f2 a sparare dentro il locale attraverso i vetri. Doc reag\u00ec e spar\u00f2 uccidendolo. Subito dopo, fugg\u00ec in Arizona.\nTombstone.\nDoc arriv\u00f2 a Tombstone nel novembre 1880, dove divenne conosciuto per lo scontro con il barista Milton Joyce e per aver preso parte alla sparatoria all'O.K. Corral con i fratelli Wyatt, Virgil e Morgan Earp. Nel 1882, alla fine della \"Vendetta degli Earp\", venne inoltre ingiustamente sospettato di essere l'esecutore materiale dell'omicidio di Johnny Ringo, altro famoso pistolero e criminale. \nDoc Holliday mor\u00ec di tisi nel 1887 nel sanatorio di Glenwood Springs, Colorado, all'et\u00e0 di trentasei anni.\nDoc Holliday nella cultura di massa.\nCinema.\n\"Spalla\" imprescindibile di Wyatt Earp nell'immaginario collettivo, Doc Holliday compare di conseguenza nella totalit\u00e0 delle pellicole cinematografiche narranti la storia del celebre sceriffo:"}
{"id": "1547766", "revid": "599013", "url": "https://it.wikipedia.org/wiki?curid=1547766", "title": "Panagi\u014dt\u012bs Fyssas", "text": "Carriera.\nClub.\nPanionios.\nTerzino sinistro, ha trascorso gran parte della sua carriera in Grecia, militando per otto stagioni nel Panionios. Nella stagione 1997/1998, insieme Theofilos Karasavvid\u012bs che ha militato nella Torres in Sardegna, vince la Coppe di Grecia contro il dove militano Aggelos Mpasinas, Giann\u012bs Gkoumas e Gi\u014drgos Ge\u014drgiad\u012bs.\nPanathinaikos.\nNell'estate del 1998 dopo aver vinto la Coppa di Grecia passa al , dove ritrova quasi tutti i giocatori che la stagione precedente persero la finale di Coppa di Grecia. Nell'estate 2000 ritrova il portoghese Paulo Sousa e il leggendario portiere greco Ant\u014dn\u012bs Nikopolid\u012bs ed insieme eliminano la dalle coppe, battendola per 3-1 Stadio Olimpico di Atene.\nBenfica.\nDurante la stagione 2003/2004 passa dal al Benfica allenato da Giovanni Trapattoni, qui conquista lo scudetto portoghese, spezzando il digiuno di 11 anni, da parte del club portoghese.\nHearth.\nNell'estate 2005 passa in Scozia alle Heart of Midlothian, dove alla sua prima stagione si classifica al 2\u00ba posto della Scottish Premier League 2005-2006 alle spalle del . Sempre nella stessa stagione vince la Coppa di Scozia.\nRitorno al Panathinaikos.\nNell'estate 2007, ritorna ai leoni verdi, dove ritrova l'ex interista Gi\u014drgos Karagkoun\u012bs e Giann\u012bs Gkoumas con cui ha vinto l'Europeo del 2004 con la Nazionale Greca. Dopo appena una stagione conclude la sua carriera da calciatore e diventa direttore tecnico della nazionale Greca.\nNazionale.\nSi mise particolarmente in mostra con la sua nazionale durante gli Europei con i suoi decisi interventi difensivi e le sue doti offensive."}
{"id": "1547767", "revid": "3082", "url": "https://it.wikipedia.org/wiki?curid=1547767", "title": "San Gallicano", "text": ""}
{"id": "1547768", "revid": "126315", "url": "https://it.wikipedia.org/wiki?curid=1547768", "title": "Arco continentale", "text": ""}
{"id": "1547769", "revid": "767487", "url": "https://it.wikipedia.org/wiki?curid=1547769", "title": "Ace (Desperado)", "text": "Ace \u00e8 un album della band Desperado fondata dal cantante Dee Snider.\nL'album \u00e8 stato registrato nel 1988 ma il gruppo non trov\u00f2 mai una casa discografica disposta a pubblicarlo rimanendo nel dimenticatoio fino al 1996 quando fu pubblicato sotto il titolo di \"Bloodied, But Unbowed\" (e due tracce extra aggiunte). Dopo altri dieci anni finalmente l'album vide la luce nel formato originale, distribuito dalla casa discografica Deadline Records."}
{"id": "1547772", "revid": "287204", "url": "https://it.wikipedia.org/wiki?curid=1547772", "title": "Eccellenza 2000-2001", "text": "Il campionato di calcio di Eccellenza regionale 2000-01 \u00e8 stato il decimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti.\nDopo Piemonte e Sicilia anche Marche e Toscana introducono i play-out per evitare la retrocessione in Promozione.\nIn Sicilia appaiono anche i play-off regionali per designare la squadra che accede ai play-off nazionali.\nPlay-off nazionali.\nPrimo turno.\nLe gare di andata si sono disputate tra il 19 ed il 27 maggio 2001, quelle di ritorno tra il 26 ed il 30 maggio 2001.\nSecondo Turno.\nLe gare di andata si sono disputate il 3 giugno 2001, quelle di ritorno il 10 giugno 2001."}
{"id": "1547775", "revid": "339392", "url": "https://it.wikipedia.org/wiki?curid=1547775", "title": "Gleison", "text": ""}
{"id": "1547777", "revid": "767487", "url": "https://it.wikipedia.org/wiki?curid=1547777", "title": "The Education of Charlie Banks", "text": "The Education of Charlie Banks \u00e8 un film del 2007 diretto da Fred Durst, girato a New York e a Providence (Rhode Island).\nIl film \u00e8 interpretato dagli attori: Jesse Eisenberg, Jason Ritter, Eva Amurri, Chris Marquette, Sebastian Stan e Gloria Votsis. Ha avuto la sua anteprima mondiale al Tribeca Film Festival 2007, che ha avuto luogo nella citt\u00e0 di New York dal 25 aprile al 6 maggio, di quell'anno. Questo film ha vinto il Made in NY Narrative Award, per il miglior film fatto a New York.\nNell'ottobre del 2007 lo studio Anchor Bay Entertainment ha annunciato di aver acquisito i diritti per il rilascio di \"The Education of Charlie Banks\", nei teatri e in home video in tutto il Nord America. \u00c8 previsto che per la primavera del 2008 uscir\u00e0 la versione teatrale di questo film.\nTrama.\nLa tranquilla vita da studente universitario di Charlie Banks (Jesse Eisenberg) viene sconvolta dall'arrivo improvviso al campus di una sua vecchia conoscenza. Mick (Jason Ritter), ragazzo dal passato violento, geloso della vita privilegiata del suo compagno d'infanzia mette in campo tutto il suo carisma per conquistare gli amici di Charlie e fare colpo su Mary (Eva Amurri) la ragazza per cui Charlie ha una cotta. La rabbia, la paura, la gelosia, ma anche l'ammirazione che Charlie prova per Mick e un segreto della loro adolescenza porteranno a disastrose conseguenze."}
{"id": "1547784", "revid": "247222", "url": "https://it.wikipedia.org/wiki?curid=1547784", "title": "David Mamet", "text": "\u00c8 stato nominato due volte agli Oscar: nel 1983, per la sceneggiatura de \"Il verdetto\" e nel 1998, per la sceneggiatura di \"Sesso &amp; potere\". Nel 1984 ha vinto il Premio Pulitzer, per l'opera teatrale \"Glengarry Glen Ross\", adattato dallo stesso Mamet per il film \"Americani\", diretto da James Foley.\nBiografia.\nMamet \u00e8 figlio di genitori ebrei originari della Russia. Suo padre \u00e8 avvocato, specializzato in diritto del lavoro e sua madre \u00e8 un'insegnante. Ha studiato al Goddard College, nel Vermont. Ha iniziato la sua carriera come autore teatrale. \u00c8 uno dei fondatori dell'Atlantic Theater Company. Nel 1976 si fece conoscere, attraverso un trio di opere: \"The Duck Variations\", \"Sexual Perversity in Chicago\" e \"American Buffalo\" edito in Italia dalla casa editrice Sillabe. \nNel 1981 fece il suo debutto nel mondo del cinema, scrivendo la sceneggiatura de \"Il postino suona sempre due volte\", diretto da Bob Rafelson. L'anno successivo ricevette la sua prima nomination all'Oscar, per la sceneggiatura de \"Il verdetto\", quindi nel 1986 traspose la sua opera teatrale \"Sexual Perversity in Chicago\" in un film, \"A proposito della notte scorsa...\", diretto da Edward Zwick. Nel 1987 Mamet scrisse la sceneggiatura di \"Gli intoccabili\", grande successo diretto da Brian De Palma.\nSempre nel 1987, Mamet debutt\u00f2 nella regia cinematografica dirigendo il dramma \"La casa dei giochi\", seguito dalla commedia \"Le cose cambiano\", il duro thriller \"Homicide\" e altri 12 film. Mamet \u00e8 inoltre insegnante alla Goddard College, allo Yale Drama School, alla New York University e alla Columbia University. \nVita privata.\nMamet \u00e8 stato sposato dal 1977 al 1990 con l'attrice Lindsay Crouse dalla quale ha avuto due figlie: Willa e Zosia. Nel 1991 si \u00e8 risposato con l'attrice e cantautrice Rebecca Pidgeon; da questa unione sono nati Clara e Noah.\nIn Italia.\nI primi testi di Mamet sono stati proposti in Italia da Luca Barbareschi all'inizio degli anni Ottanta: fu infatti l'attore e regista a portare sulle scene nostrane, come interprete e talvolta anche come traduttore, lavori quali \"American Buffalo\", \"Perversione sessuale a Chicago\", \"Glengarry Glen Ross\", \"Il sermone\", \"Mercanti di bugie\", \"Oleanna\", fino a produrre \"Boston Marriage\"; quest'ultima opera \u00e8 stata riproposta nel 2015 dalla compagnia NoveTeatro. Nel giugno 2016 l'editore \"Sillabe\" ha pubblicato la versione italiana di \"Glengarry Glen Ross\" e \"American Buffalo\", entrambi tradotti da Luca Barbareschi."}
{"id": "1547785", "revid": "123676006", "url": "https://it.wikipedia.org/wiki?curid=1547785", "title": "Ultime lettere di Jacopo Ortis", "text": "Ultime lettere di Jacopo Ortis \u00e8 un romanzo di Ugo Foscolo, considerato il primo romanzo epistolare della letteratura italiana, nel quale sono raccolte le 67 lettere che il protagonista, Jacopo Ortis, mand\u00f2 all'amico Lorenzo Alderani, che dopo il suicidio di Jacopo le avrebbe date alla stampa corredandole di una presentazione e di una conclusione. Vagamente ispirato ad un fatto reale, e al modello letterario de \"I dolori del giovane Werther\" di Johann Wolfgang von Goethe, l'opera risente molto dell'influsso di Vittorio Alfieri, al punto da essere definito \"tragedia alfieriana in prosa\".\nGenesi dell'opera.\nLa vicenda trae origine dal suicidio di Girolamo Ortis, uno studente universitario nato a Vito d'Asio (Pordenone) il 13 maggio 1773 e morto il 29 marzo 1796. Foscolo mut\u00f2 il nome di Girolamo in Jacopo, in onore di Jean-Jacques Rousseau. Nel paese nativo esiste tuttora la casa del giovane, ristrutturata dagli eredi a seguito del terremoto del Friuli del 6 maggio 1976.\nNel 1796 Foscolo redasse un \"Piano di Studj\" (insieme di opere lette o da leggersi, composte o da comporsi), in cui, tra le \"Prose originali\", indicava un Laura, lettere, e aggiungeva: \u00ab Questo libro non \u00e8 interamente compiuto, ma l'autore \u00e8 costretto a dargli l'ultima mano quando anche ei nol volesse \u00bb. Una parte della critica ha ravvisato in quest'opera il nucleo originario del futuro romanzo, e tradizionalmente identificato in Isabella Teotochi Albrizzi la \"Laura\" del titolo.\nNel settembre 1798, quando si trovava a Bologna, Foscolo inizi\u00f2 la pubblicazione del libro, affidandolo all'editore Marsigli, ma il 21 aprile 1799, a causa della guerra contro gli austro-russi, lasci\u00f2 la citt\u00e0 per arruolarsi nella Guardia Nazionale mobile di Bologna. La pubblicazione si interruppe cos\u00ec alla quarantacinquesima lettera (queste prime epistole vanno dal 3 settembre 1797 al maggio 1798), ma l'editore volle che l'opera venisse completata e la affid\u00f2 al bolognese Angelo Sassoli facendola poi pubblicare nel 1799 e ad insaputa dell'autore, prima con il titolo di \"Ultime lettere di Jacopo Ortis\", poi con quello di Vera storia di due amanti infelici ossia Ultime lettere di Jacopo Ortis.\nUna lunga tradizione critica ha attribuito a Sassoli la stesura della seconda parte dell'opera, ma Mario Martelli ha ipotizzato che Foscolo avesse gi\u00e0 consegnato, prima della sua partenza, il resto del manoscritto (completo o quasi) a Marsigli, sicch\u00e9 Sassoli avrebbe lavorato su un materiale preesistente, rielaborandolo pesantemente per accentuarne il carattere amoroso, assecondando cos\u00ec il gusto del pubblico, e sminuirne quello politico, dal momento che un primo tentativo di edizione del giugno 1799 (gi\u00e0 verosimilmente rielaborato rispetto al presunto originale foscoliano), in cui il romanzo aveva come titolo \"Ultime lettere di Jacopo Ortis\" e recava nel frontespizio la data del 1798, fu respinto dalla censura. Non furono sufficienti le \"Annotazioni\" poste a conclusione del libro, scritte per rendere l'opera ben accetta agli Austriaci, entrati a Bologna il 30 giugno. L'editore corse ai ripari modificando il testo, che usc\u00ec con un nuovo titolo, \"Vera storia di due amanti infelici ossia Ultime lettere di Jacopo Ortis\", e una divisione in due volumi. Furono espunte le parti pi\u00f9 spiccatamente giacobine e anticlericali, le \"Annotazioni\" furono ampliate e inserite in entrambi i tomi. La nuova versione dell'opera usc\u00ec forse in agosto, senza riscuotere grande successo.\nVittoriosi a Marengo il 14 giugno 1800, i francesi ripresero possesso della citt\u00e0. Marsigli oper\u00f2 un nuovo voltafaccia: recuper\u00f2 il testo del primo \"Ortis\", lasciando per\u00f2 immutato il nuovo titolo, la divisione in due volumi, le \"Annotazioni\" e gli avvisi al lettore. In questo modo poteva guadagnarsi \u00ab meriti rivoluzionari retrospettivi \u00bb, edulcorando al contempo il messaggio del romanzo in un contesto ormai contraddistinto dall'egemonia napoleonica. Il \"Monitore Bolognese\", giornale dello stesso Marsigli e al quale Foscolo aveva collaborato in precedenza, annunci\u00f2 il 5 luglio la nuova edizione. Il successo arrise all'opera, ristampata poi con la data del 1801 e il recupero di un paragrafo, \u00ab nell'appello di Lorenzo al lettore [...], soppresso in tutte le altre edizioni della \"Vera Storia\" \u00bb.\nTornando sulla prima edizione felsinea, Martelli ha mostrato la sostanziale paternit\u00e0 foscoliana di tutto il romanzo, introducendo questa linea di pensiero nella critica successiva.\nQuando Foscolo venne a sapere dell'operazione editoriale compiuta a sua insaputa, intervenne con veemenza sulla \"Gazzetta universale\" di Firenze del 3 gennaio 1801: \nFoscolo rimise mano all'opera modificandone profondamente la trama, che divenne quella definitiva e poi comunemente conosciuta, e la pubblic\u00f2 l'anno successivo a Milano, a sue spese, presso i tipi del Genio Tipografico. Questa edizione, su cui si basano tutte quelle successive, \u00e8 la prima ad essere stata autorizzata da Foscolo.\nIn seguito il romanzo veniva stampato a Zurigo nel 1816 (recando la falsa data di \"Londra, 1814\"), con l'aggiunta di una lettera polemica (quella del 17 marzo) contro Napoleone, la soppressione dell'unica epistola diretta a un destinatario altro da Lorenzo (era inviata a Teresa), alcune modifiche di stile, e l'introduzione di una interessante \"Notizia bibliografica\", in cui Foscolo \u00abdefinisce i rapporti tra il proprio romanzo e il \"Werther\"\u00bb. L'opera fu ripubblicata a Londra nel 1817.\nIl romanzo si ispira alla doppia delusione avuta da Foscolo nell'amore per Isabella Roncioni che gli fu impossibile sposare e per la patria, ceduta da Napoleone all'Austria in seguito al Trattato di Campoformio. Il romanzo ha, quindi, chiari riferimenti autobiografici. Nella forma e nei contenuti \u00e8 molto simile a \"I dolori del giovane Werther\" di Goethe (anche se a tratti richiama la \"Nuova Eloisa\" di Jean-Jacques Rousseau); per questo motivo alcuni critici hanno addirittura definito il romanzo una \"brutta imitazione\" del \"Werther\". Tuttavia, la presenza del tema politico, assai evidente nell\"'Ortis\" e appena accennato nel \"Werther\" segna una differenza rilevante tra i due libri. Inoltre si avvertono la presenza dell'ispirazione eroica di Vittorio Alfieri e l'impegno civile e politico del poeta in quegli anni.\nTrama.\nJacopo Ortis \u00e8 uno studente universitario veneto di passione repubblicana, il cui nome \u00e8 nelle liste di proscrizione. Dopo aver assistito al sacrificio della sua patria si ritira, triste e inconsolabile, sui colli Euganei, dove vive in solitudine. Passa il tempo leggendo Plutarco, scrivendo al suo amico Lorenzo Alderani e trattenendosi a volte con il sacerdote curato, con il medico e con altre brave persone. Jacopo conosce il signor T., le figlie Teresa e Isabellina, e Odoardo, che \u00e8 il promesso sposo di Teresa, e comincia a frequentare la loro casa. \u00c8 questa, per Jacopo, una delle poche consolazioni, sempre tormentato dal pensiero della sua patria schiava e infelice.\nIn un giorno di festa aiuta i contadini a trapiantare i pini sul monte, commosso e pieno di malinconia, un altro giorno con Teresa e i suoi visita la casa del Petrarca ad Arqu\u00e0. I giorni trascorrono e Jacopo sente che il suo amore impossibile per Teresa diventa sempre pi\u00f9 grande. Jacopo viene a sapere dalla stessa Teresa che essa \u00e8 infelice perch\u00e9 non ama Odoardo, al quale il padre l'ha promessa in sposa per questioni economiche, nonostante l'opposizione della madre che ha perci\u00f2 abbandonato la famiglia.\nAi primi di dicembre Jacopo si reca a Padova, dove si \u00e8 riaperta l'Universit\u00e0. Conosce le dame del bel mondo, trova i falsi amici, s'annoia, si tormenta e, dopo due mesi, ritorna da Teresa. Odoardo \u00e8 partito ed egli riprende i dolci colloqui con Teresa e sente che solo lei, se lo potesse sposare, potrebbe dargli la felicit\u00e0. Ma il destino ha scritto: \"l'uomo sar\u00e0 infelice\" e questo Jacopo ripete tracciando la storia di Lauretta, una fanciulla infelice, nelle cui braccia \u00e8 morto il fidanzato ed i genitori della quale sono dovuti fuggire dalla patria.\nI giorni passano nella contemplazione degli spettacoli della natura e nell'amore per Jacopo e Teresa, i quali si baceranno per la prima e unica volta in tutto il romanzo. Egli sente che lontano da lei \u00e8 come essere in una tomba e invoca l'aiuto della divinit\u00e0. Si ammala e, al padre di Teresa che lo va a trovare, rivela il suo amore per la figlia. Appena pu\u00f2 lasciare il letto scrive una lettera d'addio a Teresa e parte. Si reca a Ferrara, Bologna e Firenze. Qui visita i sepolcri dei \"grandi\" a Santa Croce. Poi, portando sempre con s\u00e9 l'immagine di Teresa e sentendosi sempre pi\u00f9 infelice e disperato, viaggia fino a Milano dove incontra Giuseppe Parini. Vorrebbe fare qualcosa per la sua infelice patria, ma Giuseppe Parini in un ardente colloquio lo dissuade da inutili atti d'audacia, affermando che solo in futuro e con il sangue si potr\u00e0 riscattare la Patria, ma chi lo far\u00e0 rischier\u00e0 a sua volta di divenire un tiranno; anche uccidere il tiranno \u00e8 divenuto per\u00f2 inutile, bench\u00e9 il popolo possa sperare ormai solo in questo.\nInquieto e senza pace decide di andare in Francia ma, arrivato a Nizza si pente e ritorna indietro. Quando viene a conoscenza che Teresa si \u00e8 sposata sente che per lui la vita non ha pi\u00f9 senso. Ritorna ai colli Euganei per rivedere Teresa, va a Venezia per riabbracciare la madre, poi ancora ai colli e qui, dopo aver scritto una lettera a Teresa e l'ultima all'amico Lorenzo Alderani, si uccide, piantandosi un pugnale nel cuore. Segue una spiegazione finale di Lorenzo sul destino di Jacopo.\nLa lettera di apertura del romanzo.\nLa lettera \u00e8 indirizzata a Lorenzo Alderani ed \u00e8 stata scritta l'11 ottobre 1797. Jacopo fa riferimento al sacrificio della patria, ormai \"consumato\". Egli cos\u00ec fa intendere di aver perso ogni speranza per la patria e per se stesso.\nTemi principali del romanzo.\nIn questo romanzo \u00e8 presente l'ispirazione eroica di Vittorio Alfieri. Il suicidio qui va inteso come scelta dell'ultima libert\u00e0 che il destino non pu\u00f2 togliere, quindi assume un alto valore spirituale, in quanto dimostra che nella vita sono essenziali gli ideali senza i quali l'esistenza diventa priva di significato e di dignit\u00e0.\nLa \"patria\" \u00e8 un altro motivo presente, peraltro sacro al Foscolo. \"Il sacrificio della patria nostra \u00e8 consumato...\": \u00e8 un'affermazione scritta nell'\"incipit\" dell'opera, che condensa la delusione storica dell'intellettuale giacobino veneto (trattato di Campoformio; delusione per la fine delle repubbliche democratiche del 1799).\nSi presenta poi conflittualmente il rapporto \"intellettuale-societ\u00e0\", connotazione fondamentale del Romanticismo europeo. La societ\u00e0 tutta, impegnata solo ad occuparsi del benessere materiale, appare indifferente al richiamo dei valori ideali e al sacrificio, richiamo fatto dall'intellettuale: \"In tutti i paesi ho veduto gli uomini sempre di tre sorta: i pochi che comandano, l'universalit\u00e0 che serve; e i molti che brigano. Noi [gli intellettuali] non possiamo comandare, n\u00e9 forse siamo tanto scaltri.[...] Tu mi esalti sempre il mio ingegno: sai quanto io vaglio? n\u00e9 pi\u00f9 n\u00e9 meno di quanto vale la mia entrata...\" (4 dicembre 1799).\nL\"'amore\" mostra un dissidio gi\u00e0 romantico fra \"natura e intelletto\", fra \"passione e dovere\": \"Bens\u00ec Teresa parea confusa, veggendosi d'improvviso un uomo che la mirava cos\u00ec discinta [...]; essa tuttavia proseguiva, ed io sbandivo tutt'altro desiderio, tranne quello di adorarla e udirla\" (3 dicembre). Anche il \"paesaggio\", ora pittoresco, ora idillico come in Rousseau, ora cupo secondo i moduli dell'ossianismo riflette questo dissidio interiore.\nLe \"illusioni\" sono invece viste in funzione consolatrice e come fonte di generose passioni: \"Illusioni! grida il filosofo. Or non \u00e8 tutto illusione? tutto! [...] Illusioni! ma intanto senza di esse io non sentirei la vita che nel dolore, o (che mi spaventa ancor di pi\u00f9) nella rigida e noiosa indolenza, e se questo cuore non vorr\u00e0 pi\u00f9 sentire, io me lo strapper\u00f2 dal petto con le mie mani, e lo caccer\u00f2 come un servo infedele\" (15 maggio 1798).\nViene pure anticipato da Foscolo anche un motivo fondamentale delle sue opere: la \"morte,\" la speranza di essere compianto (\"la morte non \u00e8 dolorosa\") e la sepoltura nella propria terra (lettere dell'11 ottobre 1797 e del 25 maggio 1798).\nAdattamento.\nIl regista Peter Del Monte realizz\u00f2 per la RAI la trasposizione televisiva del romanzo di Foscolo, uscita nel 1973."}
{"id": "1547787", "revid": "1504506", "url": "https://it.wikipedia.org/wiki?curid=1547787", "title": "Amali", "text": "Gli Amali erano una delle dinastie nobili dei Goti, considerati come i pi\u00f9 valorosi tra i guerrieri e i sovrani gotici. Stando ad una loro leggenda, gli Amali discenderebbero da un antico eroe le cui gesta gli valsero il titolo di \"Amala\" (ossia \"potente\").\nStoria.\nIn seguito alla divisione dei Goti in Visigoti ed Ostrogoti, avvenuta nel III secolo, gli Amali divennero la dinastia reale degli Ostrogoti, mentre i Balti lo furono per i Visigoti, sopravvalendo sui primi per prestigio e potere. Alla morte di Teodato, avvenuta nel 536, gli Amali si estinsero definitivamente.\nRe.\nLa stirpe degli Amali forn\u00ec i seguenti re Ostrogoti:\nRegine.\nInoltre tra gli Amali si annoverano anche le regine Amalasunta e Matasunta."}
{"id": "1547789", "revid": "47044533", "url": "https://it.wikipedia.org/wiki?curid=1547789", "title": "LIVE Entertainment", "text": ""}
{"id": "1547793", "revid": "729019", "url": "https://it.wikipedia.org/wiki?curid=1547793", "title": "Barriera emato-aerea", "text": "La barriera emato-aerea costituisce la superficie di scambio dei gas ed \u00e8 situata nei polmoni a livello degli alveoli.\nStruttura.\nSi compone dell'epitelio di rivestimento degli alveoli polmonari, pneumociti di tipo I definite anche cellule alveolari squamose e dei pneumociti di tipo II, delle membrane basali di alveoli e capillari polmonari, spesso unite tra loro, e dell'epitelio endoteliale. Gli pneumociti di I tipo, sono gli elementi strutturali essenziali alla costituzione della barriera in quanto essi formano l'alveolo stesso (ne formano il 97%), che non presenta altra struttura di sostegno se non questo epitelio. L'epitelio costruito dagli pneumociti di I tipo \u00e8 piatto monostratificato.\nGli pneumociti di tipo II sono cellule pi\u00f9 grandi; essi secernono un agente surfattante componente dei corpi lamellari (inclusi citoplasmatici degli pneumociti II); questo surfattante \u00e8 una sostanza tensioattiva che abbassa la tensione superficiale della parete alveolare permettendo i movimenti di contrazione ed espansione dovuti alla respirazione. Il capillare che giunge a queste strutture deriva dall'arteria polmonare ed \u00e8 comune a due alveoli ed \u00e8 costituito da endotelio e lamina basale, accollata all'epitelio formato dagli pneumociti, in modo da ridurre al minimo lo spazio che il gas deve attraversare per passare dall'ambiente \"esterno\" all'eritrocita.\nLa cosiddetta barriera \"aria - sangue\" \u00e8 rappresentata quindi dalle zone in cui la parete alveolare \u00e8 pi\u00f9 sottile o addirittura assente.\nPatologia.\nIl danneggiamento della barriera pu\u00f2 verificarsi in seguito a un barotrauma polmonare, che pu\u00f2 avere diverse cause, tra cui l'edema polmonare indotto dal nuoto o la ritenzione di gas respiratorio nei polmoni durante la depressurizzazione, durante la risalita da immersione subacquea o la perdita di pressione da un luogo pressurizzato. Le possibili conseguenze della rottura della barriera possono essere l'embolia gassosa e l'emottisi arteriosa."}
{"id": "1547794", "revid": "13485593", "url": "https://it.wikipedia.org/wiki?curid=1547794", "title": "Mario Clemente Mastella", "text": ""}
{"id": "1547796", "revid": "834", "url": "https://it.wikipedia.org/wiki?curid=1547796", "title": "All good things", "text": ""}
{"id": "1547797", "revid": "857138", "url": "https://it.wikipedia.org/wiki?curid=1547797", "title": "Ricombinasi", "text": "Una ricombinasi \u00e8 un enzima in grado di coordinare una ricombinazione genetica, ovvero uno scambio di regioni di DNA a partire da segmenti distinti e separati tra loro. Le ricombinasi pi\u00f9 note per attivit\u00e0 biologica ed utilizzo nelle tecniche di ingegneria genetica figurano:"}
{"id": "1547803", "revid": "339392", "url": "https://it.wikipedia.org/wiki?curid=1547803", "title": "Live Entertainment", "text": ""}
{"id": "1547809", "revid": "729019", "url": "https://it.wikipedia.org/wiki?curid=1547809", "title": "Eutelsat W2", "text": "Eutelsat W2 \u00e8 stato un satellite per comunicazioni del gruppo Eutelsat Communications (Organizzazione Europea di Satelliti per Telecomunicazioni), con sede a Parigi.\nStoria.\nIl satellite fu spedito nello spazio il 5 ottobre 1998 a bordo di un razzo Ariane 4 partito dal Centro Spaziale Guianese a Kourou (Guyana francese).\nL'Eutelsat W2 \u00e8 stato usato, oltre che per trasmissione di programmi radiofonici e televisivi, anche per servizi di telecomunicazione e di multimedialit\u00e0.\nDal 2010 il satellite non \u00e8 pi\u00f9 operativo.\nRicezione.\nIl satellite pu\u00f2 essere captato in Europa, ed in Medio Oriente, ma anche in alcune parti di Asia, Russia ed Africa (Madagascar e territori circostanti).\nLa trasmissione avviene in banda Ku."}
{"id": "1547815", "revid": "44939", "url": "https://it.wikipedia.org/wiki?curid=1547815", "title": "Nucleolus organizer regions", "text": ""}
{"id": "1547826", "revid": "6923", "url": "https://it.wikipedia.org/wiki?curid=1547826", "title": "Gara di Superbike", "text": ""}
{"id": "1547831", "revid": "200568", "url": "https://it.wikipedia.org/wiki?curid=1547831", "title": "Organofosforati", "text": ""}
{"id": "1547832", "revid": "200568", "url": "https://it.wikipedia.org/wiki?curid=1547832", "title": "Organofosforato", "text": ""}
{"id": "1547834", "revid": "729019", "url": "https://it.wikipedia.org/wiki?curid=1547834", "title": "Stazione di Pescia", "text": "La stazione di Pescia \u00e8 una stazione ferroviaria della citt\u00e0 di Pescia, capoluogo della Valdinievole.\nL'impianto dispone di 3 binari passanti, 2 dei quali utilizzati per servizio viaggiatori. Il binario 1 viene raramente utilizzato. \u00c8 presente una pensilina solo sul binario 1. I binari sono dotati di 2 banchine, il cui collegamento \u00e8 garantito da un sottopassaggio, dotato di ascensori di recente costruzione.\nLa stazione \u00e8 inoltre dotata di biglietteria, 2 biglietterie self-service e monitor interni ed esterni per indicare i treni in partenza e in arrivo.\nLa stazione \u00e8 inserita nella categoria \"Silver\" da RFI.\nStoria.\nInaugurata nel 1848, dal 1908 la stazione era servita anche da un'apposita diramazione della tranvia elettrica a scartamento metrico che da Lucca conduceva a Pescia e Monsummano Terme. Quest'ultima disponeva di un binario di raccordo con lo scalo merci FS destinato al trasbordo del carbone necessario, fino a met\u00e0 degli anni venti, ad alimentare la centrale elettrica tranviaria.\nServizi.\nLa stazione dispone di:"}
{"id": "1547835", "revid": "74801", "url": "https://it.wikipedia.org/wiki?curid=1547835", "title": "Contea di Belknap", "text": "La contea di Belknap, in inglese Belknap County, \u00e8 una contea dello Stato del New Hampshire, negli Stati Uniti. La popolazione al censimento del 2000 era di abitanti, secondo una stima del 2009 Il capoluogo di contea \u00e8 Laconia.\nGeografia fisica.\nLa contea si trova nella parte centrale del New Hampshire. L'U.S. Census Bureau certifica che l'estensione della contea \u00e8 di , di cui coperti da acque interne.\nStoria.\nLa contea di Belknap fu costituita nel 1840 dalla divisione della parte nord orientale della contea di Merrimack e della parte nord occidentale della contea di Strafford. La contea fu chiamata cos\u00ec in onore di Jeremy Belknap, un noto predicatore, storico e autore di \"The History of New Hampshire\"."}
{"id": "1547838", "revid": "116554246", "url": "https://it.wikipedia.org/wiki?curid=1547838", "title": "Ruggine (colore)", "text": "Ruggine \u00e8 una tonalit\u00e0 di rosso - arancione - marrone che assomiglia al colore del ferro ossidato (ruggine)."}
{"id": "1547839", "revid": "125938928", "url": "https://it.wikipedia.org/wiki?curid=1547839", "title": "Gabriel Torje", "text": "Caratteristiche tecniche.\nDestrorso, gioca nel ruolo di seconda punta. Pu\u00f2, all'occorrenza, essere schierato come centrocampista offensivo o trequartista.\nCarriera.\nClub.\nPolitehnica Timi\u0219oara.\nScoperto da Gheorghe Hagi durante un campo estivo delle giovanili del Timi\u0219oara, Torje debutta in prima squadra nella stagione 2005-2006 durante la partita contro l'Arge\u0219 Pite\u0219ti a sedici anni e cinque mesi. \u00c8 il terzo giocatore pi\u00f9 giovane ad aver esordito in Liga I. Segna la sua prima rete alla seconda partita, contro il Farul Constan\u021ba.\nDinamo Bucure\u0219ti.\nIl 15 gennaio 2008 firma un contratto di cinque anni con la Dinamo Bucarest. Il costo del trasferimento \u00e8 di circa due milioni di euro, la cifra pi\u00f9 alta mai pagata per un trasferimento interno alla Liga I. Torje gioca la sua centesima partita di Liga I con la Dinamo il 6 maggio 2011, nella sconfitta contro il Cluj. Il 22 novembre 2008, durante la sua festa di compleanno, Torje viene filmato, in compagnia dei compagni di squadra Cristian Pulhac e Adrian Ropotan, mentre da ubriaco canta \"Steaua e numai una\", l'inno dei tifosi della Steaua Bucarest, storici rivali della Dinamo. I tre calciatori vengono minacciati dai tifosi della loro squadra e la societ\u00e0 impone loro di pagare una multa da 5.000 euro a testa.\nUdinese.\nIl 30 agosto 2011 firma un contratto quinquennale con la societ\u00e0 italiana dell', per 7 milioni di euro. Esordisce da titolare con la squadra friulana l'11 settembre 2011, in Lecce-Udinese (0-2), servendo a Di Natale la palla del 2-0.\nIl 5 febbraio 2012 segna il suo primo gol con la maglia dell'Udinese nella gara persa 3-2 dai suoi in casa della , suo il gol che chiuse i conti. Il 24 marzo dello stesso anno segna il gol del definitivo 1-1 allo Stadio Renzo Barbera al Palermo.\nIl prestito al Granada.\nIl 27 giugno 2012 si trasferisce in prestito al Granada fino al 30 giugno 2013\nIl prestito all'Espanyol.\nIl 2 settembre 2013 fa di nuovo ritorno in prestito in Spagna accordandosi coi catalani dell'Espanyol. Ha scelto di indossare la maglia n\u00b025.\nNazionale.\nA diciassette anni, convocato da Emil S\u0103ndoi, Torje fa il suo esordio con l'Under-21 rumena, rappresentativa di cui diventa capitano.\nIl 3 settembre 2010, all'et\u00e0 di 20 anni, debutta nella Nazionale maggiore, convocato da R\u0103zvan Lucescu per la partita contro l'Albania. Realizza il suo primo gol in nazionale nell'amichevole del 9 febbraio 2011 contro Cipro.\nIl 2 settembre 2011 sigla la sua prima doppietta in Nazionale, contro il Lussemburgo.\nIl 15 novembre 2011 segna il goal del 1-0 in amichevole contro la Grecia, partita poi finita 3-1 per la Romania.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 12 dicembre 2015.\""}
{"id": "1547843", "revid": "1543377", "url": "https://it.wikipedia.org/wiki?curid=1547843", "title": "Pallone d'oro 1975", "text": "L\u2019edizione 1975 del Pallone d'oro, 20\u00aa edizione del premio calcistico istituito dalla rivista francese \"France Football\", fu vinta dal sovietico Oleg Blochin ().\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Norvegia, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1547844", "revid": "2098057", "url": "https://it.wikipedia.org/wiki?curid=1547844", "title": "Campionato mondiale Superbike", "text": "Il Campionato mondiale Superbike, spesso abbreviato con la sigla SBK, \u00e8 il campionato mondiale della classe Superbike e si disputa dal 1988.\nConosciuto anche come \"World Superbike Championship (WSBK)\" \u00e8 il pi\u00f9 importante campionato per moto derivate dalla produzione di serie, ovvero dalle moto normalmente realizzate per la circolazione stradale.\nAl calendario della SBK si affiancano altre due classi: il campionato mondiale Supersport (SSP) che segue tutte le tappe europee e internazionali (a eccezione di Laguna Seca), e il campionato mondiale Supersport 300 (SSP300) che segue le tappe europee del calendario, pi\u00f9 la tappa qatariota di Losail, disputata da tale categoria a partire dalla stagione 2019. Fino alla stagione 2018 era presente anche il campionato Superstock 1000 (STK1000) che seguiva solo le tappe europee del calendario.\nOrigini.\nNei primi anni settanta il pilota statunitense Steve McLaughlin, rappresentante dei piloti AMA, propose la creazione di una nuova categoria di moto, detta \"Superbike Production\", da usare in gare di supporto agli \"AMA roadrace nationals\" e promosse la sua idea presso vari organizzatori ed editori, finch\u00e9 nel 1973 si tenne una competizione di \"Superbike Production\" a supporto della gara \"Laguna Seca AMA National\" a Monterey, in California: l'idea prese piede e negli anni a seguire la categoria si espanse e nel 1976 ottenne il riconoscimento nazionale grazie all'interessamento di Jim France del Daytona International Speedway e di Ed Youngblood, dirigente dell'AMA.\nNegli anni successivi McLaughlin fu uno dei piloti pi\u00f9 rappresentativi della categoria e divenne poi team manager e promotore e in questa veste si occup\u00f2 di ingaggiare i migliori piloti europei per disputare la 200 miglia di Daytona, che dal 1985 si corse con le Superbike, e questi suoi sforzi lo convinsero della fattibilit\u00e0 di un campionato mondiale riservato a questi mezzi, ottenendo l'avallo della FIM per l'organizzazione della serie iridata.\nIl nuovo campionato del mondo, con una stagione di debutto incentrata su gare corse in Europa, si dimostr\u00f2 essere estremamente attraente verso i Team e le Case costruttrici (obbligate a produrre e mettere in vendita dai concessionari almeno 1000 esemplari della moto di serie da cui derivare quella da corsa da iscrivere al campionato), che potevano mantenere un'elevata competitivit\u00e0 a costi pi\u00f9 ridotti rispetto al preesistente Campionato mondiale Formula TT, riservato a costosissimi prototipi spinti da motori derivati dalla serie, garantendo agli spettatori lo stesso livello di spettacolo.\nConsiderato una volta come il cugino povero del Motomondiale, il Superbike World Championship \u00e8 cresciuto di anno in anno grazie anche alla relativa stabilit\u00e0 dei regolamenti, con poche ma azzeccate modifiche introdotte nel corso degli anni.\nDiffusione e generalit\u00e0.\nMolti paesi, come il Regno Unito (British Superbike Championship), gli Stati Uniti (AMA Superbike Championship), il Giappone, il Canada, l'Italia (Campionato Italiano Velocit\u00e0) e la Germania, hanno anche un proprio campionato nazionale.\nLe gare di Superbike hanno attirato l'attenzione dei grandi produttori mondiali di moto (Ducati, Honda, Aprilia, Kawasaki, Suzuki, Yamaha, BMW) perch\u00e9 permettono di promuovere i loro prodotti, per questo nei paesi anglosassoni usano dire \"Win on Sunday, Sell on Monday\" (\"Domenica vinci, Luned\u00ec vendi\").\nQuello che viene storicamente considerato il \"re\" della categoria \u00e8 il britannico Carl Fogarty, non a caso soprannominato \"The King\", vincitore del titolo mondiale per 4 volte (1994-'95-'98-'99) sempre in sella a una Ducati; questi \u00e8 stato superato in vetta dal connazionale Jonathan Rea, per 6 volte iridato tra le derivate di serie (consecutivamente dal 2015 al 2020) in sella a una Kawasaki. Altri piloti che hanno fatto la storia di questo campionato e che meritano di essere menzionati per i loro successi sono: Doug Polen, Troy Corser, Scott Russell, Tom Sykes, Aaron Slight, John Kocinski, Troy Bayliss, Noriyuki Haga, Colin Edwards, James Toseland, Jonathan Rea e Max Biaggi. Fra questi solo due piloti hanno vinto un titolo anche nel Motomondiale, Kocinski e Biaggi.\nPer quanto riguarda il campionato costruttori \u00e8 l'italiana Ducati a primeggiare con 17 allori, davanti a Kawasaki con 5. Honda e Aprilia lo hanno vinto 4 volte, Yamaha 2 mentre Suzuki lo ha vinto in una sola occasione. Per quanto concerne invece il campionato piloti \u00e8 sempre la Ducati in cima alla classifica con 14 titoli, davanti a Kawasaki con 8 titoli, Honda con 6, seguite da Aprilia con 3 e Yamaha con 2 e infine Suzuki con 1 titolo.\nRegolamenti.\nA differenza della Formula TT, che ammetteva moto con cilindrata massima di 750\u00a0cm\u00b3 a prescindere dal frazionamento del motore, fin dall'anno di esordio il mondiale era caratterizzato dal fatto di ammettere moto diverse tra loro per le scelte tecniche, ma che grazie a una sapiente differenziazione delle cilindrate massime ammesse avevano prestazioni paragonabili, allo scopo di coinvolgere il maggior numero di team e case costruttrici. Infatti erano ammesse le moto quadricilindriche fino a 750\u00a0cm\u00b3 (soluzione tipica delle moto giapponesi), le tricilindriche fino a 900\u00a0cm\u00b3 (scelta che \u00e8 stata portata in gara solo in pochi casi) e le bicilindriche fino a 1000\u00a0cm\u00b3 (come le italiane Ducati e Aprilia, imitate in seguito anche dalla Honda) con diversi pesi minimi volti a minimizzare il vantaggio di potenza delle plurifrazionate. Nella stagione inaugurale del 1988, ad esempio, le quadricilindriche avevano un peso minimo di 165\u00a0kg, mentre la bicilindriche potevano essere alleggerite fino a 140\u00a0kg, sebbene a quei tempi fosse un traguardo difficilmente avvicinabile.\nDal 2003 in poi il regolamento ha permesso anche l'impiego di moto di 1000\u00a0cm\u00b3 con motore a 4 cilindri, che ha permesso alle case nipponiche di schierare i modelli di punta della loro produzione di serie, che oramai aveva lasciato in una nicchia di mercato le supersportive da 750\u00a0cm\u00b3.\nDal 2008 il peso minimo \u00e8 di 162\u00a0kg, mentre per i bicilindrici da 1200\u00a0cm\u00b3 il peso sale a 168\u00a0kg, inoltre \u00e8 stato previsto un complesso sistema di correttivi sul peso minimo delle moto e sull'aspirazione del motore per i 1200 bicilindrici (gli air restrictors) allo scopo di evitare che una tipologia di moto sia troppo avvantaggiata rispetto all'altra.\nPer ovviare alla marcata disparit\u00e0 di trattamento riservata dai diversi fornitori di pneumatici ai piloti privati rispetto agli \"ufficiali\", dal 2004 \u00e8 stato introdotto il monogomma Pirelli. Tutti i team dispongono di un'identica dotazione di pneumatici e questa scelta ha di fatto livellato le prestazioni delle varie moto rendendo le gare estremamente combattute e spettacolari.\nLimiti delle modifiche.\nTrattandosi di modelli derivati dalla produzione di serie, alcune parti della moto non possono essere modificate. In particolare, il telaio deve rimanere quello omologato, e l'aspetto della moto di fronte, retro e di profilo deve essere conforme alla sagoma della moto stradale. Sono modificabili scarichi, forcellone, sospensioni, freni, manubrio e pedaliere, serbatoio, radiatore, air box, albero motore, diametro e sezione delle ruote. Le superbike montano pneumatici slick.\nIn un'ottica di contenimento dei costi, a partire dal 2013 il diametro dei cerchioni ritorna alla misura di 17 pollici, quasi universalmente usata nelle moto sportive stradali e precedentemente una delle opzioni possibili finch\u00e9 dal 2010 si erano usate solo alcune misure per i cerchi, i quali dovevano essere tutti da 16,5\" con canale all'anteriore da scegliere tra 3,50\" o 3,75\" e al posteriore solo 6,25\". Inoltre se non presenti sul modello di serie, non si possono usare: Abs, Ride by Wire, cambio elettronico (ma sar\u00e0 consentito il Gear Shift), l'ammortizzatore di sterzo elettronico, modifiche all'Airbox, qualsiasi tipo di sistema di assistenza idraulica alla frizione.\nDal 2011 \u00e8 stato imposto l'uso degli iniettori, pompe della benzina e pressione d'iniezione del carburante identici al modello stradale, inoltre il canale anteriore dei cerchi viene vincolato alla sola misura 3,5\".\nL'omologazione della moto.\nPer poter partecipare alle gare di Superbike, un modello deve essere omologato per circolare su strade pubbliche ed esser prodotto in un determinato e non ristretto numero di esemplari, in modo da poter considerare la produzione di questo modello una produzione di serie e non una \"special\" (come per esempio la Ducati Desmosedici RR), inoltre ogni nuovo modello deve essere sottoposto ad una omologazione specifica della FIM, che permette di poter gareggiare al campionato.\nTrattandosi quindi di competizione caratterizzata da modelli derivati dalla serie, le case devono vendere un certo numero di esemplari del modello di riferimento (che, naturalmente, deve ottenere l'omologazione). Inizialmente bisogna produrre un numero minimo di 125 moto (250 per chi ha gi\u00e0 partecipato o sta partecipando), il tutto per le ispezioni del modello, poi devono essere prodotte altre moto.\nFino al 2009 bisognava raggiungere i 1000 esemplari durante l'anno, il primo lotto da 500 moto doveva essere prodotto entro la fine di settembre ed il secondo lotto da 500 entro la fine di dicembre, mentre per coloro che hanno gi\u00e0 un mezzo omologato si ha come unica data di scadenza la fine di giugno.\nDal 2010, pur con la presenza della crisi economica, si \u00e8 aumentato il numero di moto da vendere, passando da 1000 esemplari a 2000, modificando anche le \u201cscadenze\u201d di produzione dei diversi lotti. Per chi non ha mai partecipato al campionato la prima scadenza \u00e8 la fine di giugno per le prime 500 moto, mentre il secondo lotto da 500 entro 15 giorni prima la fine dell'ultima gara, mentre il terzo lotto da 500 moto deve essere prodotto entro la fine di giugno dell'anno successivo e il quarto ed ultimo lotto da 500 moto deve essere prodotto 15 giorni prima la fine dell'ultima gara dell'anno successivo.\nPer le case costruttrici che competono con una moto omologata in passato vi sono diverse scadenze di presentazione dei modelli in produzione, infatti come prima scadenza si ha la fine di giugno per le prime 1000 moto, mentre il secondo lotto da 1000 entro i 15 giorni prima dell'ultima gara in calendario.\nNel 2014 con il cambio di regolamento in previsione di ridurre i costi sono state introdotte le moto \"EVO\" che saranno le uniche utilizzabili nel 2015, le quali dovranno utilizzare telaio e leveraggi originali (saranno permessi solo rinforzi a telaio e forcellone), l'elettronica deve essere di serie, airbox di serie.\nDifferenze tra Superbike e MotoGP.\nLe Superbike sono derivate da un modello di serie mentre le MotoGP sono prototipi in tutto e per tutto, nessuno dei componenti che formano la moto devono essere ripresi da una moto di serie.\nA livello prestazionale, le MotoGP dispongono approssimativamente di 250/270 cavalli e hanno una velocit\u00e0 massima di circa 350-360\u00a0km/h; le Superbike hanno circa 230-250 cavalli e raggiungono i 320\u2013330\u00a0km/h. Per quanto riguarda i tempi sul giro, le migliori MotoGP girano circa 2 secondi pi\u00f9 velocemente delle migliori Superbike.\nAltri elementi che differenziano le gare di Superbike da quelle del motomondiale sono: la presenza della \"Superpole\" per decidere la griglia di partenza, avvenimento programmato il sabato (un giorno prima della gara) e al quale partecipano i 16 piloti pi\u00f9 veloci durante le qualifiche. La ricerca della pole position attraverso la \"Superpole\" \u00e8 una modalit\u00e0 di qualifica dove il pilota ha a disposizione un solo giro, ed in quello soltanto deve dare il meglio per posizionarsi pi\u00f9 avanti possibile nella griglia di partenza del giorno dopo.\nA partire dal 2009, la \"Superpole\" cambia formato traendo parzialmente spunto dalle qualifiche della Formula 1 nel 2008. Il nuovo formato consiste in tre sessioni di 12' ciascuna, intervallate da 7' di sosta, per una durata complessiva di 50'. Si parte con i migliori 20 piloti emersi dai due turni di qualifica. Dopo la prima sessione vengono eliminati i quattro peggiori tempi; dopo la seconda gli ulteriori otto. Nella terza viene assegnata la pole position e le posizioni delle due prime file della griglia di partenza. Poi viene fatto allo stile della MotoGP, con i migliori 2 della Superpole 1 accedere alla Superpole 2 (che inizia alle 10:25, orario locale, con 10 minuti di intervallo), entrambe da 15 minuti ciascuna.\nLa seconda differenza concerne la presenza di due gare per ogni Gran Premio, ogni corsa d\u00e0 punteggi indipendenti ai piloti. Normalmente (dal 1988 al 2015 sempre la domenica) la prima gara viene svolta verso le 12:00 locali, mentre la seconda intorno alle 15:30 locali (alcune di esse, che sono importanti, si corrono anche alle 13:00/13:30 la prima e alle 17:00/17:30 circa la seconda).\nDalla stagione 2016 alla 2018 la prima gara si svolge il sabato alle 13:00 locali, mentre la seconda la domenica al medesimo orario (oppure alle 15 come a Phillip Island e alle 14 in Thailandia).\nDal mondiale 2019 si aggiunge una terza gara, da correre la domenica mattina alle 11:00 in formato breve di 10 giri (detta gara sprint o gara superpole), mentre gli orari delle 2 gare saranno fissati alle 14 di sabato (come gara-1) e domenica (come gara-3, novit\u00e0 2019)\nLe gare di Superbike sono del 20% circa pi\u00f9 corte rispetto a quelle di MotoGP, in quanto la distanza minima di gara per SBK \u00e8 di 95 km, mentre le MotoGP percorrono almeno 115\u00a0km. Infatti nella prima categoria, ad esempio, sui circuiti di Phillip Island, Valencia, Misano Adriatico, Donington, Brno si corre rispettivamente su una distanza di 22, 23, 24, 23 e 20 giri, mentre nella seconda categoria le distanze di gara sono rispettivamente 27, 30, 28, 30 e 22 giri.\nI circuiti utilizzati.\nI circuiti della stagione in corso sono in grassetto.\nStatistiche.\nDal punto di vista statistico, il pilota ad aver ottenuto pi\u00f9 titoli \u00e8 il britannico Jonathan Rea vincitore di sei titoli mondiali tutti con Kawasaki Racing, seguito dal connazionale Carl Fogarty con quattro titoli e l'australiano Troy Bayliss vincitore di tre titoli mondiali. Il pilota ad aver ottenuto il maggior numero di vittorie \u00e8 Jonathan Rea con 103 successi, seguito con 59 successi da Fogarty e con 52 da Bayliss. Per quel che concerne i posizionamenti a podio, il pilota ad averne ottenuti di pi\u00f9 \u00e8 Jonathan Rea con 168 piazzamenti, seguito dall'australiano Troy Corser a quota 130 e dal giapponese Noriyuki Haga a quota 116. Tom Sykes \u00e8 il pilota che \u00e8 partito pi\u00f9 volte dalla Pole position con 50 centri in qualifica. Nella graduatoria dei piloti ad aver realizzato il giro veloce in gara, prevale nuovamente Jonathan Rea con 67 seguito dal giapponese Noriyuki Haga con 58 giri veloci.\nCollaborazioni tecniche.\nDal 2004 il fornitore unico di pneumatici \u00e8 la Pirelli.\nDal 2006 al 2016 le safety car sono Alfa Romeo (in ordine cronologico: 159, Giulietta, MiTo e 4C). Nelle stagioni 2017 e 2018 vengono utilizzate vetture Seat mentre, a partire dal 2019 viene utilizzata la Hyundai i30 Fastback N.\nVideogiochi.\nI giochi ufficiali della SBK sono realizzati presso gli studi milanesi dello sviluppatore italiano Milestone S.r.l. (detentore della licenza dal 1998), e distribuiti dalla \"Black Bean Games\", accordo raggiunto nel 2006 tramite \"RTR Sports\". I primi titoli sono stati creati a partire dal 1999 con \"Superbike World Championship\", \"Superbike 2000\" e \"Superbike 2001\" sviluppati solo per PC e distribuiti da EA Sports, mentre la versione 2007 (\"SBK-07\") \u00e8 uscita per PlayStation 2 e PlayStation Portable e la versione 2008 (\"SBK 08\") insieme alla versione 2009 (), 2010 (SBK X) e 2011 (\"SBK 2011\") per PC, Xbox 360, PlayStation 2, PlayStation 3 e PlayStation Portable.\nTelevisione.\nIn Italia il mondiale Superbike \u00e8 stato trasmesso dal 1995 al 1998 da Tele+ per quattro stagioni, poi dal 1999 al 2013 (tranne quello del 2003, trasmesso in maniera frammentaria sulla RAI) su TMC/LA7 nella sua integralit\u00e0, insieme alla classe minore tra le categorie per moto derivate dalla serie, il mondiale Supersport.\nDalla stagione 2014 Mediaset si \u00e8 assicurata in esclusiva i diritti della competizione per tre stagioni, con opzione di rinnovo fino al 2018, con la trasmissione su Italia 1 e Italia 2 (in contemporanea a Eurosport). Dal 2019 i diritti passano a Sky che trasmette il mondiale Superbike anche in chiaro su TV8."}
{"id": "1547847", "revid": "126315", "url": "https://it.wikipedia.org/wiki?curid=1547847", "title": "Apliti", "text": ""}
{"id": "1547854", "revid": "79968", "url": "https://it.wikipedia.org/wiki?curid=1547854", "title": "Lampione", "text": "Vengono definiti lampioni tutti quei sistemi dedicati all'illuminazione pubblica. Il termine, utilizzato perlopi\u00f9 in relazione ad infrastrutture e viabilit\u00e0, \u00e8 utilizzato anche in urbanistica o design urbano per identificare un punto luce volto all'illuminazione di uno spazio urbano circoscritto, pubblico o privato, o per migliorare l'identificazione di un punto d'interesse, spesso d'accesso o di transito, ma anche di sosta.\nContesto.\nPi\u00f9 correttamente tali sistemi sono chiamati \"armature stradali\" o \"corpi illuminanti\" e si dividono in molteplici categorie; il termine generico \"lampione\" infatti identifica un vasto numero di corpi illuminanti, dalle caratteristiche molto diversificate.\nVersioni avanzate.\nLampione fotovoltaico.\nSi tratta di un lampione che funziona con l'energia solare in quanto alimentato dai pannelli fotovoltaici che, generalmente, alimentano una lampada a led.\nLampione eolico.\nSi tratta di un lampione dotato di aerogeneratore che funziona sfruttando l'energia eolica."}
{"id": "1547855", "revid": "125752804", "url": "https://it.wikipedia.org/wiki?curid=1547855", "title": "Adolf Loos", "text": "Biografia.\nFiglio di uno scultore, dal 1885 Loos studia alla Scuola di Arti e Mestieri di Reichenberg, quindi al Politecnico di Dresda. Nel 1892 si reca negli Stati Uniti, passando da Filadelfia a New York, dove per vivere fa i lavori pi\u00f9 disparati, dal lavapiatti al muratore, dal disegnatore per un cantiere edile al cronista. Qui incontra la comunit\u00e0 calvinista puritana degli Shakers, dai quali trover\u00e0 ispirazione per i suoi ragionamenti futuri. Per gli Shakers, infatti, costretti a costruire ogni utensile ed arredo da soli, la semplicit\u00e0 delle forme era necessaria; ogni decorazione veniva vista come un manifestarsi del demonio. Visita nel 1893 l'esposizione internazionale di Chicago, entusiasmandosi per l'architettura statunitense, in particolar modo di Louis Sullivan.\nNel 1896, dopo una breve permanenza a Londra, si stabilisce a Vienna. Diventa amico di alcuni dei protagonisti delle avanguardie artistiche europee (il giornalista, scrittore e intellettuale Karl Kraus, il musicista Arnold Sch\u00f6nberg, il poeta Peter Altenberg, e molti altri). Aderisce inizialmente alla Secessione, per lasciarla per\u00f2 gi\u00e0 nel 1898, poich\u00e9 da lui considerata la rappresentazione di un gusto ormai superato rispetto alla realt\u00e0 contemporanea; la rottura col gruppo (e in particolare con Josef Hoffmann) segue comunque al mancato ottenimento di un incarico progettuale per l'arredamento del Palazzo della Secessione.\nLoos dichiara esplicitamente il suo amore per l'architettura e la cultura angloamericana fondando una rivista, di cui usciranno due soli numeri, dal titolo \"Das Andere\" (L'altro), fautrice dell'introduzione di quella cultura in Austria.\nIn materia di definizioni, Loos \u00e8 perentorio: l'architettura \u00e8 diretta espressione della cultura dei popoli; di qui, il bisogno morale di eliminare ogni ornamento di stile, che rappresenta la mancanza del passato.\nI suoi scritti.\nNel 1900 pubblica \"Parole nel vuoto\" \"(Ins Leere gesprochen)\" in cui attacca la Secessione viennese nel momento di massima espansione.\nNel 1908 pubblica \"Ornamento e Delitto\" \"(Ornament und Verbrechen)\", un brevissimo saggio in cui approfondiva i temi della sua polemica con gli artisti della Secessione viennese, ed esponeva una sua teoria in cui si privilegia l'utilit\u00e0 della produzione di oggetti di forma semplice e funzionale. Anche grazie a questo scritto, Loos verr\u00e0 in seguito considerato uno dei fondatori del Razionalismo europeo e, in genere, del gusto architettonico moderno.\nNel 1931 pubblica \"Nonostante Tutto\" \"(Trotzdem)\", contenente tutti gli scritti da lui pubblicati dal 1900 al 1931, compresi i due numeri della sua rivista \"Das Andere\" e il famoso saggio \"Ornamento e Delitto\".\nOpere principali.\nIl suo primo progetto risale al 1903: la ristrutturazione di Villa Karma situata a Montreux e caratterizzata dall'estrema semplificazione delle superfici e dal rigoroso studio volumetrico. \u00c8 chiaramente ispirata allo stile e al pensiero di Otto Wagner, e ne sono una dimostrazione l'impianto parzialmente simmetrico, l'uso di superfici ampie di coperture nette, che si contrappongono all'ordine dorico che segna l'ingresso principale. L'uso dell'intonaco bianco, per\u00f2, abolisce il consueto contrappunto cromatico e ripristina le tradizionali determinazioni volumetriche, rendendo questa architettura pi\u00f9 corposa, ma sensibilmente meno ricercata dei modelli wagneriani. I lavori furono in un primo momenti bloccati dalle forze dell'ordine a seguito delle proteste di alcuni cittadini per la bruttezza dell'edificio, ritenuto troppo spoglio:\nNel 1910 l'architetto realizza la Villa Steiner e la casa sul Michaelerplatz a Vienna chiamata \"\"(das) Haus ohne Augenbrauen\",\" (casa priva di sopracciglia) per lo stile pulito e privo di ornamenti. Nel 1912 disegna la Casa Scheu, anch'essa situata a Vienna, una delle prime a utilizzare una copertura piana a terrazza. Nella progettazione di queste case Loos inventa il \"Raumplan\", una soluzione spaziale nella quale gli ambienti hanno altezze diverse a seconda della funzione e l'incastro tra i vari volumi comporta quindi vari dislivelli. Le Corbusier riprender\u00e0 questa idea in alcune delle sue pi\u00f9 celebri architetture.\nNel 1922 Loos viene nominato dirigente dell'ufficio per i nuovi insediamenti periferici del Comune di Vienna, carica che manterr\u00e0 per breve tempo, ma che lo porter\u00e0 alla progettazione di alcune case popolari, un soggetto che fino ad allora non aveva approfondito. Tale tema viene affrontato in un'ottica sostanzialmente diversa rispetto a quella del Razionalismo; infatti, le case progettate da Loos erano pensate in modo da essere autocostruibili e da poter risultare esse stesse fonte di contributo alla vita quotidiana dei propri abitanti (ad esempio con orti per la coltivazione delle verdure, ecc.).\nL'opportunit\u00e0 di poter ottenere incarichi progettuali da parte di personaggi legati al mondo dell'arte e della vita culturale parigina spinge Loos a trasferirsi in questa citt\u00e0. Tuttavia, se molti artisti gli chiederanno consulenze e consigli, riuscir\u00e0 a sviluppare fino alla costruzione soltanto la casa per Tristan Tzara a Montmartre, mentre quella per Jos\u00e9phine Baker rimarr\u00e0 allo stato di progetto. In questi due progetti l'esperienza del \"Raumplan\" viene approfondita, premessa necessaria che vedr\u00e0 il suo massimo compimento nelle ville Moller a Vienna e M\u00fcller a Praga.\nNell'ambito dei progetti non realizzati, sicuramente importante per la comprensione dell'opera di Loos \u00e8 il progetto di concorso per la sede del Chicago Tribune. Esso \u00e8 infatti caratterizzato da un grattacielo costituito da una colonna dorica nelle sue parti caratterizzanti (fusto e capitello) che poggiano su un grande basamento, il tutto realizzato in marmo nero. Una riproduzione della colonna loosiana fu esposta a Venezia nel 1980 ai tempi della nascita dell'architettura postmoderna, della quale Loos pu\u00f2 curiosamente essere considerato un precursore.\nBisogna considerare che l'argomento fondamentale di Loos contro l'utilizzo dell'ornamento si basava non solo sul dispendio di tempo e di materiale provocato dalla decorazione, n\u00e9 era per lui una caratteristica puramente formale. Secondo l'architetto l'ornamento era una forma di schiavit\u00f9 della pratica, esercitata dal disegnatore sull'artigiano per mettere in scena la nostalgia del passato che occulta le vere forme della modernit\u00e0. Ci\u00f2 pu\u00f2 essere compreso meglio citando il modo in cui l'autore giustificava la decorazione delle sue calzature su misura, che avrebbe preferito lisce:\nCuriosit\u00e0.\n\"L'architetto \u00e8 un muratore che ha studiato il latino.\" (A.Loos)\nNel 1973 Aldo Rossi realizz\u00f2 un documentario con regia di Luigi Durissi dal titolo Ornamento e delitto, titolo omonimo del saggio scritto nel 1910 da Adolf Loos."}
{"id": "1547860", "revid": "74801", "url": "https://it.wikipedia.org/wiki?curid=1547860", "title": "Contea di Carroll (New Hampshire)", "text": "La contea di Carroll, in inglese Carroll County, \u00e8 una contea dello Stato del New Hampshire, negli Stati Uniti. La popolazione al censimento del 2000 era di abitanti, secondo una stima del 2009. Il capoluogo di contea \u00e8 Ossipee.\nGeografia fisica.\nLa contea si trova nella parte orientale del New Hampshire. L'U.S. Census Bureau certifica che l'estensione della contea \u00e8 di , di cui coperti da acque interne."}
{"id": "1547864", "revid": "119824571", "url": "https://it.wikipedia.org/wiki?curid=1547864", "title": "Julio Monteiro Martins", "text": "Biografia.\nJulio Monteiro Martins \u00e8 nato a Niter\u00f3i (Brasile) nel 1955. \u00c8 stato professore di scrittura creativa al Goddard College (Vermont) dal 1979 al 1980, all'Oficina Liter\u00e1ria Afr\u00e2nio Coutinho (Rio de Janeiro) dal 1982 al 1989, all\"'Instituto Cam\u00f5es\" di Lisbona nel 1994 e alla Pontif\u00edcia Universidade Cat\u00f3lica di Rio de Janeiro nel 1995. Ha ricevuto il titolo di \"Honorary Fellow in Writing\" dall'Universit\u00e0 di Iowa (International Writing Program) nel 1979.\nTra i fondatori del partito verde brasiliano e del movimento ambientalista \"Os Verdes\", \u00e8 stato avvocato dei diritti umani a Rio de Janeiro, responsabile dell'incolumit\u00e0 dei \"meninos de rua\" chiamati a testimoniare in tribunale sulle stragi dei bambini abbandonati. Ha insegnato Lingua Portoghese e Traduzione Letteraria all'Universit\u00e0 di Pisa e diretto il Laboratorio di Narrativa, parte del Master della Scuola Sagarana, a Pistoia.\nNel suo paese d'origine ha pubblicato, a partire dal 1977, raccolte di racconti, romanzi e saggi: \"Torpalium\", \"Sabe quem dan\u00e7ou?\" (\"Sai chi hanno beccato stavolta?\"), \"Art\u00e9rias e becos\" (\"Arterie e vicoli ciechi\"), \"B\u00e1rbara\", \"A oeste de nada\" (\"A ovest di niente\"), \"As for\u00e7as desarmadas\" (\"Le forze disarmate\"), \"O livro das Diretas\" (\"Il libro della democrazia ritrovata\"), \"Muamba\" e \"O espa\u00e7o imagin\u00e1rio\" (\"Lo spazio immaginario\").\nIn Italia ha pubblicato \"Il percorso dell'idea\" (1998), \"Racconti italiani\" (2000), \"La passione del vuoto\" (2003), \"madrelingua\" (2005), \"L'amore scritto\" (2007), \"La grazia di casa mia\" (2013), \"La macchina sognante\" (2015, postumo), \"L'ultima pelle\" (2019, postumo). Con Antonio Tabucchi, Bernardo Bertolucci, Dario Fo, Erri De Luca e Gianni Vattimo ha pubblicato inoltre il volume \"Non siamo in vendita \u2013 voci contro il regime\" (2001). \u00c8 stato anche autore di opere teatrali (\"L'isteria del marmo\", \"Per motivi di forza maggiore\", \"Aula magna\", \"Hitler e Chaplin\") e i suoi scritti hanno ispirato opere cinematografiche, come \"Garganta\" (\"Gola\") del regista Dod\u00f4 Brand\u00e3o e \"Refer\u00eancia\" (\"Referenza\"), del regista Ricardo Bravo."}
{"id": "1547866", "revid": "767487", "url": "https://it.wikipedia.org/wiki?curid=1547866", "title": "Vettore (biotecnologie)", "text": "Nell'ambito della biologia molecolare ci si riferisce al termine vettore per indicare un sistema capace di trasportare sequenze di DNA di interesse all'interno di un organismo estraneo e permettere l'espressione dei geni o l'integrazione degli stessi nell'organismo target.\nNormalmente di origine plasmidica (derivati cio\u00e8 da plasmidi), possono in realt\u00e0 riferirsi ad una classe ben pi\u00f9 ampia di sistemi di trasferimento di sequenze di DNA: il termine \"vettore\" lo si usa infatti anche per definire il sistema di trasferimento in piante dicotiledoni sfruttando \"Agrobacterium Tumefacens\", o in insetti attraverso \"Baculovirus\".\nCaratteristiche.\nSpesso derivati da plasmidi, piccole molecole di DNA circolare a doppio filamento presenti naturalmente nei citosol batterici, i vettori contengono solitamente:\nFunzione.\nAttraverso tecniche di subclonaggio, un vettore pu\u00f2 fungere da \"veicolo molecolare\" per segmenti di DNA che occorre esprimere (un fine comune \u00e8 quello di \"amplificare\" il segmento) all'interno di una cellula ospite.\nI vettori legati ai plasmidi permettono l'inserimento di segmenti di dimensioni ristrette (poche migliaia di paia di basi). Esistono diversi altri tipi di vettore non derivati da plasmidi, in grado di trasportare regioni di DNA molto pi\u00f9 ampie."}
{"id": "1547869", "revid": "729019", "url": "https://it.wikipedia.org/wiki?curid=1547869", "title": "Plano Real", "text": "Il Plano Real fu un provvedimento economico messo a punto dal governo brasiliano.\nIl provvedimento.\nMesso a punto nel 1994, vinse la guerra contro l'inflazione. Le sue condizioni erano piuttosto restrittive; un tasso di cambio semi rigido e sopravvalutato, alti tassi di interesse ed un eccessivo flusso di capitali stranieri, prevalentemente speculativi, ne definivano i limiti. Le contraddizioni interne al Piano accelerarono la crescita del debito esterno ed interno; trasformarono il surplus del mercato estero in deficit e crearono grandi problemi nella bilancia dei pagamenti. La vulnerabilit\u00e0 esterna e la crisi finanziaria internazionale del 1990 fecero crollare l'economia del Brasile alla fine del 1998. Dopo questo collasso, le politiche macroeconomiche cambiarono e si posero tre principali priorit\u00e0: bassa inflazione, un tasso di cambio flessibile e la generazione di surplus per prevenire il debito."}
{"id": "1547870", "revid": "74801", "url": "https://it.wikipedia.org/wiki?curid=1547870", "title": "Contea di Cheshire (New Hampshire)", "text": "La contea di Cheshire, in inglese Cheshire County, \u00e8 una contea dello Stato del New Hampshire, negli Stati Uniti d'America. La popolazione al censimento del 2000 era di abitanti, secondo una stima del 2009. Il capoluogo di contea \u00e8 Keene.\nGeografia fisica.\nLa contea si trova nella parte sud-occidentale del New Hampshire. L'U.S. Census Bureau certifica che l'estensione della contea \u00e8 di , di cui coperti da acque interne."}
{"id": "1547872", "revid": "767487", "url": "https://it.wikipedia.org/wiki?curid=1547872", "title": "Il trionfo dell'amore (film 2001)", "text": "Il trionfo dell'amore (\"The Triumph of Love\") \u00e8 un film del 2001 diretto da Clare Peploe.\nLa pellicola, con protagonisti Mira Sorvino e Ben Kingsley, \u00e8 basata sulla commedia di Marivaux \"Il trionfo dell'amore\" (1732) e prodotta da Bernardo Bertolucci, marito della regista. \u00c8 stato realizzato anche un musical della commedia.\nTrama.\nIn una nazione non identificata nell'Europa del XVIII secolo, la figlia di un usurpatore ha ereditato il trono e si sente colpevole dei crimini della sua famiglia. Apprende che esiste un erede legittimo, Agis, ma gli si \u00e8 insegnato a detestarla e a respingere tutto l'amore. Lei si innamora a prima vista di lui, ma lui \u00e8 mantenuto nell'isolamento da un fratello e una sorella per proteggerlo da lei. Per avvicinarsi abbastanza ad Agis, lei deve imbarcarsi in una serie di travestimenti, inganni, e seduzioni."}
{"id": "1547880", "revid": "75590538", "url": "https://it.wikipedia.org/wiki?curid=1547880", "title": "Rosso cardinale", "text": "Rosso cardinale \u00e8 una tonalit\u00e0 di rosso molto vivida. Tale tonalit\u00e0 di rosso era usata dalle casacche indossate dai cardinali, da cui il nome."}
{"id": "1547882", "revid": "1005847", "url": "https://it.wikipedia.org/wiki?curid=1547882", "title": "Psicoterapia", "text": "La psicoterapia \u00e8 una pratica terapeutica della psicologia clinica e della psichiatria, ad opera di uno psicoterapeuta (psicologo o medico, adeguatamente specializzati), che si occupa della cura di disturbi psicopatologici di natura ed entit\u00e0 diversa, che vanno dal modesto disadattamento o disagio personale fino alla sintomatologia grave, e che possono manifestarsi in sintomi nevrotici oppure psicotici tali da nuocere al benessere di una persona fino ad ostacolarne lo sviluppo, causando fattiva disabilit\u00e0 nella vita dell'individuo.\nEtimologicamente la parola psicoterapia - \"cura dell'anima\" - riconduce alle terapie della psiche realizzate con strumenti psicologici quali il colloquio, l'analisi interiore, il confronto, la relazione ecc., nella finalit\u00e0 del cambiamento dei processi psicologici dai quali dipende il malessere o lo stile di vita inadeguato, e connotati spesso da sintomi come ansia, depressione, fobie, ecc. A tal fine la psicoterapia si avvale di tecniche applicative della psicologia, dalle quali prende specificazione nei suoi svariati orientamenti teorici: psicoterapia psicodinamica, psicoterapia cognitivo-comportamentale, psicoterapia adleriana, psicoterapia ericksoniana, psicoterapia sistemica, psicosintesi, psicoterapia umanistica, psicoterapia con la procedura immaginativa ecc...\nOrientamenti teorici.\nEsistono numerose definizioni di psicoterapia pertinenti a teorie della mente e modelli d'intervento diversi, spesso su basi epistemologiche differenti.\nNumerose sono anche le pratiche e le tecniche psicoterapeutiche legate ai diversi indirizzi teorici: \"psicoanalitico/psicodinamico, sistemico-relazionale, cognitivo-comportamentale, fenomenologico-esistenziale, eccetera\", ciascuno dei quali, dal comune fondamento epistemologico, si \u00e8 differenziato in scuole e metodologie diverse.\nScuola psicoanalitica (o psicodinamica).\nPer gli psicoterapeuti di indirizzo psicodinamico, di cui la tradizione classica \u00e8 quella di approccio psicoanalitico, il sintomo manifestato dal paziente \u00e8 la conseguenza di un conflitto inconscio tra alcune componenti dell'endopsichismo, o pu\u00f2 essere attribuibile a problemi strutturali nello sviluppo di alcuni assetti psichici interni nel corso dello sviluppo psicologico (\"teorie del conflitto\" vs. \"teorie strutturali\").\nPer poter \"sopravvivere\" emotivamente ad avvenimenti che non sa gestire, l'individuo sviluppa delle difese di tipo psicologico (ad esempio la rimozione); l'evento problematico o \"traumatico\" viene cos\u00ec reso parzialmente gestibile, ma permane nel sistema psichico come conflitto inconscio: il sintomo rappresenta quindi l'espressione esplicita di tale conflitto.\nAll'interno dell'approccio psicoanalitico (detto anche \"psicodinamico\"), esistono differenti sottoscuole di pensiero, con differenti \"teorie della clinica\": tra le principali, si devono citare quelle psicoanalitiche classiche, quelle psicoanalitico-relazionali, quelle psicoanalitico-intersoggettive; tra quelle derivate dal filone principale della psicoanalisi freudiana e post-freudiana, sono di rilievo inoltre la psicologico-analitica junghiana, la psicanalisi lacaniana e la psicologia individuale adleriana. Esistono inoltre forme di psicoterapia psicodinamica breve.\nIn generale, la terapia psicodinamica dei vari orientamenti psicoanalitici prevede una stretta relazione tra psicoterapeuta e paziente, grazie alla quale si cerca di esplorare la struttura dei conflitti responsabili dei sintomi. Lo psicoterapeuta assiste il paziente nella rielaborazione dei conflitti interiori, permettendo una miglior gestione degli effetti provocati da questi. La Psicoterapia psicodinamica richiede un periodo medio-lungo per potersi sviluppare in maniera adeguata (da 2 a 3 anni, con incontri regolari una o due volte alla settimana, ma la frequenza resta comunque variabile anche nel corso della terapia).\nIl trattamento, da un punto di vista tecnico, consiste nell'attivare una terapia analitica con un \"setting\" rigoroso, al fine di favorire lo sviluppo del transfert, cio\u00e8 l'attualizzazione di schemi relazionali pregressi nel qui ed ora della relazione clinica che viene a stabilirsi tra paziente e terapeuta; nel processo di transfert il soggetto attiva una rappresentazione inconscia di stili relazionali primari, a volte correlati alle difficolt\u00e0 che ha riscontrato.\nL'interpretazione del transfert, del controtransfert (ovvero delle reazioni emotive dell'analista a certi processi del paziente), delle libere associazioni e di altro materiale personale (ad esempio, comportamenti, patterns relazionali, sogni, etc.) durante le sedute cercher\u00e0 di favorire l'elaborazione delle cause pi\u00f9 profonde dei conflitti, per permettere al paziente di assumere maggiore consapevolezza e poter modificare i propri stili relazionali, o al fine di ottenere una parziale ristrutturazione del proprio \"S\u00e9\", in modo che sia il pi\u00f9 funzionale possibile all'adattamento alla vita sociale e relazionale, e mitigando gli eventuali sintomi psicopatologici.\nAl suo interno si \u00e8 sviluppato anche un approccio definito di psicoterapia dinamica breve, con maggiore delimitazione temporale ed una pi\u00f9 esplicita focalizzazione sui sintomi.\nPsicoterapia adleriana (o individualpsicologica).\nLa psicoterapia adleriana \u00e8 una psicoterapia psicodinamica basata sugli assunti della Psicologia individuale di Alfred Adler secondo la quale:\n1) il comportamento umano \u00e8 espressione di un progetto, solo in parte cosciente, teleologicamente orientato al perseguimento di una maggiore stabilit\u00e0 e sicurezza;\n2) le relazioni interpersonali sono parte costitutiva della vita psichica: non \u00e8 possibile studiare l'uomo, \"essere sociale\", come soggetto a s\u00e9 stante, ma solo all'interno del suo contesto sociale\n3) il comportamento e le sue manifestazioni, consce ed inconsce, sono determinate dallo \"stile di vita\", impronta \"unica ed originale\", che caratterizza il modo di essere, i pensieri, le opinioni, le emozioni, i sentimenti.\nLo stile di vita, strutturato fin dalla prima infanzia attraverso un graduale processo di selezione ed adattamento dinamico, \u00e8 lo schema interpretativo adottato per definire se stessi, il mondo e le modalit\u00e0 della relazione con l'ambiente secondo una considerazione del tipo: \"Io sono cos\u00ec, il mondo \u00e8 cos\u00ec, perci\u00f2...\". La deduzione raggiunta filtra e condiziona ogni acquisizione successiva: omnia ex opinione suspensa sunt!\nPer comprendere lo stile di vita occorre acquisire dati su quanto il soggetto ricorda dell'infanzia e della sua relazione con i membri del nucleo familiare, con i compagni di scuola e di gioco, con altre figure significative. La selettivit\u00e0 della memoria consente di decifrare l'opinione che ha di se stesso, delle persone a lui vicine e degli eventi descritti. Il disagio psichico si manifesta quando un individuo con un'erronea opinione di s\u00e9 e del mondo, tenta di difendere il proprio schema interpretativo ricorrendo a costrutti artificiosi (finzioni) improbabili ed insufficienti a garantire la soddisfazione dei bisogni.\nLo stile di vita tende a rimanere invariato per tutta la vita a meno che un evento esistenziale importante o una psicoterapia non ne modifichino i parametri. Elemento centrale della psicoterapia adleriana \u00e8 la ricostruzione dello schema appercettivo attraverso cui la persona ha costruito il proprio Stile di vita: la comprensione degli errori interpretativi consente la formulazione di un nuovo progetto, pi\u00f9 aderente alla realt\u00e0 e pi\u00f9 efficace nella realizzazione degli obiettivi. Al termine della psicoterapia, il soggetto avr\u00e0 acquisito, oltre ad una conoscenza maggiore di s\u00e9 e delle proprie istanze, anche un criterio per prevedere e prevenire ulteriori errori: in tal senso l'esperienza psicoterapeutica diviene anche formativa.\nL'unicit\u00e0 e irripetibilit\u00e0 di ogni stile di vita fa s\u00ec che il \"trattamento\" di ciascun paziente preveda un certo grado di \"personalizzazione\": la coppia creativa, costituita dal terapeuta e dal paziente, pur nel rispetto delle indicazioni metodologiche, decreter\u00e0, per ciascun caso, le regole dell'accordo terapeutico e le modalit\u00e0 dell'interazione.\nScuola cognitivo-comportamentale.\nGli psicoterapeuti di indirizzo cognitivo-comportamentale, invece, adottano un punto di vista del tutto diverso, fondato su una lunga tradizione di ricerca scientifica, che inizia con i primi studi di Pavlov sui riflessi condizionati e prosegue tutt'oggi con migliaia di studi sperimentali.\nEssi presumono che ci\u00f2 che la psichiatria chiama \"sintomo\" sia l'espressione di un precedente apprendimento di schemi comportamentali, emotivi e di pensiero errati o disadattivi, derivanti da peculiari esperienze di vita del paziente, eventualmente mantenuti da un contesto interpersonale patogeno. Il soggetto che li mostra viene pertanto considerato portatore di strutture cognitive non adeguate (convinzioni), o di processi cognitivi inadatti a selezionare e ad elaborare in modo funzionale gli stimoli ambientali. Tali apprendimenti se non modificati da esperienze successive, diventano disfunzioni comportamentali, cognitive o emotive.\nLo psicoterapeuta potr\u00e0 attuare, con l'aiuto del paziente, tecniche di condizionamento o decondizionamento sperimentalmente validate, se si tratta di modificare semplici reazioni (es. tics, balbuzie, enuresi, insonnia, reazioni fobiche, etc.) oppure aiutare il paziente ad acquisire comportamenti pi\u00f9 complessi. Ci\u00f2 si ottiene attraverso un'esperienza pratica o immaginativa pianificata, fino ad un livello di abilit\u00e0 sufficiente, dopo aver eseguito una valutazione cognitivo-comportamentale. Vengono cos\u00ec a modificarsi in modo diretto le risposte emozionali e gli schemi del paziente che risultavano disadattivi, e vengono sostituiti con nuovi schemi pi\u00f9 funzionali, tramite esperienze (es. esposizione a stimoli prima evitati) e/o comportamenti di tipo nuovo (prescrizioni comportamentali).\nUn esempio \u00e8 l'acquisizione di nuove abilit\u00e0, come pi\u00f9 efficaci competenze comunicative, tramite il \"role playing\" o pratica recitativa. Il terapeuta pu\u00f2 anche usare procedure di vario tipo (anch'esse codificate e validate), dal \"dialogo socratico\" alla ristrutturazione cognitiva, per permettere al paziente di identificare ed esaminare criticamente e quindi cambiare sia i propri processi (e strutture) cognitivi sia i propri comportamenti non funzionali ai suoi scopi.\nInfine, il terapeuta pu\u00f2 adottare specifici atteggiamenti interpersonali all'interno della relazione terapeutica, per consentire al paziente una correzione dei suoi schemi interpersonali di base. Il trattamento pertanto \u00e8 costituito da procedure di tipo maieutico e psicoeducativo, mentre il cambiamento nel paziente si assume sia legato a processi di apprendimento e ristrutturazione, che avvengono a livello neurale. Una volta che il paziente si sia liberato da tutti i \"sintomi\" e siano stati acquisiti comportamenti alternativi, comprese le consonanti strutture cognitive, viene semplicemente eliminato il disturbo. Se il contesto ambientale \u00e8 favorevole, i nuovi atteggiamenti del soggetto nonch\u00e9 i vantaggi dei nuovi comportamenti stabilizzeranno i cambiamenti ottenuti. Altrimenti si pianificano con il paziente delle azioni miranti a modificare il contesto ambientale, ad esempio con procedure di problem solving.\nI metodi della terapia cognitivo-comportamentale comprendono dozzine di procedure, ognuna studiata per particolari tipi di problemi. Il numero di tali procedure \u00e8 in continua crescita, anche grazie alla ricerca scientifica. I loro fondamenti si trovano nelle teorie socio-cognitive dell'apprendimento e in modelli teorici della psicopatologia, modelli in generale passibili di verifica sperimentale. L'efficacia di tali procedure, inoltre, \u00e8 stata misurata ed in generale risulta superiore ad altri metodi. La scelta e l'applicazione delle procedure richiede comunque la collaborazione del paziente, coinvolto fin nelle prime fasi della terapia.\nAlcune \"sottoscuole\" enfatizzano maggiormente gli aspetti comportamentali, altre quelli pi\u00f9 cognitivi. In Italia, le prime appartengono prevalentemente al raggruppamento delle scuole AIAMC, le seconde a quello delle scuole SITCC.\nScuola sistemico-relazionale.\nLa psicoterapia ad indirizzo sistemico-relazionale considera la persona portatrice del sintomo \"paziente designato\". Tale termine sta ad indicare che il paziente \u00e8 il membro del sistema-famiglia (per famiglia si intendono sia la propria che almeno le due generazioni che l'hanno preceduta), che esprime o segnala il funzionamento disfunzionale di uno o pi\u00f9 dei sistemi di cui egli \u00e8 uno dei vertici. Tale membro \u00e8 \"designato\" dal sistema stesso, secondo una prospettiva bio-psicosociale, in quanto soggetto che esprime una modalit\u00e0 disfunzionale di vivere, pensare, agire. Talvolta, specialmente in casi che riguardano i bambini o gli adolescenti (ambiti in cui la terapia familiare risulta un approccio particolarmente valido), questo si manifesta sotto forma di blocco evolutivo, cos\u00ec che tutte le tensioni tendono a convergersi su di lui; in tal modo diviene il controllore di forze ed energie relazionali, al prezzo di gravi sentimenti di sofferenza e vissuti di disgregazione.\nIn questa ottica, le tecniche che si utilizzano hanno per obiettivo la modificazione delle regole del sistema, ovvero la modificazione delle modalit\u00e0 di comunicazione e di interazione tra i membri.\nQuesto approccio ebbe origine a partire da un vasto movimento di teorie e idee diffuse negli Stati Uniti durante gli anni cinquanta, in particolare le teorie della prima e seconda cibernetica. La \"Scuola di Palo Alto\" e il Mental Research Institute, con i loro maggiori esponenti (Gregory Bateson, Don D. Jackson, Jay Haley, Paul Watzlawick), furono i principali centri di sviluppo della terapia sistemica familiare. I terapeuti che seguono questo orientamento psicoterapeutico condividono la matrice pragmatica, di chiara origine americana, per cui il loro intervento si struttura in genere in un numero di sedute ridotte, e in tempi relativamente rapidi.\nLa psicoterapia ad indirizzo sistemico-relazionale si \u00e8 molto diffusa in Italia e in Europa durante gli anni ottanta, in modo particolare nei servizi di salute pubblica, nel campo della patologia psichiatrica degli adulti, nella neuropsichiatria infantile, nel campo delle tossicodipendenze e negli ultimi anni anche nelle problematiche che riguardano la separazione-divorzi e le problematiche scolastiche; inoltre nell'ambito della psicologia del lavoro ha trovato importanti e significative applicazioni.\nIn ambito clinico, proprio in Italia \u00e8 nata e si \u00e8 sviluppata una delle pi\u00f9 importanti tradizioni di ricerca sistemica, di notoriet\u00e0 e diffusione internazionale: il cosiddetto \"Modello della Scuola Milanese\", di Selvini-Palazzoli, Boscolo, Cecchin e Prata.\nLa terapia sistemico-relazionale coincideva, almeno all'inizio del suo sviluppo, con la terapia familiare bench\u00e9 oggi sia applicata molto anche a incontri individuali, mantenendo per\u00f2 un approccio per cui l'individuo \u00e8 portavoce di un malessere esteso all'interno del suo sistema di relazioni.\nScuola psicosintetica.\nLa psicosintesi \u00e8 un movimento psicologico di derivazione psicoanalitica, fondato agli inizi del secolo dallo psichiatra Roberto Assagioli (1888-1974) e sviluppatosi poi come indirizzo umanistico-esistenziale, vicino anche a temi transpersonali.\nGli psicoterapeuti psicosintetisti ritengono che il sintomo sia l'espressione di un allontanamento dal S\u00e9 transpersonale, il cui riflesso nel campo della coscienza \u00e8 il s\u00e9 o io personale. L'uomo, secondo tale approccio, ha dentro di s\u00e9 l'aspirazione alla completezza e alla sintesi, e si muove nella sua vita secondo due dinamiche fondamentali, quella del conflitto tra molteplicit\u00e0 ed unit\u00e0 e quella fra passato e futuro. La terapia psicosintetica, che si basa su una prima fase di tipo analitico, procede con colloqui generalmente faccia a faccia, esercizi di disidentificazione e autoidentificazione, oltre a tecniche specifiche come le visualizzazioni per sviluppare le varie parti che compongono la personalit\u00e0 del paziente (subpersonalit\u00e0) e armonizzarle quindi attorno al s\u00e9. Cardini della terapia sono la scoperta e lo sviluppo della volont\u00e0 intesa in senso psicosintetico, e l'attenzione per la parte spirituale o transpersonale dell'individuo.\nIl percorso terapeutico si snoda quindi in un percorso dove il dolore e la sofferenza viene vista come opportunit\u00e0 evolutiva; si passa perci\u00f2 da una fase conoscitiva a una interpretativa per arrivare alla parte attivo-sintetica, mediante la quale il s\u00e9 agisce attivamente sulla situazione per trasformarla o comunque accettarla.\nPer la psicosintesi il rapporto terapeutico ha due scopi fondamentali: il dissolvimento o la trasformazione dello stesso, in quanto il paziente ricerca la sua autonomia e capacit\u00e0 di guidarsi da solo, e la guarigione esistenziale, intesa non tanto come perdita dei sintomi quanto come acquisto in salute e maturazione psichica di cui la sofferenza costituisce la naturale gestazione.\nScuola ericksoniana.\nL'ipnoterapia ericksoniana \u00e8 una psicoterapia che deriva dal lavoro clinico di Milton H. Erickson e basa una parte importante della sua efficacia sull'ipnosi. L'ipnosi \u00e8 un metodo che viene utilizzato anche in altre psicoterapie.\nL'ipnoterapia ericksoniana, o psicoterapia ericksoniana, viene definita anche come psicoterapia breve (si deve proprio a Erickson il primo uso di questa locuzione). Si basa su alcuni assunti importanti:\nPsicoterapia funzionale.\nLa psicoterapia ad indirizzo funzionale si sviluppa negli anni '80 con le ricerche di Luciano Rispoli, fondatore della Scuola di Napoli, e si sviluppa con presupposti diversi dal primo funzionalismo.\nLa psicoterapia funzionale affronta la complessit\u00e0 della persona, prendendo in considerazione tutti i fenomeni che la riguardano, sia mentali che corporei. Quello che si ammala non \u00e8 il corpo o la mente, ma l\u2019intero organismo; non ci sono, quindi, disturbi solo psichici o solo somatici, n\u00e9 possiamo pi\u00f9 dire che i disturbi somatici sono il riflesso di problemi e conflitti psichici. \nSquilibri, problemi e difficolt\u00e0 nella vita, e le stesse malattie fisiche e psichiche sono riconducibili tutti ad alterazioni e carenze dei funzionamenti di fondo, vale a dire quei meccanismi psicofisiologici e psicobiologici che sono alla base di comportamenti, pensieri, emozioni, atteggiamenti, gesti e movimenti; funzionamenti studiati e approfonditi dal neo-funzionalismo. Infatti, nella psicoterapia funzionale la diagnosi \u00e8 la valutazione precisa del funzionamento complessivo del soggetto sui vari piani del S\u00e9 e, soprattutto, di come si sono andate conservando o alterando le e\"sperienze di base\"(funzionamenti in et\u00e0 evolutiva) nella vita dei pazienti. \nLa diagnosi, quindi, non \u00e8 n\u00e9 sui sintomi n\u00e9 sui comportamenti, ma \u00e8 sui \"funzionamenti di fondo\" del soggetto, calibrata specificamente sulla persona con la sua storia, la sua unicit\u00e0, la sua configurazione del S\u00e9. Viene esaltata l'unicit\u00e0 del quadro funzionale di ogni singolo individuo e al contempo anche la scientificit\u00e0 della rappresentazione, che permette di paragonare una situazione all\u2019altra, di inquadrare le vicende singolari in una pi\u00f9 ampia vicenda generale. \n\u00c8 possibile realizzare diagnosi precoci predittive, poich\u00e9 si valutano i disfunzionamenti gi\u00e0 esistenti prima dell\u2019insorgere di vere e proprie patologie.\nIn una psicoterapia che integra corpo e mente emergono fenomeni intensi che riguardano vari livelli anche corporei, vengono recuperate sensazioni interne relative ad epoche molto precoci della vita dei pazienti. E questo perch\u00e9 il cambiamento non riguarda solo il cognitivo e le emozioni, ma anche sistemi psicofisiologici e neurobiologici (sistemi integrati). \nLe modalit\u00e0 stesse di intervento, le tecniche utilizzate si rivolgono il pi\u00f9 possibile a tutti i piani psico-corporei che costituiscono il S\u00e9 (i vari \"sistemi integrati\"), perch\u00e9 nel momento in cui si producono disfunzioni, alterazioni, patologie, i vari piani del S\u00e9 tengono a disconnettersi tra di loro e a rimanere chiusi in cortocircuiti senza pi\u00f9 corrispondere alle condizioni esterne. Posture croniche ripetitive - ad esempio - tensioni muscolari continuativamente elevate, respiro toracico cronico, neurotrasmettitori che tendono alla attivazione anche quando non \u00e8 necessario, possono essere modificati efficacemente con un intervento diretto non alla sola consapevolezza o al piano emotivo, ma a tutti i piani psico-corporei. La psicoterapia funzionale, dunque, recupera i funzionamenti di fondo che si erano persi o alterati (cio\u00e8 le esperienze basilari del S\u00e9 ostacolate nello sviluppo evolutivo del soggetto). \nIl processo in psicoterapia funzionale si sviluppa per fasi sequenziali (seguendo un preciso progetto terapeutico centrato sul paziente), nelle quali si modifica sia la relazione terapeutica stessa sia ci\u00f2 che accade in terapia.\nPer il neo-funzionalismo il processo terapeutico \u00e8 costituito da una n\"arrazione storica\" (rappresentata dall\u2019unicit\u00e0 di ci\u00f2 che accade tra quel paziente e quel terapeuta), e una n\"arrazione scientifica\" (rappresentata da nodi del processo terapeutico, uguali e regolari in ogni terapia). I cambiamenti non avvengono casualmente ma secondo degli andamenti precisi, determinate leggi, secondo un\u2019evoluzione di tipo modulato.\nLa terapia funzionale pu\u00f2 essere definita \u201cdirettiva\u201d, poich\u00e9 il terapeuta, nelle fasi iniziali, assume totalmente la responsabilit\u00e0 dell\u2019andamento della relazione terapeutica, prende pienamente in carico il paziente, dal momento che questi non conosce i processi terapeutici e non pu\u00f2 stabilire quello che \u00e8 utile e quello che non lo \u00e8; e dunque non pu\u00f2 che affidarsi. Il paziente deve poter fare il suo \u201cmestiere di paziente\u201d; per cui non si parla pi\u00f9 di resistenze ma di ovvie impossibilit\u00e0 a modificare il proprio comportamento su un determinato piano funzionale; \u00e8, quindi, il terapeuta che, prendendosi in carica la relazione, deve sapere verso quale direzione ed in che modo portare il paziente a recuperare i funzionamenti carenti superando le impossibilit\u00e0 prima esistenti.\nIl terapeuta \u00e8 un \"S\u00e9 ausiliario\" che guida il paziente verso una nuova strada con la sua presenza attiva ed il suo supporto, attraverso l\u2019uso della voce, della prossemica e dei movimenti. E\u2019, inoltre, il \"genitore nuovo\", un genitore positivo che, con empatia e vicinanza, incoraggia, stimola e aiuta il paziente ad avere una nuova possibilit\u00e0, per rivivere positivamente le esperienze di base che hanno subito alterazioni o sono rimaste chiuse nel corso della sua vita.\nLa psicoterapia funzionale si occupa della salute dell'uomo in tutte le sue sfaccettature, anche nelle complicate malattie psicosomatiche e nei disturbi psichiatrici. Per il funzionalismo, infatti, non c'\u00e8 la \"malattia\", ma esiste un organismo che si altera nei suoi funzionamenti di fondo neuronali, neurovegetativi, neuroendocrini, emotivi, immaginativi, cognitivi, sensoriali, motori, posturali. \nPsicoterapia transpersonale.\nLa psicoterapia transpersonale si occupa dell\u2019esperienza umana integrale che si definisce come il dialogo partecipativo tra Io e il mondo, inteso come un processo evolutivo graduale scandito dal principio archetipico e unificante del S\u00e9, sano per definizione e in grado di organizzare il processo verso il benessere, l'unit\u00e0, l'armonia, l'integrazione e la realizzazione.\nLa Psicoterapia Transpersonale si muove nella direzione di un dialogo tra le strutture conservative dell\u2019io e le spinte innovative del S\u00e9, verso un ritrovato equilibrio tra spontaneit\u00e0 e controllo.\nLo psicoterapeuta transpersonale accompagna il cliente attraverso pratiche transpersonali derivate da antiche discipline spirituali fondate sulla meditazione o sulle nuove metodologie delle psicoterapie esperienziali.\nLo psicoterapeuta, attraverso pratiche investigative del profondo e attraverso mappe e modelli psicodinamici del S\u00e9, pu\u00f2 portare il cliente a riconoscere, all'interno della fenomenologia del contenuto della propria \"Psych\u00e9\", strutture di processi espressione di sub personalit\u00e0, cio\u00e8 di stereotipi, aspetti dell'ombra non integrati nel S\u00e9; allo stesso modo, il terapeuta pu\u00f2 aiutare a riconoscere le espressioni di qualit\u00e0 elevate, che sono espressioni di emergenze archetipiche super-coscienti, transpersonali. La consapevolezza e il dialogo maieutico consentono l'integrazione di parti diverse.\nLo psicoterapeuta transpersonale legge le esperienze di vita come dei processi che attraverso i loro contenuti rivelano delle strutture, cio\u00e8 delle regolarit\u00e0 riconoscibili (ad esempio da comportamenti disfunzionali, da errate abitudini, da convinzioni limitanti, in una parola il carattere) e modificabili con un intervento adeguato in grado di liberarne le potenzialit\u00e0 evolutive in esse contenute.\nLa psicoterapia transpersonale opera per favorire la capacit\u00e0 del paziente di ascoltare e osservare, di creare le condizioni per vivere qui e ora, in questo modo accedere alle risorse e alle qualit\u00e0 del S\u00e9, nonch\u00e9 alle dimensioni intuitive della coscienza, in grado di riconoscere gli attaccamenti alla propria storia personale e le identificazioni dell\u2019Io. Favorisce anche l'emergere di nuove immagini del S\u00e9, in grado di ricevere, integrare e gestire le trasformazioni avvenute durante il processo terapeutico d\u2019individuazione.\nLa psicoterapia transpersonale intende procedere sulle tracce degli approcci psicodinamici, comportamentali e umanistici che l\u2019hanno preceduta, affiancando all\u2019indagine dell\u2019inconscio, alla correzione di mappe cognitive obsolete e allo sviluppo delle potenzialit\u00e0 umane l\u2019esplorazione di nuove aree come le esperienze pre-natali e perinatali e le dimensioni super-consce dello spirito, connesse con gli stati transpersonali della coscienza.\nPer i teorici transpersonali in genere, l'assenza di malattia, la normalit\u00e0, o la razionalit\u00e0, non sono considerate come la condizione finale dello sviluppo umano, ma rappresentano un limite al pieno compimento, alla realizzazione del S\u00e9.\nCarattere, tratti di personalit\u00e0 e categorie psicopatologiche, in quanto blocchi nello sviluppo evolutivo, descrizioni di modalit\u00e0 specifiche di negazione del S\u00e9 e distanza dalla propria vera natura, definiscono posizioni che contengono il seme della trasformazione, le indicazioni del processo evolutivo; un processo sostenuto e promosso dalle istanze pi\u00f9 profonde e pi\u00f9 alte, dall'archetipo unificante del S\u00e9.\nLa specificit\u00e0 e l'innovazione dell'approccio psicoterapeutico possono essere sintetizzati nelle seguenti caratteristiche: Integrazione, Espansione, Connessione, Circolarit\u00e0, Altezza e profondit\u00e0, Saggezza, Disidentificazione.\nEsistono varie psicologie transpersonali che presentano modelli psicoterapeutici transpersonali attribuibili a matrici comuni che rispettano l'intero spettro dell'esperienza umana, trattando sia la maggior parte delle tematiche tradizionalmente considerate importanti nella psicologia occidentale che gli argomenti specifici dell'approccio transpersonale.\nCasi di applicazione.\nI problemi oggetto di intervento dello psicoterapeuta vanno dal generico disagio esistenziale senza una sintomatologia psicopatologica manifesta, alle forme di disturbi pi\u00f9 clinicamente strutturati (dalle strutturazioni e sintomatologie nevrotiche a quelle dei disturbi di personalit\u00e0), fino all'intervento psicoterapeutico nelle pi\u00f9 gravi forme di psicosi (psicopatologia con interpretazione delirante della realt\u00e0, spesso con allucinazioni uditive, visive o tattili).\nPossono essere affrontati fenomeni sintomatici quali l'ansia, la depressione, il disturbo bipolare, le fobie, le ossessioni, i disturbi del comportamento alimentare - anoressia e bulimia - e della sfera sessuale, il comportamento compulsivo, l'abuso di sostanze (alcol, droghe, farmaci ecc.) (i cosiddetti \"disturbi di asse I del DSM\"); in psicoterapia \u00e8 possibile affrontare anche i disturbi della personalit\u00e0 (\"disturbi di asse II del DSM\"), le forme di disagio personale non psicopatologicamente strutturato (difficolt\u00e0 relazionali, affettive, interpersonali), ed i fenomeni relazionali complessi quali il mobbing, il conflitto coniugale ed altri.\nLo psicoterapeuta si pu\u00f2 occupare anche della riabilitazione di soggetti con disturbi psichiatrici e della riabilitazione di soggetti tossicodipendenti, sia all'interno di strutture sanitarie pubbliche (per esempio i CSM, Centri di Salute Mentale per i soggetti psichiatrici, e i SERT (Servizi Tossicodipendenze) nel caso delle tossicodipendenze), all'interno di Comunit\u00e0 Terapeutiche che possono essere sia pubbliche o private, o infine presso un ambulatorio o studio professionale privato.\nStoricamente, alcune scuole di psicoterapia si sono focalizzate maggiormente su particolari sintomatologie o determinate aree di intervento, come nel caso dell'indirizzo psicoanalitico tradizionale con la sua attenzione (anche se non esclusiva) alle cosiddette nevrosi (ansia, depressione, fobie, ossessioni) ed ai disturbi di personalit\u00e0.\nAltri, come il caso dei terapeuti cognitivo-comportamentali, si sono orientati maggiormente al trattamento di disturbi da stress, depressione, fobie, disturbi ossessivo-compulsivi, disturbi sessuali, alimentari, del sonno e dipendenze patologiche.\nAltri ancora, come i terapeuti familiari sistemico-relazionali, si sono occupati in particolar modo (ma non esclusivamente) dei disturbi della condotta alimentare come anoressia e bulimia negli adolescenti, dei conflitti familiari, delle difficolt\u00e0 di coppia, di disturbi di area evolutiva a matrice familiare, ecc.\nEfficacia dei diversi orientamenti psicoterapeutici.\nLa ricerca sull'efficacia della psicoterapia ha avuto un grande sviluppo negli ultimi 60 anni. Con la pubblicazione delle registrazioni di tutte le sedute di una psicoterapia, Carl Rogers (1942, 1957) gener\u00f2 un gran fermento nel campo della ricerca in questo settore, sollecitando lo studio a livello fenomenologico dell'interazione di un terapeuta con un determinato cliente, e postulando l'esistenza di condizioni necessarie e sufficienti per la promozione del cambiamento, comuni a tutti i paradigmi psicoterapeutici.\nMolti anni dopo, Smith, Glass e Miller (1980), con l'adozione dello strumento metodologico della metanalisi, che permette di comparare protocolli di ricerca diversi tra loro, hanno aperto un altro fecondo territorio all'indagine empirica sui comuni denominatori in psicoterapia.\nTuttavia le metanalisi non sono, ovviamente, in grado di dare risultati totalmente generalizzabili, vista la specificit\u00e0 di ogni singolo paziente; \u00e8 possibile prendere comunque le metanalisi comparative tra i vari orientamenti come linee guida per una generica valutazione di efficacia statistica (che non implica validit\u00e0 nel singolo caso). I risultati delle metanalisi condotte negli ultimi quarant'anni rivelano un tasso medio di efficacia lievemente superiore per i trattamenti a orientamento cognitivo-comportamentale ed a orientamento psicodinamico breve rispetto ad altri; in particolare alcuni studi hanno evidenziato un'efficacia maggiore per le terapie a orientamento cognitivo-comportamentale, mentre alcune metanalisi hanno dimostrato l'efficacia della psicoterapia dinamica breve.\nQuesti ultimi studi hanno preso in considerazione la terapia dinamica breve e non quella classica, o quella psicoanalitica, in quanto queste ultime durano generalmente anni anzich\u00e9 i pochi mesi della terapia breve, e quindi \u00e8 pi\u00f9 difficile valutarne i risultati in modo rigoroso; inoltre, essendo meno standardizzate rispetto ad altre terapie, l'efficacia \u00e8 pi\u00f9 variabile da terapeuta a terapeuta. Tuttavia va ricordato che le terapie dinamiche classiche di lunga durata e la psicoanalisi si pongono anche altri obiettivi, rimanendo valide per quei pazienti che ne necessitano.\nAltri risultati di interesse sono quelli del \"Depression Collaborative Research Program\", che hanno dimostrato che, nel trattamento della depressione, la psicoterapia cognitivo-comportamentale risulta efficace almeno quanto gli psicofarmaci. Il risultato prende in considerazione la rapidit\u00e0 della rimozione del sintomo ed il mantenimento dell'efficacia nel tempo (esiguit\u00e0 di ricadute). I farmaci risultano pi\u00f9 efficaci per le depressioni pi\u00f9 gravi. Altri studi pi\u00f9 recenti hanno esteso questi risultati anche ad altri tipi di disturbi.\nProve dell'efficacia della psicoterapia tramite metodi di neuroimaging.\nUna serie di recenti studi hanno dimostrato l'efficacia della psicoterapia, in particolare quella cognitivo-comportamentale, anche tramite metodi di \"neuroimaging\".\nGli studi sperimentali si sono avvalsi delle attuali metodiche di visualizzazione in vivo del cervello, che sono la Tomografia ad emissione di positroni (PET) e la risonanza magnetica funzionale (fMRI). Sono stati esaminati gruppi diversi di pazienti, affetti da disturbo ossessivo-compulsivo, da fobia specifica o sociale, ed altri con disturbi depressivi maggiori o schizofrenici. Tra questi studi, Schwartz et al. hanno provato a confrontare l'efficacia dell'approccio psichiatrico attraverso psicofarmaci e la psicoterapia cognitivo-comportamentale, sia sul piano biologico che su quello comportamentale.\nI ricercatori hanno rilevato che la psicoterapia apporta significativi cambiamenti nell'attivit\u00e0 funzionale cerebrale dei pazienti, e tali modificazioni sono strettamente correlate al miglioramento clinico. Tali cambiamenti, inoltre, riguardano l'attivit\u00e0 funzionale delle aree, sia corticali sia sottocorticali, implicate nella specifica patologia, e non altre aree.\nMa ci\u00f2 che \u00e8 veramente suggestivo \u00e8 che la ricerca ha dimostrato che sia la psicoterapia che il farmaco sono entrambi efficaci nella cura delle diverse patologie psichiatriche, generando entrambe un efficace miglioramento clinico: entrambe le modalit\u00e0 di trattamento modificano l'attivit\u00e0 neuronale, spesso delle medesime aree del cervello, ed inducendo anche cambiamenti nella stessa direzione di alcuni parametri biologici..\nIn tutte le psicoterapie risultati migliori si ottengono tanto maggiore \u00e8 l'alleanza terapeutica o fiducia tra paziente e terapeuta stesso.\nLegislazione e accesso alla formazione specialistica.\nIn Europa.\nAustria.\nIn Austria hanno accesso alla formazione specialistica i laureati e i professionisti di tutte le aree umanistiche, sociali e sanitarie. Lo Stato garantisce l'istituzione e la conduzione di un Propedeutico biennale interuniversitario, accanto a quelli condotti da singole Universit\u00e0 pubbliche o private. Inoltre esistono da tempo masters in scienze psicoterapeutiche (PTW) e il cosiddetto \"Propedeutikum\" equivalenti a quelli in psicologia, ma maggiormente orientati alla pratica clinica. I diplomati in psicoterapia possono accedere alla libera professione iscrivendosi alla Camera degli psicoterapeuti non medici.\nFrancia.\nIn Francia valgono come condizione d'entrata, accanto ai master di psicologia e medicina, anche quelli in scienze psicoanalitiche ed in scienze psicoterapeutiche. Terminata la formazione si pu\u00f2 accedere all'albo nazionale dei terapeuti.\nGermania.\nIn Germania possono esercitare la psicoterapia infantile oltre agli psicologi anche i laureati in pedagogia o scienze dell'educazione previa formazione specialistica in psicoterapia. A formazione conclusa si accede all'una o all'altra Camera degli psicoterapeuti: bambini-adolescenti o adulti.\nItalia.\nIn Italia l'articolo 3 della legge 18 febbraio 1989 n. 56 in materia di \"Ordinamento della professione di psicologo\", stabilisce che l'esercizio dell'attivit\u00e0 psicoterapeutica, in ambito pubblico o privato, \u00e8 riservata a laureati in psicologia o medicina e chirurgia iscritti nei rispettivi albi; per tale attivit\u00e0 la Legge prevede una formazione professionale da acquisire, dopo il conseguimento della laurea e dell'iscrizione all'Ordine, mediante corsi di durata almeno quadriennale presso scuole di specializzazione universitarie, o - a titolo oneroso - presso Scuole private autorizzate (\"riconosciute\") dal MIUR (Ministero dell'universit\u00e0 e della ricerca) attraverso un'apposita Commissione Ministeriale.\nIn deroga a quanto previsto dall'art. 3 della L. 56/89, i medici specialisti in psichiatria o neuropsichiatria infantile possono richiedere l'annotazione nell'elenco degli psicoterapeuti del proprio Ordine indipendentemente dall'aver effettuato la scuola di specializzazione in psicoterapia. Lo stesso vale, in virt\u00f9 del D. M. del 24/07/06, per gli Psicologi specialisti presso le scuole di specializzazione di area psicologica. Nessuna norma di legge stabilisce comunque cosa sia la psicoterapia e di cosa si possa occupare. La norma indica che il professionista medico ed il professionista psicologo rilasciano entrambi prestazioni riconosciute come sanitarie, ovvero ascrivibili a diagnosi, cura e riabilitazione nel proprio ambito di competenza.\nVarie sentenze della Corte di Cassazione ribadiscono la natura sanitaria dell'attivit\u00e0 psicoterapeutica, essendo essa caratterizzata dal \"fine di guarire\" e \"diretta alla guarigione da vere e proprie malattie\".\nLo psicologo, nella sua prassi clinica, elargisce quindi prestazioni sanitarie rivolte alla cura della persona, al sostegno psicologico, e al trattamento dei disturbi mentali. Ci\u00f2 che differenzia per la norma \u00e8 lo strumento sanitario utilizzato; lo psicologo, ai sensi della gi\u00e0 citata L. 56/89 art. 1, utilizza tutti gli strumenti conoscitivi e d'intervento in ambito psicologico.\nL'attivit\u00e0 di intervento psicologico \u00e8 quindi riservata alla psicologo, cos\u00ec come l'attivit\u00e0 di intervento medico-chirurgico \u00e8 riservata al medico-chirurgo. La norma, art. 3 L. 56/89, in quanto legge che regola la professione di psicologo, spiega infatti che lo psicologo, anche qualora fosse psicoterapeuta, non potrebbe comunque curare con mezzi riservati ai medici (ad es., farmaci).\nDi fatto la psicoterapia non \u00e8 l'unica forma di intervento in situazioni legate a disagio psichico o disturbi mentali.\nL'intervento psicologico-clinico \u00e8 infatti l'insieme degli interventi psicologici rispetto ai disturbi, problemi e disagi psichici, relazionali e psicosociali, effettuati attraverso strumenti diagnostici, conoscitivi e d'intervento di ambito psicologico; mentre la pi\u00f9 ristretta area della psicoterapia \u00e8 una sola di tali forme di intervento, che non esaurisce tutti gli strumenti d'intervento psicologico ai quali \u00e8 abilitato lo psicologo, indipendentemente dall'essere anche psicoterapeuta.\nSvizzera.\nIn Svizzera ogni master in scienze umane e sociali consente l'accesso alla formazione specialistica a seguito di una formazione complementare di livello universitario nelle materie rilevanti per la psicoterapia. Accanto alle Universit\u00e0 esiste per\u00f2 il master in psicologia applicata delle \"Scuole universitarie professionali\" (SUP), maggiormente aperte ad accessi trasversali e attente ad integrare la teoria con la pratica in ambito pubblico e privato. Infine Politecnici federali e Scuole universitarie professionali (SUP) stanno studiando come attivare dei masters in scienze psicoterapeutiche (SPT). Nel 2013 \u00e8 entrata in vigore la nuova Legge federale sulle professioni psicologiche (LPPsi), che limita l'accesso alla formazione ai soli laureati in psicologia a partire dal 1. aprile 2013 e quello al titolo federale ed al libero esercizio a partire dal 1. aprile 2018. Rimane tuttavia garantito il diritto all'innovazione accademica."}
{"id": "1547883", "revid": "74801", "url": "https://it.wikipedia.org/wiki?curid=1547883", "title": "Contea di Coos (New Hampshire)", "text": "La contea di Coos, in inglese Coos County, \u00e8 una contea dello Stato del New Hampshire, negli Stati Uniti. La popolazione al censimento del 2010 era di abitanti. Il capoluogo di contea \u00e8 Lancaster.\nGeografia fisica.\nLa contea si trova nella parte settentrionale del New Hampshire. L'U.S. Census Bureau certifica che l'estensione della contea \u00e8 di , di cui di terra e coperti da acque interne."}
{"id": "1547884", "revid": "486946", "url": "https://it.wikipedia.org/wiki?curid=1547884", "title": "Imam musulmano", "text": ""}
{"id": "1547888", "revid": "729019", "url": "https://it.wikipedia.org/wiki?curid=1547888", "title": "Norite", "text": "La norite \u00e8 una roccia intrusiva composta principalmente da plagioclasio calcico (labradorite), iperstene e olivina. La norite non \u00e8 distinguibile dal gabbro se non attraverso uno studio con sezioni sottili al microscopio. La norite pu\u00f2 essere ritrovata nelle intrusioni mafiche stratificate insieme ad altre rocce mafiche."}
{"id": "1547889", "revid": "1005847", "url": "https://it.wikipedia.org/wiki?curid=1547889", "title": "San Ram\u00f3n", "text": ""}
{"id": "1547890", "revid": "185700", "url": "https://it.wikipedia.org/wiki?curid=1547890", "title": "Fondamentalismo musulmano", "text": ""}
{"id": "1547892", "revid": "767487", "url": "https://it.wikipedia.org/wiki?curid=1547892", "title": "Regione di Hokuriku", "text": "La \u00e8 una sottoregione della regione di Ch\u016bbu, in Giappone.\nGeografia fisica.\nTerritorio.\n\u00c8 posta sul versante occidentale della penisola giapponese, a ridosso del Mar del Giappone.\nLa regione non \u00e8 un ente amministrativo, ma \u00e8 unicamente una regione geografica a cui si fanno convenzionalmente appartenere la prefettura di Toyama, la prefettura di Ishikawa e la prefettura di Fukui. Talvolta viene inclusa anche la prefettura di Niigata.\nLe prefetture di Yamanashi, Nagano e Niigata formano una regione che si chiama K\u014dshin'etsu. La regione formata da tutte e 6 le prefetture si chiama \"Hokuriku-K\u014dshin'etsu\", e quella formata dall'Hokuriku-K\u014dshin'etsu e dal Kant\u014d si chiama \"Kant\u014d-K\u014dshin'etsu-Hokuriku\".\nClima.\nGli inverni sono abbondantemente nevosi, mentre le estati sono calde e molto afose. I lunghi inverni e le nevicate di questa regione sono descritti in Hokuetsu seppu, un'opera enciclopedica del tardo periodo Edo che descrive la vita del distretto di Minamiuonuma nella prefettura di Niigata.\nEconomia.\n\u00c8 un'importante regione industriale, specializzata nell'industria pesante e nell'industria chimica."}
{"id": "1547903", "revid": "767487", "url": "https://it.wikipedia.org/wiki?curid=1547903", "title": "Cinergi Pictures", "text": "La Cinergi Pictures Entertainment Inc. era una piccola societ\u00e0 di produzione indipendente, formata nel 1992 da Andrew G. Vajna. Vajna aveva precedentemente venduto le proprie azioni della sua prima societ\u00e0 di produzione, la Carolco International Pictures nel 1989, che aveva fondato con il suo partner Mario Kassar nel 1975.\nCinergi ha pubblicato tra i pochi anche grandi film dal 1992 al 1998, che comprendono \"Tombstone\", \"Die Hard - Duri a morire\", \"Gli intrighi del potere\" ed \"Evita\".\nTuttavia, il box-office e i bilanci per i loro film iniziano a cadere alla fine del 1996, e la Cinergi Pictures \u00e8 costretta a chiudere nel 1998. Ironia della sorte, lo stesso anno, anche la Carolco Pictures di Kassar era fallita e, i due infine sono diventati di nuovo partner nel 2002, formando la C2 Pictures.\nMolti dei suoi film sono stati distribuiti dalla The Walt Disney Company tramite la Touchstone Pictures e la Hollywood Pictures."}
{"id": "1547907", "revid": "767487", "url": "https://it.wikipedia.org/wiki?curid=1547907", "title": "Black Stone Cherry", "text": "I Black Stone Cherry (spesso abbreviati in BSC) sono un gruppo rock statunitense formatosi nel giugno del 2001 a Edmonton nel Kentucky (USA). La loro etichetta discografica \u00e8 la Roadrunner Records.\nBiografia.\nGli inizi (2001-2006).\nIl gruppo \u00e8 originario di una contea del Kentucky nella quale gli alcolici non hanno libera vendita (una \"dry county\"). Non era nemmeno una contea che dava molte opportunit\u00e0 di svago, per cui i futuri membri dei BSC focalizzarono il loro interesse per la musica, cosa normale per la zona: tutti i membri del gruppo hanno tradizioni musicali in famiglia. Il padre e lo zio di John Fred sono membri dei Kentucky Headhunters (vincitori di un Grammy); lo zio di Jon era un batterista jazz; il nonno di Chris costruiva chitarre e ne diede una anche a Chris, mentre il padre gli insegn\u00f2 i primi accordi.\nChris e John Fred iniziarono a suonare insieme da ragazzini, e poco dopo si unirono Jon e Ben.\nLa band si form\u00f2 ufficialmente il 4 giugno del 2001, iniziando a suonare nella sala prove che usavano gli stessi Kentucky Headhunters. Con l'espansione della loro popolarit\u00e0 decisero di registrare le loro canzoni. Al termine della registrazione fecero un concerto nella palestra della scuola dove li attendevano 1500 persone. Non appena l'album usc\u00ec il preside della scuola li invit\u00f2 di nuovo a suonare per celebrare l'evento, dove furono accolti trionfalmente.\n\"Black Stone Cherry\" (2006\u20132008).\nL'album di debutto omonimo dei Black Stone Cherry esce il 18 giugno 2006, prodotto da David Barrick e Richard Young sotto l'etichetta Roadrunner Records. Ha un sound molto southern rock, peculiare della zona da cui provengono i giovani musicisti. Acquisisce una discreta popolarit\u00e0 con 110.000 copie vendute fino al 2008. Dall'album vengono estratti 3 singoli \"Hell &amp; High Water\", \"Rain Wizard\" e \"Lonely Train\", l'ultimo di questi viene utilizzato come soundtrack per l'evento WWE The Great American Bash del 2006.\nHanno fatto anche da supporter agli Hinder in Europa prima di partire con il loro tour europeo iniziato a Sheffield, in Inghilterra. Fecero da spalla anche ai Buckcherry nel 2006.\n\"Folklore and Superstition\" (2008-2009).\nIl 19 agosto 2008 i Black Stone Cherry pubblicano il loro secondo album \"Folklore and Superstition\". Ben quattro singoli vengono estratti dall'album, ognuno accompagnato da un video musicale. L'album riceve delle buone critiche, mantiene il sound originale della band e aggiunge delle note un po' pi\u00f9 pop e commerciali. Nel maggio 2009 il gruppo si unisce al tour dei Nickelback come opener durante il loro tour di Dark Horse.\n\"Between the Devil and the Deep Blue Sea\" (2010-2012).\nI Black Stone Cherry hanno confermato attraverso la loro pagina ufficiale su Facebook di avere un nuovo album in cantiere e hanno continuato a postare immagini e video provenienti dallo studio di registrazione. Il titolo dell'album viene annunciato il 9 marzo \"Between the Devil &amp; the Deep Blue Sea\", la cui uscita \u00e8 stata stabilita per il 31 maggio. Il primo singolo, \"White Trash Millionaire\", \u00e8 stato pubblicato alla fine di marzo.\n\"Magic Mountain\" (2013-2014).\nL'8 ottobre 2013 annunciano, attraverso la propria pagina Facebook ufficiale, che verr\u00e0 pubblicato il loro quarto album in studio nella primavera 2014, a seguito di un mini-tour nel Regno Unito.\nIl 5 febbraio 2014, viene annunciato il titolo del nuovo album: \"Magic Mountain\". Nello stesso giorno, il gruppo svela anche che il primo singolo ad essere estratto dall'album \u00e8 \"Me and Mary Jane\", e la data di pubblicazione dell'album, prevista per il 6 maggio 2014. Il 12 febbraio 2014 viene pubblicata un'anteprima del singolo \"Me and Mary Jane\" sul canale YouTube del gruppo, seguita dal video integrale pubblicato il 25 febbraio 2014.\n\"Kentucky\" (2015-2017).\nIl 7 ottobre 2015, venne annunciata la firma di un contratto con la Mascot Label Group; pochi giorni dopo, il gruppo entr\u00f2 in studio per registrare un quinto album in studio, la cui pubblicazione era prevista per il 2016. L'album venne registrato a Glasgow, Kentucky.\nIl 30 ottobre il gruppo pubblic\u00f2 il DVD live \"Thank You: Livin' Live (Birmingham, UK October 30, 2014)\", contenente il concerto registrato a Bimingham nell'ottobre 2014 durante il tour a supporto di \"Magic Mountain\".\nIl 9 dicembre vennero pubblicati dei brevi video che mostravano il gruppo nello studio di registrazione e, inoltre, annunciavano la pubblicazione dell'album, intitolato \"Kentucky\", per la primavera 2016. Il 18 dicembre venne rivelate la copertina dell'album e venne pubblicato il primo singolo estratto, intitolato \"The Way of the Future\".\n\"Kentucky\" \u00e8 stato pubblicato il 1\u00ba aprile 2016.\nIl 29 settembre 2017 verr\u00e0 pubblicato l'EP \"Back to Blues\", composto da cover di brani blues degli anni sessanta.\n\"Family Tree\" (2018-presente).\nIl 20 aprile 2018 \u00e8 stato pubblicato l'album \"Family Tree\", anticipato a febbraio dai singoli \"Burnin\"' e \"Bad Habit\".\nStile musicale.\nJohn Fred spieg\u00f2 che \"Quando vivi in un'area dove non c'\u00e8 competizione nel suonare lo stesso tipo di musica, tu puoi creare il tuo stile personale\". \u00c8 per questo che il loro stile \u00e8 molto vario.\nLa musica dei Black Stone Cherry \u00e8 spesso paragonata a quella dei Lynyrd Skynyrd e dei Black Crowes, con influenze dei Led Zeppelin. Alcune canzoni dal sound pi\u00f9 heavy ricordano i Soundgarden e gli AC/DC, ma anche i Metallica degli anni '90, con riff di chitarra simili a quelli dei Guns N' Roses ed in altre canzoni ai ZZ Top. Bench\u00e9 le loro influenze si facciano sentire sono riusciti comunque a sviluppare un loro personalissimo stile, molto potente e diretto.\nLa canzone \"Lonely Train\" tratta di quello che succede ad una famiglia quando un componente va in guerra. \"Rain Wizard\", invece, narra di un misterioso saggio che secondo una leggenda locale aveva fatto piovere in un periodo di siccit\u00e0.\nNella cultura di massa.\nIn televisione, la canzone \"Lonely Train\" era il tema ufficiale del pay-per-view della WWE \"The Great American Bash\" del 2006. Poi fu anche inserita nel video game WWE SmackDown vs. Raw 2007. Inoltre, il debutto di Heath Herring nella Ultimate Fighting Championship fu accompagnato dalle note di \"Lonely Train\", il 25 gennaio 2007."}
{"id": "1547910", "revid": "1543377", "url": "https://it.wikipedia.org/wiki?curid=1547910", "title": "Contea di Hillsborough (New Hampshire)", "text": "La contea di Hillsborough, in inglese Hillsborough County, \u00e8 una contea dello Stato del New Hampshire, negli Stati Uniti. La popolazione al censimento del 2000 era di abitanti, secondo una stima del 2009. I capoluoghi di contea sono Manchester e Nashua.\nGeografia fisica.\nLa contea si trova nella parte meridionale del New Hampshire. L'U.S. Census Bureau certifica che l'estensione della contea \u00e8 di , di cui coperti da acque interne."}
{"id": "1547911", "revid": "31507", "url": "https://it.wikipedia.org/wiki?curid=1547911", "title": "Nube nottilucente", "text": ""}
{"id": "1547922", "revid": "44939", "url": "https://it.wikipedia.org/wiki?curid=1547922", "title": "Transcriptasi inversa", "text": ""}
{"id": "1547923", "revid": "1641266", "url": "https://it.wikipedia.org/wiki?curid=1547923", "title": "Microsatelliti", "text": "Si definiscono microsatelliti (o Short Tandem Repeats o STR, conosciuti anche come Simple Sequence Repeats o SSR, o come Short Tandem Repeat Polymorphism o STRP) sequenze ripetute di DNA non codificante costituiti da unit\u00e0 di ripetizione molto corte (1-5 bp) disposte secondo una ripetizione in tandem, utilizzabili come marcatori molecolari di loci. La loro presenza nel genoma umano non influisce per pi\u00f9 del 3%, ma si pensa che comunque essi svolgano una funzione essenziale per la struttura dei cromosomi.\nI microsatelliti presentano un alto livello di polimorfismo e sono marcatori informativi negli studi di genetica di popolazione, comprendenti approfondimenti dal livello individuale a quello di specie strettamente affini, e nella genetica forense. \nInfatti, grazie allo studio dei microsatelliti, \u00e8 possibile creare un profilo del DNA (\"DNA profiling\" o impronta genetica) grazie al quale individuare un soggetto. Il confronto genetico potr\u00e0 essere effettuato confrontando la diversa lunghezza dei microsatelliti presenti in individui differenti. Tali differenze caratterizzano il \"polimorfismo di ripetizione\". \nEssi sono inoltre utilizzati come marcatori molecolari negli studi sulla duplicazione dei geni o sulla loro eliminazione e sulla selezione assistita da marcatori. \nAnalisi di microsatelliti.\nNegli USA esiste un database criminalistico del DNA, chiamato CODIS (\"COmbined Dna Indexing System\"), che prevede l'analisi di 13 STR presenti su 11 dei 23 cromosomi.\nI loci STR utilizzati nel CODIS, 13 su 11 cromosomi, sono:\nUn altro marcatore, la amelogenina (AMEL) identifica il sesso dell'individuo, in quanto il gene \u00e8 fiancheggiato da sequenze leggermente diverse sugli eterocromosomi X e Y, e determinandole, si pu\u00f2 quindi risalire al sesso.\nTutte le varie STR sono precedute e seguite da sequenze specifiche per ogni STR e identiche nei vari individui, tranne eventuali, rare mutazioni. Ibridando tali sequenze con primer, appositamente progettati per non interferire tra loro e per far risaltare le diversit\u00e0 di lunghezza delle varie STR, si sottopone a PCR.\nOttenuta cos\u00ec una quantit\u00e0 di STR adeguata, l'elettroforesi capillare dar\u00e0 una serie di bande corrispondenti alle diverse lunghezze degli STR stessi. Confrontando tali bande nel DNA di un sospettato con quelle nel DNA reperito nella scena del crimine, si pu\u00f2 arrivare ad una attribuzione o esclusione di responsabilit\u00e0.\nSi noti che i cromosomi omologhi materno e paterno possono essere omozigoti o eterozigoti per la sequenza di STR: nel 1\u00ba caso avremo una sola banda per il marcatore, nel 2\u00b0 invece due sfalsate, (e magari un po' meno marcate) in quanto diverso \u00e8 il numero delle rispettive ripetizioni nell'omologo paterno e in quello materno."}
{"id": "1547938", "revid": "81646", "url": "https://it.wikipedia.org/wiki?curid=1547938", "title": "Modello delle quasispecie", "text": ""}
{"id": "1547940", "revid": "1522738", "url": "https://it.wikipedia.org/wiki?curid=1547940", "title": "Universo Esterno", "text": ""}
{"id": "1547941", "revid": "74801", "url": "https://it.wikipedia.org/wiki?curid=1547941", "title": "Contea di Merrimack", "text": "La contea di Merrimack, in inglese Merrimack County, \u00e8 una contea dello Stato del New Hampshire, negli Stati Uniti d'America. La popolazione al censimento del 2000 era di abitanti, secondo una stima del 2009. Il capoluogo di contea \u00e8 Concord.\nGeografia fisica.\nLa contea si trova nella parte centro-meridionale del New Hampshire. L'U.S. Census Bureau certifica che l'estensione della contea \u00e8 di , di cui coperti da acque interne."}
{"id": "1547943", "revid": "111693900", "url": "https://it.wikipedia.org/wiki?curid=1547943", "title": "Tempio romano di Vic", "text": "Il tempio romano di Vic \u00e8 un edificio di culto romano del II secolo situato nella zona alta della citt\u00e0, in Osona, Catalogna (Spagna).\nStoria.\nL'edificio venne costruito nei primi anni del II secolo, epoca di grande spendore per l'Impero Romano, e ricopriva un ruolo molto importante nella originaria citt\u00e0 romana. Il tempio venne coperto nell'XI secolo quando vi sorse sopra il castello di Montcada, che lo inglob\u00f2 totalmente. Il castello divenne successivamente la residenza della famiglia dei los Veguers ed un carcere. Nel 1882 il vecchio castello venne distrutto, ma durante l'esecuzione dei lavori uno degli addetti si accorse che dalle macerie faceva capolino un capitello di ordine corinzio.\nArchitettura.\nIl tempio venne ampiamente restaurato alla fine del XIX secolo per via dei diversi usi a cui era stato sottoposto. Il tempio \u00e8 esastilo, con sei colonne sul fronte principale, che si elevano da un alto podio. Si sono conservate integre anche la trabeazione, il frontone e la cella. "}
{"id": "1547944", "revid": "1522738", "url": "https://it.wikipedia.org/wiki?curid=1547944", "title": "Oltreverso", "text": ""}
{"id": "1547949", "revid": "124627310", "url": "https://it.wikipedia.org/wiki?curid=1547949", "title": "R.I.S. - Delitti imperfetti", "text": "R.I.S. - Delitti imperfetti \u00e8 una serie televisiva italiana prodotta dal 2005 al 2009.\nLa serie racconta le avventure del reparto investigazioni scientifiche di Parma, uno dei quattro reparti dell'Arma dei Carabinieri incaricati di svolgere indagini tecniche e scientifiche sul territorio italiano. Nel 2010 \u00e8 stato realizzato il suo spin-off, R.I.S. Roma - Delitti imperfetti, che vede il tenente Daniele Ghirelli e il tenente Flavia Ayroldi trasferirsi dai R.I.S di Parma ai R.I.S di Roma, unendosi a una squadra completamente nuova.\nProduzione.\nProdotta da Taodue per RTI, la serie \u00e8 ideata da Pietro Valsecchi e scritta da Daniele Cesarano, Barbara Petronio e Leonardo Valenti, cui sono subentrati come story editor Massimo Martella e Luca Monesi nel 2008.\n\"R.I.S. - Delitti imperfetti\" si \u00e8 conclusa dopo cinque stagioni, generando uno spin-off dal titolo \"R.I.S. Roma - Delitti imperfetti\" sempre prodotto da Taodue a opera di Massimo Martella e Mauro Casiraghi in qualit\u00e0 di \"story editor\", in onda dal 2010 al 2012 sempre su Canale 5.\nSpin off\nDopo la sua conclusione al termine della quinta stagione, \"R.I.S. - Delitti imperfetti\" ha generato uno spin-off, \"R.I.S. Roma - Delitti imperfetti\". In questa nuova serie, dopo lo scioglimento della squadra R.I.S. di Parma, il Tenente Daniele Ghirelli e la sua collega, il Tenente Flavia Ayroldi, vengono trasferiti a Roma, dove entrano a far parte del nuovo gruppo R.I.S. di Roma guidato dal giovane Capitano Lucia Brancato, la quale ha avuto il compito di formare una nuova squadra R.I.S. con i giovani elementi pi\u00f9 promettenti dell'Arma. \"R.I.S. Roma - Delitti imperfetti\" ricalca la trama della serie madre, con alcune differenze: una nuova location, un nuovo capitano donna, e una squadra R.I.S. composta da carabinieri giovani, e per questo, a volte ancora inesperti.\nRemake\nLa serie ha inoltre avuto un remake francese, \"R.I.S. Police scientifique\", prodotta per nove stagioni dal 2006 al 2014. In Germania invece l'emittente Sat.1 propone \"R.I.S. Die Sprache der Toten\". La versione pi\u00f9 recente \u00e8 quella spagnola, \"R.I.S. Cientifica\", in onda su Telecinco, che per\u00f2 non ha avuto successo ed \u00e8 stata cancellata dopo una stagione. In Slovacchia invece STV ha proposto la versione originale. In Grecia viene riproposta la versione originale italiana (con sottotitoli in greco) dal canale Makedonia TV.\nTrama.\nSinossi.\nLa struttura della serie prevede una linea gialla, che si dipana nell'ambito degli episodi di una stagione, centrata o sulla figura di un criminale particolarmente pericoloso, oppure, come nel caso della quinta stagione, di una setta di criminali la cui cattura mette a dura prova l'abilit\u00e0 dei protagonisti; contemporaneamente, \u00e8 presente una serie di casi di puntata che vengono risolti all'interno di ogni episodio.\nPrima stagione.\nNella prima stagione gli uomini del capitano Riccardo Venturi devono affrontare un dinamitardo sadico e intelligente che costruisce bombe in miniatura nascondendole in vari oggetti di uso comune. Fin dai primi episodi, per qualche strano motivo, \"l'Uomo delle Bombe\" (cos\u00ec soprannominato dai media) prende di mira il capitano Venturi, cercando di colpirlo inserendo una bomba in una bibita energetica. Riuscir\u00e0 ad arrivare al cuore dei R.I.S. come nessuno aveva mai fatto prima, inviando una bomba nascosta all'interno di un reperto. Contemporaneamente il R.I.S. di Parma si occupa di \"casi pi\u00f9 semplici\" come omicidi seriali, \"delitti in famiglia\", stupri, rapimenti e casi ispirati alla recente cronaca italiana. Insieme alla storia si dipanano anche delle sottotrame che vedono protagonista la vita privata dei componenti della squadra: la morte dei genitori di Venturi, risalente a diversi anni prima; lo stupro di Anna, avvenuto quando lei era diciottenne; l'incidente di Francesca De Biase, la figlia del maresciallo Vincenzo De Biase, che cammina con la sedia a rotelle da quando ha 9 anni; i rapporti amorosi del tenente Testi e quelli tra i colleghi. La serie culmina con l'ultima bomba che il dinamitardo invia al R.I.S. per cercare di uccidere Anna. Ma l'intervento di Venturi all'ultimo momento la salva distruggendo, per\u00f2, il laboratorio.\nSeconda stagione.\nUn nuovo arrivo nel R.I.S.: si tratta del tenente Giorgia Levi, psicologa criminologa assunta per tracciare un profilo psicologico del serial bomber. L'Uomo delle Bombe nel frattempo mira sempre pi\u00f9 in alto: uccide il tenente Anna Giordano, avvelenandola con un bracciale. La disperazione del capitano Riccardo Venturi, che aveva una relazione con la ragazza, e la determinazione degli uomini del R.I.S. portano all'arresto del serial killer, che per\u00f2 nega il coinvolgimento negli omicidi. Ma la verit\u00e0 \u00e8 scottante: l'arrestato non \u00e8 l'Uomo delle Bombe, bens\u00ec il fratello gemello; i due erano stati separati alla nascita e nessuno sapeva dell'esistenza dell'altro. La caccia all'Uomo delle Bombe si conclude, o almeno cos\u00ec sembra, presso Borgo Val di Taro, in cima a una diga dalla quale l'Uomo delle Bombe si butta. Ma il corpo non viene ritrovato: Venturi non riesce a credere alla morte dell'uomo e si butta testardamente alla sua ricerca, finendo addirittura in licenza. Alla fine, per\u00f2, il capitano riesce a dimostrare che l'Uomo delle Bombe \u00e8 vivo e che si \u00e8 salvato tramite uno speciale giubbotto di silicone. Ritornato in servizio, il capitano riprende la caccia al dinamitardo, che culmina in un violento scontro a fuoco, dove rimane ucciso il gemello del serial killer e ferito lo stesso Venturi. Sollevato dall'incarico, riuscir\u00e0 comunque a sventare l'ultimo attentato e a catturare l'Uomo delle Bombe. Intorno alla trama centrale, naturalmente, ruotano delle sotto-trame che parlano di delitti, stupri, omicidi seriali, delitti satanici, suicidi, rapine e rapimenti. In questa stagione si dar\u00e0 particolarmente spazio al carattere di Venturi e in un episodio si scoprir\u00e0 anche ateo (\"L'ultimo saluto\"). Continua nel frattempo la lotta di Martinelli contro la fabbrica che ha fatto ammalare il padre e nasce un amore fra lo stesso Martinelli e la nuova arrivata Giorgia Levi. La storia fra Davide e Francesca De Biase termina quando questa decide di andare a curare le sue gambe e studiare negli Stati Uniti.\nTerza stagione.\nMartinelli \u00e8 promosso a capitano e trasferito a Messina. A sopperire l'assenza arriver\u00e0, per\u00f2, Francesca De Biase che, con la sua ilarit\u00e0, porter\u00e0 una ventata di freschezza nei laboratori di Parma. Riccardo Venturi, dopo la perdita di Anna, \u00e8 diventato ancora pi\u00f9 metodico e preciso nel suo lavoro. L'Uomo delle Bombe, intanto, \u00e8 in carcere e viene condannato all'ergastolo e al regime d'isolamento: si scoprir\u00e0 tuttavia che la vicenda \u00e8 tutt'altro che conclusa. Al R.I.S. giunge un pacco anonimo per il capitano Venturi dove, all'interno, conservato in una scatola, c'\u00e8 un dito di donna amputato recentemente. Grazie all'anello il gruppo risalir\u00e0 alla vittima e, una volta giunto al sopralluogo nella casa della donna, verr\u00e0 rinvenuto un DVD per il capitano. All'interno \u00e8 inciso il video di una donna, legata a un lettino, imbavagliata e costretta a subire allucinanti torture. Venturi pensa che si tratti di un serial killer e gli viene data ragione quando, grazie all'analisi di una larva ritrovata nella casa della vittima, giungono in un bosco e trovano i cadaveri sepolti di due donne diverse: una gi\u00e0 ridotta a scheletro e un'altra morta recentemente. Gli scienziati capiranno che c'\u00e8 un nuovo serial killer in circolazione e che ha iniziato una sfida personale con il capitano Venturi, emulando l'uomo delle bombe. Durante la serie Venturi avr\u00e0 una relazione con una giornalista ma, quest'ultima, verr\u00e0 rapita e uccisa dal nuovo serial killer. L'autopsia non lascia dubbi; il seriale lascia morire le donne di inedia, nel modo pi\u00f9 atroce possibile, tra torture e amputazioni in un ex-ospedale psichiatrico. Lo stesso seriale invier\u00e0 un pacco bomba alla Levi che per\u00f2 esploder\u00e0 in mano a Venturi costringendolo al coma e lasciandogli un grave problema alla mano che gli impedisce di tenere gli oggetti in equilibrio. Il nuovo assassino andr\u00e0 addirittura a fare visita al capitano mentre \u00e8 in ospedale. Alla fine si scopre che il serial killer \u00e8 lo psichiatra che ha stilato il profilo psicologico dell'uomo delle bombe: Carlo Vasari. Si scoprir\u00e0 che l'uomo era il fratello di una ragazza lesbica accusata di aver ucciso la fidanzata a colpi di treppiede. Venturi si era occupato del caso e aveva fatto arrestare la ragazza nonostante il vero colpevole fosse stato il fratello che voleva \"punire\" la fidanzata della sorella in quanto adultera. Una volta arrestata, Anna Maria Orazi (questo il nome della sorella) aveva avuto una crisi psichica ed era stata ricoverata in un ospedale psichiatrico (lo stesso dove il serial killer tiene prigioniere le sue vittime) dove, rifiutando il cibo, si era lasciata morire di stenti. Vasari, prima di essere scoperto, rapisce Francesca e la tiene prigioniera prima in una stanza di un villino campagnolo e poi, dopo il risveglio della ragazza, in una grotta labirinto dopo averla avvelenata con del botulino. In una colluttazione con Venturi, Vasari rimane ferito dal maresciallo De Biase con un colpo di pistola. Portato all'ospedale entrer\u00e0 in coma ed, al suo risveglio, confesser\u00e0 il luogo della prigionia di Francesca all'uomo delle bombe prima di suicidarsi in ospedale con un coltello. L'Uomo delle Bombe scorter\u00e0 Venturi al luogo dove si trova Francesca ma scapper\u00e0 e trover\u00e0 la morte per mano di Davide. Venturi si cala all'interno della grotta e con la mano disabile rompe il vetro infrangibile che lo separa da Francesca e le inietta un antidoto al botulino che la fa risvegliare. Completamente ferito dai vetri e dalle corde, Venturi riesce a salvare la piccola Francesca e a portarla all'ospedale. La serie si chiude con il generale Tosi che avverte Venturi: se il problema alla mano non si risolver\u00e0, sar\u00e0 costretto a dare il congedo permanente. Naturalmente, intorno alla storia del seriale, girano le indagini pi\u00f9 semplici tratte dai casi di cronaca italiana come delitti, stupratori seriali, rapimenti, rapine a mano armata e \"omicidi in famiglia\".\nQuarta stagione.\nUn nuovo personaggio entra a far parte del Reparto Investigazioni Scientifiche di Parma: il tenente Daniele Ghirelli (detto \"Ghiro\"), specialista in informatica forense. Davide Testi \u00e8 definitivamente partito per Messina seguendo il capitano Martinelli. Francesca De Biase, invece, \u00e8 promossa maresciallo. In questa stagione, il capitano Riccardo Venturi e la sua squadra dovranno fermare \"il mostro delle diciottenni\": uno spietato serial killer che uccide ragazze di diciotto anni, more e con gli occhi azzurri, lasciando come segno identificativo un piercing che applica sulla pelle delle ragazze. Ma l'aspetto pi\u00f9 inquietante \u00e8 che il mostro non lascia nessuna traccia dietro di s\u00e9. Dal profilo psicologico elaborato dal tenente Levi si scopre che \u00e8 un esibizionista e che raggiunge il massimo perverso godimento bonificando totalmente la scena del crimine tramite le tecniche della scientifica. Si scopre che, per non lasciare tracce, l'assassino utilizza tute bianche anticontaminazione, proprio come quelle dei R.I.S. Sulla quarta vittima, per\u00f2, la Morandi, in sede autoptica, trova una macchia di sangue appartenente al mostro. Gli scienziati ne estraggono il profilo genetico e, all'interno del sangue, vengono rinvenute tracce di un farmaco antipsicotico in via sperimentale: questo li conduce ad un istituto psichiatrico, dove trovano un autolesionista al quale prelevano un campione di DNA, che coincide perfettamente con quello ritrovato sul corpo della vittima. L'uomo viene arrestato, ma si scopre che \u00e8 innocente e che si \u00e8 assunto la responsabilit\u00e0 degli omicidi solo per esibizionismo. Il mostro colpisce ancora, ma si \u00e8 lasciato alle spalle un testimone, un pittore dilettante di nome Castaldi: egli \u00e8 stato investito dal mostro mentre quest'ultimo rapiva una ragazza. Grazie alle tracce rimaste sulla sua borsa i carabinieri riescono a salvare una vittima. La ragazza era stata legata a una diga dove, allo scadere del tempo, sarebbe stata sommersa dall'acqua. Le indagini proseguono e i Carabinieri trovano un nesso tra le vittime: tutte quante erano in cura dallo stesso ginecologo, il dottor Marini, che viene indagato; sul suo computer vengono trovate tracce di pornografia minorile. L'uomo era attratto dalle ragazze diciottenni, e le filmava senza che se ne accorgessero durante le sedute delle visite. Il ginecologo viene condotto in carcere, ma si suicida impiccandosi al soffitto. Venturi aveva cominciato a nutrire dei dubbi sulla sua colpevolezza fin dall'inizio. La risposta del seriale non tarda ad arrivare. Il mostro rapisce proprio la figlia del ginecologo, Chiara Marini, e la tiene prigioniera in una centrale elettrica dopo aver creato un sadico gioco: tramite una webcam inizia a riprendere la ragazza e invia il video alle televisioni, minacciando di ucciderla se la trasmissione fosse stata interrotta. Grazie a Ghirelli e a Venturi la ragazza riesce a scappare, ma il mostro la cattura e la uccide. L'indagine sul mostro delle diciottenni culmina nella cattura e nell'omicidio per legittima difesa da parte di Ghirelli, di Tommasi, l'assistente del ginecologo Marini. Dopo aver baciato la Levi, Venturi davanti alle telecamere della trasmissione televisiva \"Matrix\" decide di assumersi la responsabilit\u00e0 di quanto avvenuto nel caso Marini e di dimettersi dall'Arma. L'intervento del generale Tosi, tuttavia, lo fa tornare in servizio. Venturi non \u00e8 convinto della risoluzione del caso e chiede alla Levi di elaborare un ennesimo profilo psicologico, dal quale emerge che il killer \u00e8 ancora in libert\u00e0. Tommasi era il \"braccio\", che aveva eseguito alcuni delitti dopo essere stato manipolato psicologicamente dalla \"mente superiore\", che era il vero mostro delle diciottenni. Una sera, dentro casa sua, Venturi trova il corpo di una ragazza diciottenne, mora con gli occhi azzurri. La causa della morte \u00e8 una torsione violenta del collo e la conseguente rottura di una vertebra cervicale. Il mostro le ha inoltre applicato il piercing sui genitali perch\u00e9 la ragazza era ancora vergine. Si scopre l'identit\u00e0 della ragazza, una suora novizia in un monastero di clausura. Sul luogo del rapimento vengono rinvenute le impronte digitali di Ghirelli, che viene accusato di essere il serial killer. Ghirelli viene sospeso ma riesce a dimostrare che il mostro ha prelevato le sue impronte da qualche parte e le ha clonate tramite il computer sulla superficie del porta candele. Contemporaneamente arrivano le analisi di laboratorio sui residui trovati nei vestiti dell'ultima vittima. \u00c8 terra rossa dei campi da tennis che li conduce a un laboratorio sotterraneo del mostro dove trovano la camera delle torture, il laboratorio per bonificare la scena del crimine e il bicchiere dal quale il mostro ha preso le impronte di Ghiro. All'interno ci sono tracce di un farmaco antidolorifico che Ghirelli non ha mai assunto ma che ha passato al pittore, testimone oculare del rapimento, durante una sua visita in ospedale. Il serial killer \u00e8 Castaldi diventato nel frattempo il fidanzato di Giorgia. Quest'ultima lo capisce mentre si trova a casa sua e il mostro inizia a inseguirla nel bosco della villetta. Giorgia \u00e8 impaurita, ferita, delusa, demoralizzata e si salva grazie al tempestivo intervento dei suoi colleghi. A questo punto inizia una feroce caccia all'uomo nei confronti di Castaldi che in realt\u00e0 si chiama Andrea Gandin. Castaldi era il nome di un artista depresso che Gandin aveva aiutato a suicidarsi. L'aveva quindi seppellito e ne aveva assunto l'identit\u00e0 nonostante fosse incensurato. Si scoprir\u00e0 che Gandin era il fidanzato di una ragazza morta in un tragico incidente sulle Dolomiti dieci anni prima, durante una scalata con una sua amica. Gandin, a ragione, aveva accusato quest'ultima di averla uccisa ma i giudici non gli avevano dato retta. La ragazza accusata dell'omicidio all'epoca aveva diciotto anni, i capelli scuri e gli occhi azzurri. Gandin aveva deciso, quindi, di specializzarsi in criminologia e informatica per poter diventare un perito e provare l'omicidio della sua ragazza, cosa che aveva causato in lui un violento crollo psicologico. Ma durante l'esame per entrare nei RIS era stato rifiutato e, allora, aveva deciso di far nascere \"il mostro delle diciottenni\". Venturi infatti si ricorda di averlo gi\u00e0 incontrato durante gli esami d'ammissione e Ghirelli era stato preso di mira da Gandin proprio perch\u00e9 gli aveva soffiato il posto. Rapisce la sorella dell'amica della fidanzata per vendicarsi, ma l'ostaggio viene scambiato con il tenente Levi. Durante l'ultima puntata il mostro riesce a imprigionare sia il capitano Venturi, sia il tenente Levi in una centrale eolica. Chi dei due avesse provato ad aprire la porta avrebbe fatto esplodere una bomba nella centrale dell'altro. Tramite un computer Venturi e la Levi possono vedersi, dichiarandosi amore. Nei piani di Gandin uno dei due deve morire. La Levi e Venturi inoltre non possono uscire contemporaneamente perch\u00e9 il segnale audio dei due computer \u00e8 differito di un paio di secondi. Quindi sincronizzare l'uscita diventa impossibile. Ma grazie al verso di un uccello che entrambi sentono riescono finalmente a sincronizzarsi e ad uscire incolumi entrambi. Gandin viene catturato dai colleghi di Venturi accorsi immediatamente.\nIntorno alla trama del serial killer ruotano le sottotrame che parlano di omicidi, stupri, rapine, sequestri, omicidi in famiglia. Due episodi sono molto inerenti alla cronaca nera italiana di quei mesi, in quanto ispirate all'omicidio della giovane Hina e alla strage di Erba. In un episodio fa la sua comparsa anche Enrico Mentana in un cameo nei panni di s\u00e9 stesso, quando alla trasmissione \"Matrix\" viene invitato Venturi. Si scoprir\u00e0 che il fratello di Rinaldi si era suicidato anni prima dopo aver rapito un bambino di dieci anni per chiedere un riscatto insieme alla moglie e a due amici. Il bambino, per\u00f2, era stato assassinato da uno dei suoi complici e, dal rimorso per la sua azione, si era suicidato. Il serial killer uccide sei ragazze occultando anche il corpo del vero Castaldi. La prima vittima \u00e8 stata annegata tramite l'iniezione di un sonnifero particolarmente potente e viene trovata nuda dentro la vasca da bagno. La seconda vittima \u00e8 stata soffocata dentro la sua macchina, la terza \u00e8 stata strangolata e poi impiccata, la quarta \u00e8 stata avvelenata tramite una polpetta alla cicuta dopo aver subito allucinanti torture, la quinta \u00e8 stata pugnalata alla schiena e alla sesta \u00e8 stato spezzato il collo che ha causato una paralisi diaframmatica e il successivo soffocamento. In questa stagione di \"R.I.S. - Delitti imperfetti\" non sono mancate le storie d'amore. Il tenente Levi \u00e8 protagonista di ben tre storie d'amore: all'inizio si frequenta con il tatuatore che le ha disegnato una farfalla dietro il collo, poi con il pittore Castaldi, che successivamente si scoprir\u00e0 essere il serial killer, e, infine, con il capitano Venturi: infatti la loro attrazione era evidente gi\u00e0 dalla terza stagione della serie, ma il capitano Venturi si fa avanti solo alla fine della quarta stagione. Anche il maresciallo Vincenzo De Biase avr\u00e0 una storia con il giovane maresciallo della territoriale Michela Riva: credendo in un futuro con la Riva, pensa anche a un trasferimento nella territoriale, ma la storia finisce. Finalmente il tenente Rinaldi ricambia l'amore per la dottoressa Morandi, che per\u00f2, a sorpresa, lo lascia.\nQuinta stagione.\nAll'inizio della stagione il tenente Giorgia Levi \u00e8 fidanzata con il capitano Riccardo Venturi, ma in seguito al tentato suicidio e, al successivo omicidio, da parte di una guardia giurata, del serial killer catturato nella quarta stagione, decide di abbandonare l'Arma e lasciare Venturi per trasferirsi in Puglia a condurre studi di psicologia. Francesca De Biase non fa pi\u00f9 parte della squadra dei R.I.S. perch\u00e9 si \u00e8 trasferita a Roma per seguire il corso da Tenente. In questa stagione il R.I.S. di Parma si trover\u00e0 a indagare su una serie di inspiegabili ed efferati delitti, che portano il capitano Venturi a sospettare dell'esistenza di una setta i cui adepti, con feroci azioni criminali, vogliono sovvertire la societ\u00e0 o fare qualcosa di ancora peggio. Nel frattempo, entrano a far parte della squadra del capitano la giovane tenente Flavia Ayroldi, di madre giapponese, lesbica, specializzata in entomologia forense, e la psicologa Veronica Gambetta, consulente esterna esperta in movimenti e sette religiose e/o sataniche, oltre che ex-compagna di studi di Giorgia Levi. Viene scoperto che i responsabili degli omicidi fanno parte della setta degli \"Eletti\" i cui membri sono convinti di essere superiori agli altri, si pu\u00f2 ricondurre questa ideologia a quella nazista. In questa stagione il maresciallo Vincenzo De Biase, durante un'indagine, conoscer\u00e0 Stella, una cantante della quale presto si innamorer\u00e0. La serie si conclude con i complimenti del generale Tosi alla squadra del R.I.S.\nEpisodi.\nCrossover.\nAlcuni personaggi di \"R.I.S. - Delitti imperfetti\" sono stati protagonisti del primo caso italiano di crossover tra due serie televisive. Nell'episodio \"Un'azione inattesa\" della prima stagione della serie televisiva \"Intelligence - Servizi &amp; segreti\", andato in onda il 19 ottobre 2009, sono presenti il Capitano Riccardo Venturi (Lorenzo Flaherty), il Maresciallo Vincenzo De Biase (Ugo Dighero) e il Tenente Daniele Ghirelli (Fabio Troiano), chiamati ad analizzare una scena del crimine, i quali interagiscono con uno dei protagonisti di \"Intelligence - Servizi &amp; segreti\", l'agente Antonio Mosca (Salvatore Lazzaro). Questo crossover \u00e8 stato possibile grazie al fatto che sia \"R.I.S. - Delitti imperfetti\" che \"Intelligence - Servizi &amp; segreti\" sono prodotte dalla Taodue di Pietro Valsecchi.\nCuriosit\u00e0.\nA differenza da quanto si vede nella fiction, la maggior parte del personale che si occupa delle investigazioni scientifiche e ricerche di laboratorio ricopre i gradi di Maresciallo, Brigadiere ed Appuntato. Gli Ufficiali sono invece a capo dei laboratori e delle sezioni, ricoprendo il ruolo prettamente direttivo ed organizzativo del RIS.\nNel terzo episodio della prima stagione, il capitano Corsini appare con l'uniforme estiva (camicia azzurra a maniche corte) completa di gradi tubolari e cinturone con spallaccio. Nella realt\u00e0 questa uniforme ricorda pi\u00f9 quella dei marescialli, visto che molto raramente gli ufficiali dell'Arma indossano l'uniforme estiva. Tuttavia il cinturone con spallaccio pu\u00f2 essere indossato anche dagli ufficiali, qualora venga espressamente richiesto.\nI mezzi utilizzati nella fiction sono quasi esclusivamente in borghese, o cosiddette \"civetta\" con lo stemma del RIS riportato su entrambe le fiancate. Questo molto probabilmente perch\u00e9 la produzione si \u00e8 spesso ispirata alle grandi serie TV americane come il franchise CSI, nella quale i mezzi della scientifica sono rappresentati da SUV in borghese.\nNella realt\u00e0 dei fatti invece, vengono impiegati nella maggior parte dei casi automezzi in livrea, del tutto uguale a quella in dotazione ai Reparti Territoriali, con la sola differenza della dicitura Reparto Investigazioni Scientifiche, talvolta abbinata alla cliassica \"CARABINIERI\" in stampato maiuscolo.\nI lampeggianti impiegati sulle auto dei RIS sono repliche molto economiche e facilmente reperibili in commercio, del tutto estranei alle Forze dell'Ordine e frequentemente impiegati nelle rappresentazioni cinematografiche.\nAltri media.\nL'8 febbraio 2008 \u00e8 uscito \"R.I.S. - Delitti imperfetti\", videogioco ufficiale delle serie televisiva. Nel videogioco il giocatore deve risolvere con vari strumenti tecnologici 4 casi che gli vengono proposti, ambientati in una Roma accuratamente riprodotta. La trama si svolge dopo gli eventi della terza stagione e vede la squadra del Capitano Venturi indagare su questi omicidi che verranno poi collegati a un serial killer, che per motivi sconosciuti lancer\u00e0 una sfida nel corso dell'avventura. Sulla rivista italiana di videogiochi \"The Games Machine\", precisamente nel numero 234 del maggio 2008, il gioco ha preso una votazione di 57/100. Tra i pregi la fedelt\u00e0 alla serie televisiva e le scene di intermezzo, tra i difetti la grafica superata e una longevit\u00e0 molto ridotta a causa della difficolt\u00e0 media troppo bassa."}
{"id": "1547950", "revid": "1632387", "url": "https://it.wikipedia.org/wiki?curid=1547950", "title": "Saturnus", "text": "I Saturnus sono una band melodic death-doom metal danese fondata a Copenaghen nel 1991. Le liriche proposte dal gruppo sono incentrate sui temi classici dell'universo goth, ossia morte, dolore e sofferenza.\nBiografia.\nOrigini.\nIl gruppo nacque nel 1991 con il nome \"Assesino\" grazie a Thomas Akim Gr\u00f8nb\u00e6k Jensen e Brian Hansen (rispettivamente cantante e bassista della band) che desideravano dare vita ad un nuovo gruppo Death metal. Al gruppo, nel 1993 si aggiungeranno Christian Brenner, Kim Sindahl e Pouli Choir, i primi due come chitarristi, l'ultimo come batterista.\nDopo alcuni live e dopo aver partecipato al concorso \"Judgment Day\", la band subisce nuovi avvicendamenti strutturali, fra cui l'entrata nel gruppo del tastierista Anders Ro Nielsen. Nello stesso periodo, il nome \"Assesino\" viene abbandonato in favore di \"Saturnus\".\nNel 1994 il gruppo formato da Thomas Akim Gr\u00f8nb\u00e6k Jensen, Brian Hansen, Anders Ro Nielsen, Jesper Saltoft (batteria), Mikkel Andersen, diventa un sestetto, grazie all'ingresso di Kim Larsen in qualit\u00e0 di chitarrista.\nIl cambi di stile.\nAnno importante della storia del gruppo \u00e8 il 1996 quando i Saturnus suonarono con i My Dying Bride; da quell'incontro scatur\u00ec una vera e propria rivoluzione stilistica nel sound della band che, proprio alla fine del 1996, si trasform\u00f2 definitivamente nell'attuale \"sound\" dei Saturnus.\nProprio il nuovo sound permise al gruppo di firmare, nello stesso anno, con la Euphonious Records e di realizzare, l'anno successivo, il primo full length della loro carriera \"Paradise Belongs to You\". L'album riscosse un buon successo e diede modo alla band di esibirsi in vari show dal vivo.\nGi\u00e0 dopo l'uscita del debut album, per\u00f2, il lavoro compositivo non si arrest\u00f2, ed i Saturnus iniziarono a lavorare a quello che sarebbe diventato il loro secondo LP \"Martyre\"; disco che avrebbe visto la luce nel 2000 grazie al produttore Flemming Rasmussen.\nPresente.\nDopo ulteriori avvicendamenti all'interno del gruppo, nel maggio 2006, usc\u00ec finalmente \"Veronika Decides To Die\", terzo \"full length album\" della band danese che venne realizzato a 6 anni di distanza dal precedente lavoro. Il titolo del disco trae spunto dal titolo di una novella di Paulo Coelho. La copertina \u00e8 stata creata da Travis Smith (gi\u00e0 designer per produzioni di Anathema, Katatonia, etc).\nNel 2007 il bassista Brian Hansen, che aveva abbandonato il gruppo nel 1999, \u00e8 rientrato in pianta stabile nei Saturnus.\nNel 2014 i Saturnus collaborarono con Johan Ericson dei partecipando al suo ultimo album Earthless. Parteciparono alle parti cantate mentre essendo l'album di Johan Ericson fu come sempre lui a suonare tutte le parti musicali."}
{"id": "1547954", "revid": "1543377", "url": "https://it.wikipedia.org/wiki?curid=1547954", "title": "Contea di Rockingham (New Hampshire)", "text": "La contea di Rockingham, in inglese Rockingham County, \u00e8 una contea dello Stato del New Hampshire, negli Stati Uniti d'America. La popolazione al censimento del 2000 era di 277.359 abitanti, 299.276 secondo una stima del 2009. Il capoluogo di contea \u00e8 Brentwood.\nGeografia fisica.\nLa contea si trova nella parte sud-orientale del New Hampshire. L'U.S. Census Bureau certifica che l'estensione della contea \u00e8 di 2.056\u00a0km\u00b2, di cui 256\u00a0km\u00b2 coperti da acque interne."}
{"id": "1547963", "revid": "2050449", "url": "https://it.wikipedia.org/wiki?curid=1547963", "title": "Theater of Salvation", "text": "Theater of Salvation \u00e8 il quarto album della power metal band Edguy."}
{"id": "1547964", "revid": "113149586", "url": "https://it.wikipedia.org/wiki?curid=1547964", "title": "Capitale fisso", "text": "Fanno parte del capitale fisso tutti gli investimenti a lungo tempo di recupero, cio\u00e8 i capitali che avranno il corrispettivo ricavo oltre l'anno. Questi beni possono anche essere definiti \"beni a fecondit\u00e0 ripetuta\", poich\u00e9 il loro utilizzo concorre alla formazione del prodotto o servizio solo per una determinata parte del loro costo (ammortamento). Tra questi beni si possono collocare, ad esempio, gli impianti e i macchinari. In sostanza il capitale fisso \u00e8 quella parte dei beni durevoli che costituiscono una fonte redditizia nello svolgimento di un'attivit\u00e0 produttiva.\nFanno invece parte del capitale circolante tutti quegli investimenti che vedranno il corrispettivo ricavo entro l'anno, quindi a breve tempo di recupero. Questi beni possono anche essere definiti \"beni a fecondit\u00e0 semplice\", in quanto concorrono alla formazione del costo del prodotto per tutto il loro ammontare. Fanno parte del capitale circolante, ad esempio, le materie prime, i lubrificanti e i combustibili, nonch\u00e9 i lavoratori."}
{"id": "1547965", "revid": "121980349", "url": "https://it.wikipedia.org/wiki?curid=1547965", "title": "Sunset Boulevard (musical)", "text": "Sunset Boulevard \u00e8 un musical del 1993 composto da Andrew Lloyd Webber su testi e libretto di Don Black e Christopher Hampton basato sul film di Billy Wilder \"Viale del tramonto\" (1950), sceneggiato originariamente da Wilder, Charles Brackett e D.M. Marshmann Jr. Il musical racconta di Norma Desmond, diva dimenticata del cinema muto, e del suo fortuito incontro con il giovane sceneggiatore Joe Gillis; la donna vede in lui l'opportunit\u00e0 per tornare nel mondo del cinema mostrare l'egemonia della propria arte su quella degli attori del sonoro.\nIl musical, presentato per la prima volta a Londra nel 1993, \u00e8 stato prodotto in vari paesi e tradotto in numerose lingue, pur essendo stato soggetto nel corso degli anni di numerose battaglie legali e ostacolato dagli enormi costi di produzione.\nTrama.\nAtto I.\nLa vicenda narrata ci viene presentata con un lungo flashback del protagonista, Joe Gillis, giovane soggettista di Hollywood, il cui cadavere galleggia nella piscina di una villa sul Sunset Boulevard, a Los Angeles.\nIl racconto di Gillis inizia spiegando come, sei mesi prima, fuggendo dagli emissari di una societ\u00e0 finanziaria che volevano sequestrargli l'automobile come pagamento per i suoi debiti, egli trova casualmente rifugio nella villa di Norma Desmond, una cinquantenne ex-diva del cinema muto, ritiratasi a vivere in solitudine. La villa \u00e8 immensa, ma ha un che di fatiscente come se fosse abbandonata. Accolto dal maggiordomo Max, Gillis viene scambiato dalla Desmond per uno dei necrofori incaricati del funerale della propria scimmietta (\"Surrender\").\nIncuriosito dalla grottesca circostanza e dalla decadenza dell'ambiente, Gillis fa la conoscenza dell'attrice, che vive ormai di ricordi (\"With One Look\"), attorniata da centinaia di sue fotografie e nel totale disprezzo per il cinema moderno, che considera rovinato e corrotto dall'avvento del sonoro e del Technicolor. Poich\u00e9 sogna un ritorno alla celebrit\u00e0, la Desmond impone a Gillis di visionare lo \"script\" di un film di cui lei ha curato la stesura, incentrato sul personaggio di Salom\u00e8 (\"Salom\u00e9\"), e per questo lo ospita e lo trattiene nella sua isolata e sfarzosa dimora. Le intenzioni dell'attrice vanno per\u00f2 al di l\u00e0 di un semplice rapporto di lavoro: essa, infatti, s'innamora di Joe, lo lusinga con costosi regali, ma viene da lui rifiutata e, durante il party di capodanno, in un impeto d'ira la Desmond lo colpisce e Gillis fugge dalla villa (\"The Perfect Year / Dialogue After The Perfect Year\").\nRifugiatosi in casa di un amico (\"Artie Green's Apartment / This Time Next Year\"), vi incontra la giovane fidanzata di questi, Betty Schaefer, una ragazza conosciuta tempo prima negli uffici della Paramount. Durante la serata, Gillis telefona a Max, maggiordomo della Desmond, per farsi spedire indietro i propri effetti personali, ma scopre che l'attrice ha tentato il suicidio. Sconvolto, il giovane si precipita al suo capezzale, promettendole di amarla (\"The House On Sunset-Second Reprise\").\nAtto II.\nNorma e Joe si recano ai Paramount Studios (\"Journey To Paramount\") per parlare con Cecil B. DeMille del copione.\nQui Norma \u00e8 assalita dai ricordi (\"As If We Never Said Goodbye\"). DeMille, che non ha il cuore per dirle che il cinema muto \u00e8 ormai tramontato e che il copione di Norma non diventer\u00e0 mai un film, congeda Norma dicendole che presto la contatter\u00e0 al riguardo. Norma fraintende ed \u00e8 sicura che il film verr\u00e0 fatto (\"New Ways To Dream\").\nDa questo punto in avanti Gillis conduce una doppia vita: passa le giornate nella villa in compagnia della Desmond mentre, di sera, esce di soppiatto per recarsi agli studios della Paramount e scrivere insieme a Betty il soggetto per un film. Quando Betty gli confessa, per\u00f2, il suo amore per lui e gli chiede di sposarlo, Joe rimane turbato e se ne va senza darle una risposta. Norma, scoperto il motivo delle misteriose uscite notturne di Gillis, ormai al culmine della pazzia e rosa dalla gelosia, telefona a Betty raccontandole della doppia vita di Joe (\"The Phone Call\"). Questi la scopre durante la conversazione e invita la ragazza a recarsi alla villa di Sunset Boulevard per chiarire la faccenda. Quando la ragazza arriva, Gillis le spiega della sfarzosa vita che conduce con la matura Norma; scioccata e affranta, la ragazza fugge in lacrime. Joe si reca dunque in camera, intenzionato a fare i bagagli e ad andarsene; Norma lo insegue fino in giardino e gli spara tre colpi di pistola, uccidendolo. Il corpo senza vita di Joe cade nella piscina.\nSi torna cos\u00ec all'inizio della vicenda, sul bordo della piscina. All'arrivo della polizia, Norma Desmond appare completamente estraniata dalla realt\u00e0 e non comprende cosa stia succedendo veramente (\"Final Scene\"). Allora il fido maggiordomo Max, che si scopre essere suo pigmalione e primo marito, le dice che sono arrivati gli operatori del cinegiornale, per la produzione del film del suo rientro nel cinema. La diva, credendo che ci sia il suo regista Cecil B. DeMille pronto a filmarla, scende allora maestosamente le scale e, circondata dai reporter, si sente la diva acclamata di un tempo. Dopo aver ringraziato tutti i presenti, guardando la cinepresa, comincia a recitare (\"With One Look -Reprise\").\n\"This time I'm staying, I'm staying for good; I'll be back where I was born to be. With one look, I'll be me!\"\nNumeri musicali.\nWest End.\nPrimo atto\nSecondo atto\nBroadway.\nPrimo Atto\nSecondo Atto\nIdeazione.\nTra il 1952 e il 1956 Gloria Swanson lavor\u00f2 con l'attore Richard Stapley ed il cabarettista Dickson Hughes per creare un adattamento musicale del film, intitolato prima \"Starring Norma Desmond\", poi \"Boulevard!\". Il finale era differente, ed il musical terminava con un lieto fine in cui Norma lasciava andare Joe a sposarsi con Betty. La Paramount aveva dato il permesso di adattare un proprio film alla Swanson solo verbalmente, non furono mai presi accordi scritti. Il 20 febbraio 1957, il legale della Paramount, Russell Holman, scrisse una lettera alla Swanson, con cui le vietava di procedere ulteriormente alla stesura del musical, in quanto questo show avrebbe potuto nuocere alla Paramount Nel 1994 Hughes scrisse nuove canzoni e le aggiunse allo score creato con la Swanson e pubblic\u00f2 \"Swanson on Sunset\", in cui raccontava la sua esperienza e quella di Stapley nel realizzare \"Boulevard!\". Un'incisione discografica dell'intero score, oggi conservato nell'archivio \u201c\"Gloria Swanson\"\u201d all'Universit\u00e0 del Texas, \u00e8 stata pubblicata nel 2008.\nNei primi anni sessanta Stephen Sondheim progett\u00f2 di fare un musical basato su \"Viale del Tramonto\" e compose la musica della prima scena del musical, con la collaborazione del librettista Burt Shevelove. Sondheim chiese a Wilder un parere sul proprio lavoro (in cui Jeanette MacDonald avrebbe dovuto ricoprire il ruolo di Norma), dopo averlo conosciuto ad un cocktail party. \u201cNon pu\u00f2 fare un musical su \"Viale del tramonto\",\u201d rispose Wilder \u201cdeve essere un'opera. Dopo tutto, parla di una regina detronizzata\u201d. Sondheim abbandon\u00f2 il progetto. Qualche anno dopo fu invitato da Harold Prince a comporre le musiche per un remake con Angela Lansbury di un originale film muto; Sondheim rifiut\u00f2 il lavoro, citando la conversazione con Wilder.\nQuando Andrew Lloyd Webber vide il film all'inizio degli anni settanta, fu ispirato a scrivere qualche canzone sul film per un eventuale adattamento teatrale. Tuttavia, Lloyd Webber utilizz\u00f2 quelle canzoni per la colonna sonora del film \"Gumshoe\".. Nel 1976, dopo una conversazione con Harold Prince, che deteneva diritti teatrali di Viale del Tramonto, Lloyd Webber cominci\u00f2 a pensare all'adattamento musicale del film, pur non cominciando a scrivere nulla se non dopo il debutto di \"Aspects of Love\" nel 1989.\nA quel punto Lloyd Webber, decidendo che \"Sunset\" sarebbe stato il suo prossimo lavoro, rese privata la Really Useful Group, in modo da poter fare \u201cfilm invece che musical\u201d.\nNel 1991 Lloyd Webber chiese ad Amy Powers, un avvocato di New York con esperienze da librettista, di scrivere i versi di \"Sunset Boulevard\". Al progetto si aggiunse Don Black, che aiut\u00f2 Powers con le liriche; i versi scritti dai due, insieme alla musica di Lloyd Webber, furono ascoltati da un pubblico per la prima volta nel 1991 al Sydmonton Festival. Norma Desmond era interpretata da Ria Jones. Il musical non piacque al pubblico. Una versione rivisitata e corretta, con nuove liriche di Christopher Hampton, fu messa nuovamente in scena al Sydmonton Festival nel 1992, con Patti LuPone nel ruolo di Norma, e fu accolto con vasti consensi. Lloyd Webber utilizz\u00f2 alcuni pezzi musicali presi dal suo musical \"Cricket\", scritto con Tim Rice, che ebbe un grande successo al Castello di Windsor e al Sydmonton Festival.\nProduzioni.\nWest End.\nLa produzione originale del West End di Londra, con la regia di Trevor Nunn e le coreografie di Bob Avian, ha aperto il 12 luglio 1993 all'Adelphi Theatre. Il cast comprendeva Patti LuPone nel ruolo di Norma, Kevin Anderson in quello di Joe Gillis, Meredith Braun come Betty Shaefer, Daniel Benzali era l'ex-marito e regista di Norma, Max e Gareth Snook nel ruolo di Artie, il miglior amico del protagonista.\nAlla prima officiale erano presenti Billy Wilder, la moglie Audrey e Nancy Olson, che aveva interpretato Betty nel film del 1950. Wilder ha detto del musical \u201cLa cosa migliore che hanno fatto \u00e8 lasciare la sceneggiatura intatta\u201d, mentre di Patti LuPone ha detto \u201c\u00c8 una vera stella dal momento in cui entra in scena\u201d .\"\nLe recensioni erano miste, soprattutto da parte del Associated Press, ma Patti LuPone fu molto apprezzata da tutti i critici \"\nIl musical chiuse per tre settimane, dal 19 aprile 1994, in coincidenza con il debutto a Broadway, per poi riaprire dopo una nuova \u201cnotte della prima\u201d. Questa seconda produzione aveva una nuova canzone (\"Every Movie's A Circus\"), una nuova scenografia e un nuovo cast: Norma era Betty Buckley, mentre Joe era John Barrowman . Michael Bauer, l'originale DeMille, sostituiva Benzali nel ruolo di Max, mentre Anita Louise Combe era la nuova Betty. Bauer interpret\u00f2 Max fino alla chiusura del musical e poi nel tour nel Regno Unito e nel concerto della BBC; la Combe aveva gi\u00e0 interpretato Betty come prima sostituta a Londra per nove mesi, per poi essere la prima Betty nella produzione canadese, al fianco di Diahann Carroll). Anche questa volta, le recensioni furono buone\nLa Buckley sostitu\u00ec Glenn Close nel secondo anno di repliche a Broadway. Elaine Paige, che aveva gi\u00e0 sostituito Betty Buckley durante una settimana di malattia nel 1994, divenne la nuova Norma di Londra nel maggio 1995, prima di lasciare l'Adlephi Theatre per andare a sostituire Betty Buckley a Broadway.\nPetula Clark, che aveva gi\u00e0 sostituito Elaine Paige nel settembre 1995, divenne la Norma di ruolo nel gennaio 1996, quando Elaine Paige part\u00ec per New York.\nRita Moreno ha sostituito brevemente Petula Clark tra l'ottobre e il novembre 1996, prima che la Clark tornasse a interpretare Norma Desmond fino al termine delle repliche nella primavera successiva; il ruolo di Joe fu interpretato dopo Barrowman anche da Alexander Hanson e Graham Bickley, nell'ultimo anno dello spettacolo.\nSunset Boulevard, infine, chiuse il 5 aprile 1997, dopo 1530 repliche.\nLos Angeles.\nLa prima rappresentazione del musical negli Stati Uniti avvenne allo Shubert Theatre di Los Angeles il 9 dicembre 1993 con Glenn Close nel ruolo di Norma e Alan Campbell in quello di Joe Gillis. Nel cast figuravano anche George Hearn (Max) e Judy Kuhn (Betty). Lloyd Webber aveva parzialmente riorganizzato la sceneggiatura e il libretto, eliminando punti inutili all'economia della narrazione e alleggerendo lo show, aggiungendo anche la canzone \"Every Movie's A Circus\".. Questa produzione fu accolta meglio dai critici di quella londinese e fu un successo immediato, replicando 369 volte. Il cast di Los Angeles incise anche una propria versione discografica del musical, ancora una volto pi\u00f9 apprezzata di quella londinese. \u00c8 tuttora l'unica incisione completa del musical, visto che l'incisione del cast originale londinese dura circa trenta minuti in meno.\nScoppi\u00f2 in seguito una polemica riguardo a Faye Dunaway, che fu ingaggiata per sostituire Glenn Close. La Dunaway inizi\u00f2 a provare con il nuovo cast, che comprendeva Rex Smith (Joe) e Jon Cypher (Max). I biglietti per le repliche con la Dunaway furono velocemente venduti ma, poco dopo, i produttori annunciarono che l'attrice era vocalmente incapace di sostenere il ruolo di Norma e che quindi il musical avrebbe chiuso dopo che Glenn Close fosse stata trasferita a Broadway. La Dunaway, allora, ha intentato causa affermando che le affermazioni del produttore fossero diffamatorie. Questa battaglia legale \u00e8 stata la vera ragione della chiusura del musical a Los Angeles, visto che la produzione accusava la Dunaway di non aver le capacit\u00e0 adatte a sostenere il ruolo di Norma. Tuttavia, temendo che la questione potesse danneggiare l'imminente debutto del musical a Broadway, la produzione pag\u00f2 un risarcimento alla Dunaway, concludendo la questione definitivamente.\nBroadway.\nIl musical ha debuttato al Minskoff Theatre di Broadway il 17 novembre 1994 con Glenn Close, George Hearn e Alan Campbell nei rispettivi ruoli e Alice Ripley era la nuova Betty. Tra gli altri membri del cast figuravano Alan Oppenheimer (Cecil B. DeMille) e Vincent Tumeo (Artie Green), al suo debutto a Broadway. La vendita dei biglietti del musical \u00e8 stata la pi\u00f9 veloce della storia di Broadway, e lo spettacolo ha replicato per 977 volte. Billy Wilder partecip\u00f2 alla prima e, alla chiamata alla ribalta, fu presentato al pubblico da Glenn Close. Nella stessa stagione soltanto un altro musical fu candidato al Tony Award e Sunset Boulevard vinse facilmente il premio come miglior musical e altri sei Tony Awards, tra i quali quello per la miglior attrice protagonista a Glenn Close.\nPatti LuPone, a cui era stato promesso di interpretare Norma anche a Broadway, fece causa ad Andrew Lloyd Webber e fu risarcita con un milione di dollari; lo stesso era accaduto anche a Faye Dunaway a Los Angeles, dove l'attrice avrebbe dovuto sostituire Glenn Close. Ma Lloyd Webber, dopo aver ascoltato l'attrice cantare, la licenzi\u00f2. Anche la Dunaway querel\u00f2 Lloyd Webber.\nIl musical, pur essendo diventato molto popolare, chiuse in ribasso a causa delle numerose spese a seguito delle battaglie legali ma, soprattutto, per gli enormi costi di produzioni riguardanti il cast e l'impianto scenico, che ammontavano a venti milioni di dollari. Apposta per questo musical fu coniato il termine \u201cflop-hit\u201d. Il musical aveva venduto pi\u00f9 di un milione di biglietti nella sola Broadway.\nTour statunitense.\nIl primo tour nazionale del musical negli Stati Uniti inizi\u00f2 nel 1996 con Linda Balgord nel ruolo di Norma, e chiuse circa un anno dopo a causa degli esorbitanti costi di produzione e del trasporto della scenografia. Andrew Lloyd Webber allora convoc\u00f2 la scenografa Susan H. Schulman per progettare una produzione differente e con un impatto scenico pi\u00f9 modesto e con maggior facilit\u00e0 di trasporto, con Petula Clark ancora una volta protagonista e Lewis Cleale nel ruolo di Joe. Questa produzione vinse un \"Anthony Powell's Tony Award\" per i nuovi costumi, la nuova scenografia semplificata di Derek McLane e per le nuove modifiche effettuate sul libretto da Schulman e Don Black. Questa nuova produzione, debuttata a Pittsburgh, gir\u00f2 per varie citt\u00e0 degli Stati Uniti e chiuse a Chicago circa due anni dopo il debutto.\nNell'agosto del 2001 part\u00ec da Plymouth il primo tour del musical nel Regno Unito, con Faith Brown nel ruolo di Norma ed Earl Carpenter in quello di Joel Gillis. La produzione aveva un set pi\u00f9 semplice rispetto a quello della prima produzione londinese con la LuPone, pur non compromettendo la qualit\u00e0 del musical e presentando una certa superiorit\u00e0 rispetto alla scenografia del tour con Petula Clark. Quando Carpenter lasci\u00f2 il tour, fu sostituito da Jeremy Finch, gi\u00e0 primo sostituto per il ruolo di Joe Gillis. Nel ruolo di Arte Green e come secondo sostituto di Joe c'era Ramin Karimloo. Il tour termin\u00f2 a Manchester nella fine del 2002, con ottime recensioni ed un pubblico entusiasta.\nCanada.\nLa prima produzione canadese del musical debutt\u00f2 nel 1995. Il cast comprendeva Diahann Carroll (Norma), Rex Smith (Joe Gillis), Walter Charles (Max) e Anita Louise Combe (Betty Shaefer, ruolo gi\u00e0 ricoperto a Londra). Nonostante le ottime recensioni e buone critiche sulla stessa Carroll, il musical rimase in scena per un minor tempo rispetto alle aspettative. Il musical ha debuttato a Toronto e, in seguito, \u00e8 stato trasportato a Vancouver, dove ha chiuso dopo pochi mesi. Esiste anche un'incisione discografica con i pezzi migliori del musical eseguiti da questo cast canadese, realizzata nel 1995.\nAustralia.\nNell'ottobre 1996 apr\u00ec al Regent Theatre di Melbourne, fresco di restaurazione, la prima produzione australiana del musical. Il cast comprendeva Debra Byrne nel ruolo di Norma, Hugh Jackman in quello di Joe e Catherine Porter (Betty). In seguito Maria Mercedes inizi\u00f2 a lavorare nel musical alternandosi con la Byrne nel ruolo della protagonista in due delle otto repliche settimanali. Amanda Harrison, futura star di \"Wicked\", sostitu\u00ec la Porter nel ruolo di Betty nell'ultimo mese della produzione, che chiuse il 14 giugno 1997.\nEuropa.\nLa prima produzione tedesca del musical debutt\u00f2 il 7 dicembre 1995 al Rhein-Main Theater, fresco dopo un nuovo restauro, di Niedernhausen, con Helen Schneider e Uwe Kr\u00f6ger nei ruoli principali. Il ruolo di Norma, in seguito, \u00e8 stato ricoperto anche da Daniela Ziegler e Christina Grimandi e poi ancora dalla Schneider. Lo show replic\u00f2 con un discreto successo fino al maggio 1998. Negli ultimi mesi della produzione la Schneider fu rimpiazzata da Sue Mathys nel ruolo di Norma Desmond. Nel 1996 \u00e8 stata distribuita al pubblico un'incisione discografica del musical con il cast originale (Helen Schneider e Uwe Kr\u00f6ger).\nUna produzione a basso costo e non autorizzata debutt\u00f2 in Spagna nel 2000, con pesanti alterazioni del libretto e della storia e con una grossa revisione rispetto alle produzioni originali di Londra, Broadway e Los Angeles.\nUn tour in lingua tedesca del musical debutt\u00f2 nei Paesi Bassi il 10 ottobre 2008 con Simone Kleinsma e Pia Douwes che si alternavano nel ruolo di Norma, mentre Antonie Kamerling interpretava Joe Gillis. La Kleinsma ha vinto per questo ruolo il Dutch Musical Awards come migliore attrice protagonista nel 2009 e anche il Flemish Musical Prizes per la migliore attrice. \u00c8 stata commercializzata una versione discografica del musical con la Kleinsma nel ruolo di Norma che comprendeva quattro tracce bonus in cui Pia Douwes cantava le canzoni pi\u00f9 importanti di Norma.\nLa prima produzione svedese del musical ha avuto luogo a V\u00e4rmlandsoperan nel settembre 2009, con ottime recensioni. Il ruolo di Norma era ricoperto dall'attrice svedese Maria Lundqvist. Una produzione pi\u00f9 elaborata del musical ha aperto alla Gothenburg Opera House nell'ottobre 2010 con Gunilla Backman nel ruolo di Norma. La Backman aveva gi\u00e0 lavorato in Sunset Boulevard, interpretando Betty Shaefer nella produzione originale tedesca.\nConcerti.\nNel 2004 Petula Clark riprese il ruolo di Norma insieme a Michael Ball (Joe) in una versione concertale del musical per due serate alla Cork Opera House in Irlanda, che fu in seguito trasmesso via radio dalla BBC. A questo punto Petula Clark, con pi\u00f9 di duemila e cinquecento repliche nel ruolo di Norma, \u00e8 diventata l'attrice ad aver ricoperto questo ruolo pi\u00f9 a lungo.\nUn altro concerto di Sunset Boulevard in due serate si \u00e8 tenuto a Sydney 2004 dalla Production Company; Judi Connelli era Norma, Michael Cormick era Joe e Anthony Warlow interpretava Max. La Production Company ha messo in scena la versione concertale anche a Melbourne per una settimana nel 2005. Connelli \u00e8 stata nuovamente Norma, David Campbell era Joe. Il concerto registr\u00f2 il tutto esaurito in tutte le repliche.\nRevival del West End.\nUna produzione \u201cda camera\u201d del musical stette sul palcoscenico del Watermill Theatre di Newbury per otto settimane nell'estate del 2008. Craig Revel Horwood curava le regia e le coreografie, mentre il cast comprendeva Kathryn Evans nel ruolo di Norma Desmond e Ben Goddard in quello di Joe Gillis. In questa produzioni gli attori, oltre a cantare, suonavano anche degli strumenti. Questa produzione fu trasferita a Comedy Theatre nel West End londinese e le repliche cominciarono il 4 dicembre, mentre il 15 dicembre 2008 si tenne la prima ufficiale. Evans e Goddard ricoprivano ancora i due ruoli principali, mentre Dave Willetts interpretava Max. Il musical ottenne recensioni miste e chiuse il 19 settembre 2009, protraendo la sua permanenza al Comedy Theatre di quattro mesi rispetto alla chiusura originaria, che doveva avvenire il 30 maggio del 2009 Ci sono piani per produzioni in Tour o a Broadway di questa nuova versione del musical.\nNel 2016, Glenn Close ha ripreso il ruolo di Norma Desmond per una versione semiscenica con l'orchestra dell'English National Opera.\nAltre.\nLa prima produzione regionale del musical con licenza della RUG rimase in scena al Mariott Theatre di Chicago per un periodo limitato, e rimase la prima produzione regionale ufficialmente concessa dei successivi sei anni. Nel 2010 la RUG ha deciso di distribuire la licenza per produrre il musical, che \u00e8 stato realizzato in decine di produzioni regionali e tour minori negli Stati Uniti e nel Regno Unito.\nUna produzione della Ogunquit Playhouse ha replicato dal 28 giugno al 14 agosto 2010 con Stefanie Powers nel ruolo di Norma e Todd Gearhart in quello di Joe Gillis. \u00c8 stata la prima produzione totalmente messa in scena negli Stati Uniti da oltre un decennio. Questa produzione era diretta da Shaun Kerrison, con coreografie di Tom Kosis e costumi di Anthony Powell, mentre Anthony Powell cur\u00f2 interamente la nuova scenografia della produzione all'Ogunquit Playhouse.\nAnche l'Arvada Centre (Denver (Colorado)) ha creato una propria versione del musical andata in scena dal 14 settembre al 10 ottobre 2010. Ironicamente, questa era la citt\u00e0 in cui il primo disastroso tour del musical aveva debuttato nel 1996. Nel cast figuravano Ann Crumb nel ruolo di Norma e Kevin Earley in quello di Joe. La produzione aveva la regia di Rod A. Landsberry.\nUna produzione al Signature Theatre (Arlington) ha replicato dal 7 dicembre 2010 al 13 febbraio 2011, con la regia di e Florence Lacey nel ruolo di Norma. Questa produzione contava su un'orchestra di venti membri, la pi\u00f9 grande che abbia mai suonato in questo musical.\nLa Pioneer Theatre Company di Salt Lake City (Utah) ha messo in scena il musical dal 29 aprile al 14 maggio 2011. Lynne Wintersteller recitava nel ruolo di Norma, Benjamin Eakeley in quello di Joe Gillis e Martin Vidnovic in quello di Max von Mayerling; la regia era curata da John Going. Atri membri della produzione erano: il coreografo Jayne Luke, il direttore musicale Michael Rice, lo scenografo George Maxwell, il costumista Carol Wells-Day, il lighting designer Dennis Parichy e l'addetto al suono Matthew Tibbs.\nIl Music Theatre di Wichita ha messo in scena un'altra produzione dal 6 al 10 giugno 2011, con un'orchestra di 27 membri. Il musical aveva la regia di Mark Madama e Ann Morrison ricopriva il ruolo di Norma, mentre Chris Peluso era Joe Gillis, Nicolas F. Saverine era Max Mayerling e Kaleigh Cronin interpretava Betty Schaefer.\nIl Barn Theatre di Augusta (Michigan) ha messo in scena il musical con la Quattro volte vincitrice del Emmy Kim Zimmer nel ruolo di Norma dal 23 agosto al 4 settembre 2011. Il musical aveva la regia di Hans Friedrichs e John Jay Espino.\nL'Arizona Broadway Theatre di Peoria ha deciso di realizzare una propria produzione del musical a partire dal marzo 2012, con Cassandra Klaphake nel ruolo di Norma.\nLa Pittsburgh Civic Light Opera metter\u00e0 in scena un proprio allestimento del musical del luglio 2012, con Liz Callaway nel ruolo di Norma Desmond.\nAdattamento cinematografico.\nSi vocifera che la Paramount Pictures voglia realizzare una versione cinematografica del musical. Si \u00e8 pensato, per il ruolo di Norma Desmond a Glenn Close, Barbra Streisand, Elaine Paige, Liza Minnelli e Meryl Streep, mentre per il ruolo del protagonista a Ewan McGregor. Tuttavia non c'\u00e8 una conferma a questa ipotesi.\nNell'agosto del 2011 Lloyd Webber ha affermato che vorrebbe Madonna nel ruolo di Norma in un'eventuale versione cinematografica, dicendo anche che difficilmente la star avrebbe risposto alla sua chiamata.\nNel dicembre 2011, dopo l'usicita in DVD e Blu-ray Disc del \"Phantom of the Opera\" alla Royal Albert Hall, Andrew Lloyd Webber ha affermato in un'intervista al The Daily Mail di voler mettere in scena una nuova produzione pi\u00f9 economica del musical con Glenn Close, di farla registrare e di trasmetterla al cinema e ricavarne DVD. Nel febbraio 2019 viene confermato l'adattamento cinematografico del musical che vedr\u00e0 protagonista Glenn Close e che sar\u00e0 diretto da Rob Ashford."}
{"id": "1547966", "revid": "1543377", "url": "https://it.wikipedia.org/wiki?curid=1547966", "title": "Contea di Strafford", "text": "La contea di Strafford, in inglese Strafford County, \u00e8 una contea dello Stato del New Hampshire, negli Stati Uniti d'America. La popolazione al censimento del 2000 era di 112.233 abitanti, 123.589 secondo una stima del 2009 Il capoluogo di contea \u00e8 Dover.\nGeografia fisica.\nLa contea si trova nella parte sud-orientale del New Hampshire. L'U.S. Census Bureau certifica che l'estensione della contea \u00e8 di 995\u00a0km\u00b2, di cui 39\u00a0km\u00b2 coperti da acque interne."}
{"id": "1547967", "revid": "599013", "url": "https://it.wikipedia.org/wiki?curid=1547967", "title": "Unione cattolica della stampa italiana", "text": "LUnione Cattolica della Stampa Italiana (Ucsi) \u00e8 una associazione cattolica di giornalisti e di professionisti della comunicazione.\nStoria.\nNel 1895 fu promossa a Milano da don Davide Albertario l'\u00abAssociazione dei giornalisti cattolici italiani\u00bb, che ebbe breve vita.\nNel 1908 nacque a Roma la Federazione della Stampa. Tre anni dopo a Milano fu fondata l'\u00abAssociazione della stampa cattolica italiana\u00bb, con compiti di organizzazione e tutela simili a quelli dell'associazione romana. Si associarono 29 quotidiani e 150 periodici.\nIl regime fascista represse tutte le associazioni non in linea con il governo.\nIl 3 maggio 1959 si svolse a Roma l'assemblea costitutiva dell'\u00abUnione cattolica della stampa italiana\u00bb. Fra i fondatori vanno ricordati: Raimondo Manzini (primo presidente nazionale), Guido Gonella, Giuseppe Dalla Torre, Carlo Trabucco, Enrico Lucatello, Pietro Pavan, Federico Alessandrini e Andrea Spada. Nell'enunciare i principi-guida dell'associazione, si afferm\u00f2 che l'Unione doveva servire per valorizzare il contributo dei laici cattolici impegnati nella comunicazione \u00abper accrescere nell'opinione pubblica la stima per il giornalismo quale strumento di verit\u00e0, giustizia e fraternit\u00e0\u00bb.\nL'Ucsi associa attualmente circa tremila giornalisti italiani ed \u00e8 tra le pi\u00f9 prestigiose associazioni giornalistiche italiane. \u00c8 organizzata su base regionale, con sezioni provinciali e diocesane, e una sede centrale nella citt\u00e0 di Roma.\nCongressi nazionali.\nIl congresso rappresenta il momento di maggiore confronto dell'associazione a livello nazionale. Di norma le elezioni delle cariche associative avvengono durante il congresso."}
{"id": "1547969", "revid": "1543377", "url": "https://it.wikipedia.org/wiki?curid=1547969", "title": "Contea di Sullivan (New Hampshire)", "text": "La contea di Sullivan, in inglese Sullivan County, \u00e8 una contea dello Stato del New Hampshire, negli Stati Uniti d'America. La popolazione al censimento del 2000 era di 40.458 abitanti, 42.692 secondo una stima del 2009. Il capoluogo di contea \u00e8 Newport.\nGeografia fisica.\nLa contea si trova nella parte centro-occidentale del New Hampshire. L'U.S. Census Bureau certifica che l'estensione della contea \u00e8 di 1.430\u00a0km\u00b2, di cui 39\u00a0km\u00b2 coperti da acque interne."}
{"id": "1547970", "revid": "767487", "url": "https://it.wikipedia.org/wiki?curid=1547970", "title": "Rediu (Neam\u021b)", "text": "Rediu \u00e8 un comune della Romania di 5.283 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Be\u021be\u0219ti, Poloboc, Rediu, Socea."}
{"id": "1547984", "revid": "767487", "url": "https://it.wikipedia.org/wiki?curid=1547984", "title": "Rom\u00e2ni", "text": "Rom\u00e2ni \u00e8 un comune della Romania di 4.492 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Go\u0219mani, Rom\u00e2ni, Sili\u0219tea."}
{"id": "1547988", "revid": "1869172", "url": "https://it.wikipedia.org/wiki?curid=1547988", "title": "OllyDbg", "text": "OllyDbg \u00e8 un debugger, disponibile solo in versione a 32 bit, per sistemi Microsoft Windows.\nOllyDbg traccia i registri, riconosce le funzioni e i parametri passati alle principali librerie standard, le chiamate alle API del sistema operativo, eventuali salti condizionali, tabelle, costanti, variabili e stringhe. Tutto questo, sia all'interno di DLL, che di eseguibili EXE.\nUn particolare interessante di OllyDBG \u00e8 dato dalla possibilit\u00e0 di essere esteso tramite plugin.\nL'ultima versione stabile disponibile del programma \u00e8 la 2.01 pubblicata il 27 settembre 2013.\nLa versione attuale di OllyDbg non supporta binari compilati per processori a 64bit. Una versione dotata di tale supporto \u00e8 stata promessa in passato."}
{"id": "1547989", "revid": "62004", "url": "https://it.wikipedia.org/wiki?curid=1547989", "title": "Juan Francisco Palencia", "text": ""}
{"id": "1547990", "revid": "223320", "url": "https://it.wikipedia.org/wiki?curid=1547990", "title": "Mitsuishi Kotono", "text": ""}
{"id": "1547991", "revid": "1305772", "url": "https://it.wikipedia.org/wiki?curid=1547991", "title": "Revanche", "text": ""}
{"id": "1547993", "revid": "1728", "url": "https://it.wikipedia.org/wiki?curid=1547993", "title": "Rupia delle Riau", "text": "La rupia (\"rupiah\" ) \u00e8 stata la valuta separata delle isole Riau tra il 1963 ed il 1964. Sostituiva il ringgit malese alla pari e fu sostituito dalla rupia indonesiana con un tasso di 1 rupia delle Riau = 14,7 rupie indonesiane.\nFurono emesse monete con valori da 1, 5, 10, 25 e 50 sen. Furono tutta coniate in alluminio e datate 1962. Recavano l'iscrizione identificativa \"Kepulauan Riau\" sul bordo (cfr. Rupia della nuova Guinea occidentale). La carta-moneta fu emessa dalla Repubblica Indonesia con i valori da 1 e 2\u00bd rupie e dalla Bank Indonesia con i valori da 5, 10 e 100 rupie."}
{"id": "1547994", "revid": "1305772", "url": "https://it.wikipedia.org/wiki?curid=1547994", "title": "Ruginoasa (Neam\u021b)", "text": "Ruginoasa \u00e8 un comune della Romania di 1.993 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Bozienii de Sus e Ruginoasa."}
{"id": "1547996", "revid": "1851848", "url": "https://it.wikipedia.org/wiki?curid=1547996", "title": "Giancarlo Vitali (calciatore)", "text": "Carriera.\nGiocatore.\nGenoa.\nTira i primi calci a Parma, in una societ\u00e0 del centro storico, il Parma Vecchia, militante nel campionato di Serie C: qui viene notato dai dirigenti del che nel 1946 lo portano nel capoluogo ligure. Il suo esordio in Serie A avviene il 22 settembre 1946 contro il Brescia (4-0 per il Genoa). Nel suo primo anno in serie A gioca 16 partite segnando 2 gol, di cui uno proprio il giorno del suo debutto, alla prima giornata di campionato, il 22 settembre 1946, nella vittoria casalinga contro il Brescia per 4-0.\nPadova.\nNel 1947 passa in Serie B col Padova, dove gioca tre stagioni; nella prima di Serie B segna 17 reti contribuendo alla promozione in Serie A. Titolare nelle due stagioni successive in A, segna rispettivamente 6 (nella stagione 1948-1949, tra cui la doppietta con cui i veneti vinsero la prima partita di serie A della squadra nel dopoguerra, il 26 settembre 1948, in Padova-Lazio 2-0) e 19 gol: quest'ultimo \u00e8 il suo record assoluto e gli frutt\u00f2 il decimo posto nella classifica dei cannonieri di quella stagione.\nFiorentina.\n\u00c8 quindi il turno della Fiorentina con cui giocher\u00e0 2 stagioni segnando complessivamente 15 reti, tra cui una rete nella vittoria casalinga dell'11 maggio 1952 contro l'Inter per 5-0.\nNapoli.\nAchille Lauro lo chiama, nel 1952, al Napoli, dove arriva insieme ai nuovi acquisti Jeppson e Bruno Pesaola: inizia il primo anno segnando al debutto stagionale della squadra in campionato, il 14 settembre 1952, negli ultimi minuti della vittoria casalinga contro l'Atalanta per 2-0, per ripetere la buona prestazione con una tripletta il 28 settembre 1952 nella vittoria casalinga contro l'Udinese per 4-2, prime delle 14 reti che daranno a lui il settimo posto nella classifica dei cannonieri stagionali insieme al compagno di squadra Jeppson ed alla squadra il quarto posto in classifica, a sei punti dall'Inter che si laurea campione d'Italia. L'anno successivo gioca con Bugatti.\nSPAL.\nDopo 132 partite e 42 gol nel Napoli, Vitali viene girato alla SPAL di Paolo Mazza. A Ferrara Vitali ritrova gli stimoli e nel campionato 1957-1958 segna 6 reti, contribuendo alla salvezza dei ferraresi. Nella stagione successiva ricostruisce l'asse con il compagno di squadra Pandolfini ritornato alla SPAL; inizialmente titolare, a partire dalla settima giornata esce di scena costringendolo, a 33 anni, a dire addio alla massima serie.\nUltimi anni.\nNel 1959 Mazza lo cede ai neopromossi in Serie C della assieme a Novelli II e dove ritrover\u00e0, l'anno successivo, il suo ex compagno alla SPAL: il portiere Toros. Chiude a 35 anni, nel 1961 con 50 partite e 7 reti con i toscani in C.\nIn Serie A realizz\u00f2 89 gol in 300 partite, in B 17 in 31 gare.\nNazionale.\nDisput\u00f2 una partita in Nazionale B e tre in Nazionale Giovanile; convocato per la nazionale maggiore, non pot\u00e9 giocare per infortunio.\nAllenatore.\nNel 1961, cessata l'attivit\u00e0 di calciatore, Vitali intraprese quella di allenatore sulla panchina del , proseguendo sino agli anni '80 prevalentemente in Serie C e D. Allen\u00f2 la squadra della sua citt\u00e0, il , nelle due incarnazioni del Parma A.S. e poi dell'A.C. Parmense con cui viene promosso in Quarta Serie ed arriva in finale di Coppa Italia di categoria. Passa poi ad allenare il Sorrento, conducendoli alla promozione in Serie B nel 1971 in una stagione in cui, con Giuseppe Bruscolotti in campo, subirono dodici reti; lasciata la squadra della costiera dopo il vittorioso campionato perch\u00e9 non confermato allena la , in un momento in cui la societ\u00e0 \u00e8 vittima di problemi economici, tanto da essere, nel corso del ritiro precampionato in un primo momento esclusa dal campionato: dopo aver chiuso il girone d'andata con un solo punto di distanza dal Brindisi primo in classifica, la classifica finale vede i granata terminare la stagione al quarto posto. Allena quindi il , la Pro Vasto, la Paganese, dove fu sostituito dopo sette partite da Gennaro Rambone, per problemi di costanza della squadra, i toscani del \"Quarrata\", quindi torn\u00f2 al Sorrento nel campionato 1977-1978 con la squadra allora in C2. Nel campionato 1978-1979 sostitu\u00ec Gino Raffin, guidando la squadra sinch\u00e9 Salvatore Rea non lo rimpiazz\u00f2 nella stagione 1979-1980. Chiuse la carriera guidando il Milazzo."}
{"id": "1548004", "revid": "1612372", "url": "https://it.wikipedia.org/wiki?curid=1548004", "title": "S\u0103b\u0103oani", "text": "S\u0103b\u0103oani \u00e8 un comune della Romania nel distretto di Neam\u021b, nella regione storica della Moldavia. Nel comune vi \u00e8 presente un forte componente di siculi di Transilvania e sassoni di Transilvania.\nIl comune S\u0103b\u0103oani \u00e8 il pi\u00f9 grande e uno dei pi\u00f9 vecchi insediamenti rurali nel distretto (in rumeno \"jude\u0163ul\") \"Neam\u0163\". \u00c8 situato nella zona centrale-estica del distretto di Neam\u0163, \u00e8 collegata a ovest mediante l'intersezione con la strada europea E85 (DN2) con la strada nazionale DN28, si trova a 12 chilometri di distanza dalla citt\u00e0 di Roman e a 62 chilometri distanza dalla citt\u00e0 Piatra Neam\u0163 capoluogo del distretto di Neam\u0163. Il comune S\u0103b\u0103oani \u00e8 formato da dal paesino \"S\u0103b\u0103oani\" e dal villaggio \"Traian\".\nLa popolazione nell'ultimo censimento dell'ottobre 2011 nel comune S\u0103b\u0103oani aveva una popolazione stabile di 11 127 persone.\nGeografia del comune.\nIl comune si trova nell'estremit\u00e0 est del distretto al limite con il distretto di Ia\u0219i, sull'altopiano superiore tra i due fiumi Siret e Moldova, a nord della citt\u00e0 di Roman. \u00c9 percorsa dalla strada nazionale DN2, che unisce Roman a Suceava. Vicino a S\u0103b\u0103oani, sulla stessa strada si ramifica con la strada nazionale DN28, che porta a Ia\u0219i. Sempre vicino a S\u0103b\u0103oani, poco pi\u00f9 a nord, sempre dal DN2 si ramificano due strade statali, la DJ207B, che porta verso sud a Cordun e Roman (dove termina la DN2); e la DN208, che porta verso nord nel distretto di Ia\u0219i, verso i comuni Mirce\u0219ti, H\u0103l\u0103uce\u0219ti, Mogo\u0219e\u0219ti-Siret, Stolniceni-Pr\u0103jescu, Pa\u0219cani (dove si interseca con DN28A), Valea Seac\u0103, Lespezi, e molto pi\u00f9 distante nel distretto di Suceava a Dolhasca, Dolhe\u0219ti, Preute\u0219ti e F\u0103lticeni (dove termina DN2). Nel comune passa anche la ferrovia Roman-Suceava, dove i treni fermano alla stazione di S\u0103b\u0103oani.\nSociet\u00e0.\nEvoluzione demografica.\nIn base al censimento effettuato nel 2011, la popolazione del comune S\u0103b\u0103oani \u00e8 di 9 901 abitanti, in diminuzione rispetto al censimento anteriore del 2002, quando si registrarono 10 301 abitanti. La maggioranza degli abitanti \u00e8 romena (95,73%). Per il 4,21% della popolazione l'appartenenza etnica non \u00e8 conosciuta. Dal punto di vista religioso la maggior parte degli abitanti \u00e8 romano-cattolica (93,61%), con una minoranza ortodossa (1,89%). Per il restante 4,23% della popolazione non \u00e8 conosciuta l'appartenenza religiosa.\nLeggenda e origini del comune S\u0103b\u0103oani.\nLa leggende della formazione del comune S\u0103b\u0103oani la ritroviamo nelle pagine di un manoscritto \u201dCronica de la S\u0103b\u0103oani\u201d, monografia realizzata da Petre Sescu (P\u0103durarul) (trad D.V).\nCos\u00ec come \u00e8 mostrato in questa opera, il comune S\u0103b\u0103oani di oggi si \u00e8 formato dal vecchio villaggio Berinde\u015fti, situato \u201csulla fiancata della collina da dove abbracciai con la vista e comprendeva con gli occhi liberi l'intera valle del fiume Siret, con le sue campagne estese\u2026\u201d. Il nome del paesino, fa notare l'autore, proviene dalla parola turca \"berindei\u201d, dato dai turchi ai rivoli che attraversavano queste terre.\nIl villaggio Berinde\u015fti \u00e8 stato derubato molte volte dalle armate turche e t\u0103t\u0103r\u0103\u015fti, le case venivano bruciate a intervalli corti di tempo, e gli uomini erano obbligati a fuggire, nelle foreste, dagli invasori. In seguito a queste invasioni, gli abitanti del villaggio Berinde\u015fti si sono decisi di ritirarsi dalla fiancata della collina nella foresta nelle vicinanze, verso il tramonto a 2 km distanza. Hanno lasciato le case abbandonate in piena campagna, con la chiesa in mezzo al villaggio, abbandonando questi posti divenuti pericolosi. Anche oggi gli abitanti del paese S\u0103b\u0103oani chiamano il posto dove c'\u00e8 stato il vecchio focolare del villaggio, Berinde\u015fti, e agli abitanti del centro villaggio dove una volta c'era la chiesa di pietra, vengono chiamati \u201eMise\u015fke\u201d.\nA poco a poco, le persone che si stabilirono sull'attuale sede del villaggio di S\u0103b\u0103oani abbatterono gli alberi dell'antica foresta. Questo processo ha portato alla nascita di una valle gigante di terra attorno al villaggio, simile a una fortificazione che proteggeva l'insediamento circostante. Dietro queste \"trincee\" trovarono rifugio in tempi di angoscia gli abitanti di S\u0103b\u0103oanil. Dopo la cessazione delle invasioni, la fama di questa distesa di terra si plac\u00f2, essendo usata solo come \"recinzione\", separando il fuoco del villaggio dall'enorme campo circostante.\nSembra che il primo abitante che lasci\u00f2 Berinde\u015fti e si stabil\u00ec nel mezzo della foresta soprastante si chiamava Szabo Ioan Martin. \"Quando Szabo entr\u00f2 qui nella foresta, costru\u00ec una casa su una piccola valle, dove c'era uno stagno, una fonte d'acqua necessaria per quei tempi, attualmente questo posto si trova dove c'\u00e8 la casa di Sebi Ioan (Chiri\u021ba) dove ha vissuto Niclu\u015f Nita nell'orto di Ghearghi\u015f Peter, oggi Strada Muncii, ... \u201d. Qui la prima casa nella foresta fu costruita da Szabo Ioan Martin, da cui deriva anche il nome del villaggio di S\u0103b\u0103oani.\nLa data di fondazione di Szabo e dei suoi compagni nella foresta non \u00e8 nota, perch\u00e9 non si ritirarono tutti da Berinde\u015fti in una sola volta, ma solo una parte, un fatto confermato dai documenti storici dal 1600 fino alla met\u00e0 del XVIII secolo che segnalano l'esistenza di due villaggi: S\u0103b\u0103oani e Berinde\u015fti.\nL'et\u00e0 di S\u0103b\u0103oani pu\u00f2 essere vista anche dalle strade tortuose, storte, curve, rotte, ecc. Perch\u00e9 ogni nuovo arrivato nel bosco si faceva strada a caso attraverso gli alberi, senza attraversare la strada di accesso, quindi camminavano da una casa all'altra sui sentieri attraverso gli alberi.\nDopo essersi moltiplicati, gli abitanti del nuovo villaggio hanno incominciato a tracciare le strade di accesso, ma sono stati costretti a bypassare gli alberi secolari e le case gi\u00e0 costruite, che hanno portato al disegno delle strade, spezzate come si vede oggi.\nTuttavia, quelli che provengono da Berinde\u015fti non sono i primi esploratori di questa foresta. Al momento delle loro prime esplorazioni qui, in una parte a loro sconosciuta, viveva un gruppo di persone le cui fonti storiche ci informano che il grande Imperatore Stefan cel Mare intorno al 1468 sospese il pagamento di qualsiasi tassa, per gli abitanti di due villaggi, uno dei quali aveva il nome di Locos, cio\u00e8 l'attuale quartiere di \"Licu\u015fenii\" di oggi, che apparteneva alla Diocesi di Roman, un fatto che attesta l'esistenza di una popolazione a quel tempo nel nord della foresta in cui si avventur\u00f2 la popolazione di Berinde\u015fti.\nDopo l'installazione della popolazione di Berinde\u015fti nella rispettiva foresta, si formarono due villaggi separati l'uno dall'altro, a una distanza di circa 2 km: i nuovi arrivati, i seguaci di Szabo, nel sud della foresta e il gruppo di persone che vivevano nel nord della foresta.\nDopo il 1900 il villaggio di Licu\u015feni si fonde con il villaggio di S\u0103b\u0103oani e passa dal punto di vista amministrativo al municipio del comune di Sab\u0103oani."}
{"id": "1548007", "revid": "287204", "url": "https://it.wikipedia.org/wiki?curid=1548007", "title": "Sabaoani", "text": ""}
{"id": "1548014", "revid": "767487", "url": "https://it.wikipedia.org/wiki?curid=1548014", "title": "S\u0103vine\u0219ti", "text": "S\u0103vine\u0219ti \u00e8 un comune della Romania di 6.608 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Dumbrava-Deal e S\u0103vine\u0219ti."}
{"id": "1548015", "revid": "287204", "url": "https://it.wikipedia.org/wiki?curid=1548015", "title": "Savinesti", "text": ""}
{"id": "1548017", "revid": "1573940", "url": "https://it.wikipedia.org/wiki?curid=1548017", "title": "Microchiroptera", "text": "I Microchirotteri (Microchiroptera ) sono un sottordine di pipistrelli.\nDescrizione.\nDimensioni.\nAl sottordine dei Microchirotteri appartengono pipistrelli di piccole e medie dimensioni, che variano dal minuscolo \"Craseonycteris thonglongyai\" di soli 2 grammi al \"Macroderma gigas\" che raggiunge i 216 grammi.\nCaratteristiche fisiche.\nLa caratteristica principale che li contraddistingue dai Megachirotteri \u00e8 l'aspetto complesso dell'orecchio esterno, dove i margini non formano mai un anello completo. Sono spesso presenti un trago e un antitrago e talvolta le orecchie sono unite tra loro alla base e variano notevolmente nelle proporzioni tra le specie.\nIl secondo dito della mano non \u00e8 indipendente dal terzo ed \u00e8 privo dell'ultima falange e dell'artiglio. La coda \u00e8 quasi sempre ben sviluppata e inclusa nell'uropatagio completamente o solo in parte. Sono spesso presenti delle formazioni carnose sul naso, dette foglie nasali, e sulla bocca e il mento. Gli occhi sono generalmente ridotti, la funzione visiva \u00e8 spesso limitata. Solitamente il corpo \u00e8 ricoperto di una densa pelliccia uniforme, tranne che nel genere \"Cheiromeles\", dove le specie sono completamente glabre. Le ali variano notevolmente nelle proporzioni, in relazione al comportamento e alla dieta. Ali corte e larghe forniscono una maggiore portanza e quindi una maggiore manovrabilit\u00e0, adatta al volo lento o tra gli ostacoli oppure in stazionamento davanti a fiori o frutti. Invece ali lunghe e strette permettono velocit\u00e0 pi\u00f9 elevate e lunga autonomia, necessarie per predazione negli spazi aperti. Le membrane alari sono attaccate lungo i fianchi del corpo. In alcune specie l'attaccatura \u00e8 lungo la spina dorsale, dando l'impressione di una schiena priva di peli. I denti sono tipici degli insettivori, tranne che in qualche Fillostomide. I denti masticatori sono diversi uno dall'altro e hanno una disposizione delle cuspidi tipica a W. Il cranio presenta un rostro specializzato nella forma e un processo post-orbitale assente o rudimentale, eccetto che negli Emballonuridi.\nEcolocazione.\nL'orientamento avviene principalmente tramite l'ecolocazione, per mezzo di ultrasuoni generati dalla laringe. Le frequenze generalmente variano tra 25 e 100\u00a0kHz, sebbene alcune specie possono emettere suoni anche a 150\u00a0kHz. Gli impulsi variano anche in funzione delle strategie predatorie e dei meccanismi con cui le informazioni vengono elaborate.\nSolitamente gli impulsi fuoriescono dalla bocca o dalle narici, nel qual caso vengono orientati correttamente dalla foglia nasale e il segnale di ritorno viene intercettato dalle orecchie.\nBiologia.\nComportamento.\nLa maggior parte delle specie sono fortemente gregarie, raggiungendo colonie di diversi milioni di individui. Necessitano di siti di riposo specifici. Si possono trovare in grotte, crepacci, sugli alberi e nelle loro cavit\u00e0, sotto tronchi caduti, e in qualsiasi tipologia di fabbricati umani. Poich\u00e9 la maggior parte dei Microchirotteri hanno un elevato metabolismo, durante i periodi pi\u00f9 freddi attivano stati di ibernazione, oppure di torpore durante i momenti di inattivit\u00e0 durante la giornata. Tuttavia diverse specie preferiscono migrare in localit\u00e0 pi\u00f9 calde.\nAlimentazione.\nLa maggior parte dI questi pipistrelli \u00e8 insettivora. Tuttavia sono presenti specie carnivore, piscivore e anche frugivore e nettarinivore. Le 3 specie di Desmodontinae si nutrono solamente di sangue di altri vertebrati, in particolare di animali domestici e uccelli. Soltanto \"Mystacina tuberculata\" \u00e8 onnivora.\nRiproduzione.\nGran parte di questi pipistrelli hanno una stagione riproduttiva prima di entrare in ibernazione, se questa condizione \u00e8 presente. Poich\u00e9 \u00e8 necessario sincronizzare le nascite con la disponibilit\u00e0 di risorse alimentari, molte specie hanno evoluto complessi sistemi di riproduzione come l'ovulazione ritardata o indotta, il deposito di sperma, la fecondazione, l'impianto ritardato e la diapausa embrionica. Le femmine generalmente danno alla luce 1-2 piccoli alla volta, tranne che in alcune specie del genere \"Lasiurus\", dove possono nascere fino a 4 piccoli alla volta. L'aspettativa di vita \u00e8 eccezionalmente lunga. Nonostante che tra i mammiferi normalmente gli individui pi\u00f9 piccoli hanno una vita pi\u00f9 breve, questi animali possono raggiungere anche i 30 anni. Il record appartiene a un esemplare di \"Myotis lucifugus\" il quale fu catturato nuovamente dopo 33 anni dalla sua prima marcatura.\nDistribuzione e habitat.\nI Microchirotteri sono diffusi in tutto il mondo, con eccezione delle zone polari e di alcune isole remote.\nVivono in molteplici tipi di habitat, dalle foreste tropicali, alle zone desertiche e insediamenti umani."}
{"id": "1548018", "revid": "131358", "url": "https://it.wikipedia.org/wiki?curid=1548018", "title": "Football Club Nantes Atlantique", "text": ""}
{"id": "1548019", "revid": "118535749", "url": "https://it.wikipedia.org/wiki?curid=1548019", "title": "Amsterdam Baroque Orchestra &amp; Choir", "text": "La Amsterdam Baroque Orchestra &amp; Choir \u00e8 un'orchestra olandese specializzata nell'esecuzione di musica del periodo barocco e classico.\nStoria.\nL'orchestra \u00e8 stata fondata da Ton Koopman nel 1979. Il complesso \u00e8 costituito da importanti solisti di strumenti musicali che si riuniscono sette volte all'anno per esplorare ed eseguire le musiche del repertorio sotto la guida di Ton Koopman.\nNel 1993, Koopman ha creato l\"'Amsterdam Baroque Choir\" come complemento necessario per l'esecuzione di musiche aventi parti vocali.\nIl repertorio del gruppo va dai primi anni del XVII secolo a Mozart.\nAl debutto congiunto dell'orchestra e del coro, il complesso ha riscosso unanimi consensi all'esecuzione del \"Requiem\" e dei \"Vespri\" di Biber. L'anno successivo Koopman inizi\u00f2 a registrare l'integrale delle cantate di Bach, progetto che fu completato nel 2006. Recentemente ha registrato la \"Passione secondo Marco\" sempre di Bach, nella revisione del maestro Ton Koopman."}
{"id": "1548020", "revid": "322321", "url": "https://it.wikipedia.org/wiki?curid=1548020", "title": "Claudio di Seyssel", "text": "Biografia.\nStudi\u00f2 giurisprudenza prima all'universit\u00e0 di Torino e poi a Pavia con Giasone del Maino; a Torino divenne professore assumendo la cattedra del suo maestro Giacomino da San Giorgio.\nDal 1501 al 1512 fu amministratore apostolico della diocesi di Lodi, per l'esilio inflitto al vescovo Ottaviano Maria Sforza. Durante tale periodo, promosse lavori di ammodernamento e restauro della cattedrale della citt\u00e0. \nGi\u00e0 vescovo di Marsiglia, dal 1515, Claudio di Seyssel, in passato membro attivo della vita politica tra Savoia e Francia, venne indicato come uno dei possibili candidati al seggio arcivescovile di Torino dal duca di Savoia Carlo II, sotto la pressione della madre Bianca di Monferrato. L'11 maggio 1517, Claudio, rinunciando al titolo di vescovo di Marsiglia, fu trasferito all'arcidiocesi di Torino.\nAttivamente impegnato nella conversione delle comunit\u00e0 valdesi delle valli montane, specie intorno a Pragelato, Claudio di Seyssel dedic\u00f2 loro infinite attenzioni, prima di essere richiamato a Torino da Carlo II, che cos\u00ec lo nominava consigliere ducale. Quest'incarico limit\u00f2 la sua attivit\u00e0 pastorale, forse, ma certamente non la sua passione per lo scrivere: redasse infatti due volumi, tra cui un trattato dal titolo \"De Divina Providentia\".\nIl 17 maggio 1520 fece testamento e il 1\u00ba giugno mor\u00ec. Il suo funerale fu celebrato con grande solennit\u00e0 per volont\u00e0 di Andrea Provana, con la presenza del duca di Savoia. Nella sagrestia del Duomo di Torino vi \u00e8 il suo sepolcro con monumento funebre, opera, risalente al 1526, dello scultore Matteo Sanmicheli.\nTradusse per primo in francese la \"Storia romana\" di Appiano, la \"Guerra del Peloponneso\" di Tucidide, le \"Historiae Philippicae\" di Pompeo Trogo e la \"Storia ecclesiastica\" di Eusebio di Cesarea, anche se le sue traduzioni (eseguite dal latino) furono tutte pubblicate postume."}
{"id": "1548022", "revid": "76963", "url": "https://it.wikipedia.org/wiki?curid=1548022", "title": "Robert David Hall", "text": "Biografia.\nHa frequentato la University of California (UCLA), Los Angeles, conseguendo la laurea in Letteratura inglese nel 1971.\nNel 1978 la sua vita cambia radicalmente. Gli vengono amputate entrambe le gambe a causa di un incidente che gli provoc\u00f2 delle gravi ustioni sul 65% del corpo. Da allora fa uso di arti meccanici e si \u00e8 dedicato molto all'attivit\u00e0 musicale. \u00c8 proprio attraverso il recupero psicologico, operato attraverso la musica, che incontra la terza moglie un anno dopo il suo incidente, sposandola circa 20 anni pi\u00f9 tardi.\nAttore di carattere, barbuto, fin dal suo incidente ha fatto parecchia attivit\u00e0 radiofonica e di doppiaggio, che gli consentono di compensare la sua incapacit\u00e0 motoria.\nViene scelto per il ruolo del coroner, Dr Albert Robbins, su \"\" (2000); inizialmente doveva essere un unico episodio ma, immediatamente, col suo carattere, diviene un personaggio (secondario) eccellente. Partendo da questo successo monumentale, Hall diviene un portavoce appassionato dell'importanza di assumere attori con incapacit\u00e0 fisico-motorie. \u00c8 stato testimone di fronte al Congresso e rappresenta una colonna nazionale presiedendo il Comitato delle Star con Incapacit\u00e0.\n\u00c8 un ottimo cantante e pianista, grande esecutore anche con la chitarra.\nVita privata.\nSi \u00e8 sposato tre volte dal 1969 al 1974 con Susan Petroni, nel 1979 spos\u00f2 Connie Cole, una makeup artist, con la quale ha un figlio, Andrew nato nel 1981, nel 1999, ha sposato Judy Stearns, musicista."}
{"id": "1548024", "revid": "1543377", "url": "https://it.wikipedia.org/wiki?curid=1548024", "title": "109P/Swift-Tuttle", "text": "La Cometa Swift-Tuttle, formalmente designata come 109P/Swift-Tuttle, \u00e8 una cometa periodica del Sistema solare, appartenente alla famiglia cometaria della cometa di Halley. \u00c8 il corpo progenitore dello sciame meteorico delle Perseidi, tra i pi\u00f9 conosciuti e regolari: tale legame fu scoperto da Giovanni Schiaparelli nel 1866, a seguito del passaggio al perielio della cometa del 1862, come riportato in un suo scambio epistolare con Padre Angelo Secchi.\nScoperta.\n\u00c8 stata scoperta indipendentemente da Lewis Swift il 16 luglio del 1862 e da Horace Parnell Tuttle il successivo 19 luglio. Alcuni astronomi italiani la scoprirono indipendentemente: Antonio Pacinotti e Carlo Toussaint da Firenze il 22 luglio 1862, Padre Paolo Rosa il 25 luglio 1862 da Roma . La cometa ha fatto ritorno nel 1992, riscoperta dall'astrofilo giapponese Tsuruhiko Kiuchi il 27 settembre di quell'anno.\nPericolo di collisione.\nLa cometa descrive un'orbita che ha alte probabilit\u00e0 di entrare in collisione con la Terra o la Luna in futuro: questo evento, per\u00f2, sembra per fortuna scongiurato almeno per tutto il millennio corrente.\nL'allarme venne lanciato dopo il ritorno della cometa del 1992: in quella occasione, il passaggio al perielio si verific\u00f2 con 17 giorni di ritardo rispetto a quanto preventivato. Si calcol\u00f2 allora che, se anche il successivo passaggio al perielio, previsto per il 12 luglio 2126, si verificasse con un ritardo quasi analogo, pi\u00f9 precisamente di 15 giorni, la cometa potrebbe colpire la Terra o la Luna il 14 agosto di quello stesso anno.\nSuccessivamente, il calcolo della traiettoria dell'orbita \u00e8 stato migliorato grazie alla identificazione di tre precedenti passaggi (nel 1737, nel 188 e nel 69 a.C.): l'orbita si \u00e8 rivelata pi\u00f9 stabile di quanto ipotizzato, facendo svanire il timore di una minaccia almeno per i prossimi ritorni della cometa.\nLa minima distanza tra l'orbita della cometa 109P/Swift-Tuttle e quella terrestre (\"minimum orbital intersection distance\" o MOID) \u00e8 attualmente di 0,00089\u00a0UA. La cometa ha un'orbita retrograda, come si evince dal fatto che essa presenta una inclinazione superiore ai 90\u00b0 e precisamente di 113\u00b0 27'."}
{"id": "1548026", "revid": "1149807", "url": "https://it.wikipedia.org/wiki?curid=1548026", "title": "Emi Shinohara", "text": "\u00c8 particolarmente nota per aver doppiato Makoto Kino/Sailor Jupiter in \"Sailor Moon\"; ruolo che perde per\u00f2 in \"Pretty Guardian Sailor Moon Crystal\" venendo sostituita da Ami Koshimizu. Ha fatto parte anche del gruppo canoro delle Peach Hips, composto dalle cinque doppiatrici dell'anime storico di Sailor Moon. Lavora attualmente per l'agenzia \"81 Produce\"."}
{"id": "1548032", "revid": "767487", "url": "https://it.wikipedia.org/wiki?curid=1548032", "title": "Secuieni (Neam\u021b)", "text": "Secuieni \u00e8 un comune della Romania di 3.543 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 9 villaggi: Ba\u0219ta, B\u00e2rjoveni, Bogze\u0219ti, Butn\u0103re\u0219ti, Giule\u0219ti, Pr\u0103je\u0219ti, Secuieni, Secuienii Noi, Unce\u0219ti."}
{"id": "1548042", "revid": "1305772", "url": "https://it.wikipedia.org/wiki?curid=1548042", "title": "St\u0103ni\u021ba", "text": "St\u0103ni\u021ba \u00e8 un comune della Romania di 2.281 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 7 villaggi: Chicerea, Ghidion, Poienile Oancei, St\u0103ni\u021ba, Todireni, Veja, Vl\u0103dnicele."}
{"id": "1548044", "revid": "287204", "url": "https://it.wikipedia.org/wiki?curid=1548044", "title": "Stanita", "text": ""}
{"id": "1548046", "revid": "115358437", "url": "https://it.wikipedia.org/wiki?curid=1548046", "title": "Eteroatomi", "text": "Nel campo della chimica organica si definiscono eteroatomi tutti gli atomi appartenenti ad una molecola organica, o catena carboniosa (lineare o ciclica), che siano diversi da carbonio ed idrogeno.\nSono generalmente considerati tali l'ossigeno, l'azoto, il fosforo, lo zolfo, il boro, gli alogeni (fluoro, cloro, bromo e iodio), ed anche altri elementi semimetallici, nonch\u00e9 alcuni metalli in grado di formare composti di coordinazione col carbonio stesso.\nPer fare un esempio nella molecola del clorobenzene (C6H5Cl) il cloro \u00e8 definito \"eteroatomo\".\nUn composto ciclico che contenga eteroatomi all'interno del suo anello viene detto composto eterociclico (ad esempio l'arsolo o il fosfolo).\nSignificato in biologia molecolare.\nIn biologia molecolare, nella descrizione della struttura delle proteine si considerano invece eteroatomi qualsiasi atomo non covalentemente legato alle catene polipeptidiche formanti la proteina in esame.\nIn particolare nel formato Protein Data Bank un eteroatomo \u00e8 memorizzato con il codice HETATM, spesso \u00e8 componente di un cofattore della proteina cristallizzato con essa."}
{"id": "1548047", "revid": "729019", "url": "https://it.wikipedia.org/wiki?curid=1548047", "title": "Rika Fukami", "text": "\u00c8 particolarmente nota per aver doppiato Minako Aino/Sailor Venus in Sailor Moon; ruolo che perde per\u00f2 in Pretty Guardian Sailor Moon Crystal venedo sostituita da Shizuka It\u014d. Ha fatto parte anche del gruppo canoro delle Peach Hips, composto dalle cinque doppiatrici dell'anime storico di Sailor Moon."}
{"id": "1548049", "revid": "767487", "url": "https://it.wikipedia.org/wiki?curid=1548049", "title": "\u0218tefan cel Mare (Neam\u021b)", "text": "\u0218tefan cel Mare \u00e8 un comune della Romania di 3.282 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 7 villaggi: Bordea, C\u00e2rligi, Deleni, Du\u0219e\u0219ti, Ghigoie\u0219ti, Soci, \u0218tefan cel Mare."}
{"id": "1548056", "revid": "110157", "url": "https://it.wikipedia.org/wiki?curid=1548056", "title": "Dissertazione sopra l'anima delle bestie", "text": "Dissertazione sopra l'anima delle bestie \u00e8 un'opera giovanile di Giacomo Leopardi.\nL'opera \u00e8 il primo incontro filosofico con l'animalit\u00e0 da parte di un Giacomo Leopardi giovanissimo, che si sforza di cogliere il senso di un dibattito, vivissimo nel XVII e nel XVIII secolo, sull'anima dei \"bruti\", iniziando cos\u00ec un percorso che lo condurr\u00e0 da un'appropriazione di temi culturali a una loro ricomposizione, su un terreno di personale riflessione; percorso che lo condurr\u00e0 a una posizione singolarmente attuale, motivata con una straordinaria ricchezza di argomentazioni e acute osservazioni."}
{"id": "1548058", "revid": "767487", "url": "https://it.wikipedia.org/wiki?curid=1548058", "title": "Tarc\u0103u", "text": "Tarc\u0103u \u00e8 un comune della Romania di 3.516 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 6 villaggi: Ardelu\u021ba, Brate\u0219, Cazaci, Schitu Tarc\u0103u, Straja, Tarc\u0103u."}
{"id": "1548059", "revid": "174925", "url": "https://it.wikipedia.org/wiki?curid=1548059", "title": "Tancredi (opera)", "text": "Tancredi \u00e8 un'opera lirica musicata da Gioachino Rossini su libretto in due atti di Gaetano Rossi tratto dalla tragedia omonima di Voltaire (1760).La prima ebbe luogo con successo il 6 febbraio 1813 al Teatro la Fenice di Venezia con Adelaide Malanotte ed Elisabetta Manfredini (anche se con il problema dell'indisposizione sia della Melanotte che interpretava Tancredi, sia della Manfredini che era Amenaide: cos\u00ec la recita si interruppe a met\u00e0 dell'atto II e l'opera completa si ascolt\u00f2 ancora con successo solo l'11 febbraio).\nVersioni e fortuna.\n\"Tancredi\" venne composto alla villa Pliniana sul lago di Como, e come altre opere rossiniane occup\u00f2 il musicista per un tempo brevissimo (tre mesi e mezzo o addirittura tre giorni secondo la tradizione).&lt;br&gt;Una nuova versione, con finale tragico anzich\u00e9 lieto, and\u00f2 in scena al Teatro comunale di Ferrara il 21 marzo 1813 con Marco Bordogni. I versi del nuovo finale furono scritti dal conte Luigi Lechi. Per l'occasione Rossini apport\u00f2 alcuni cambiamenti al piano originario dell'opera, spostando, sopprimendo o sostituendo alcuni Numeri, ma il pubblico non grad\u00ec il nuovo finale.\nInfine, il 18 dicembre dello stesso anno, l'opera fu rappresentata per l'inaugurazione del Teatro Re di Milano, in una terza e definitiva versione, nella quale Rossini ripristin\u00f2 il lieto fine e inser\u00ec tre nuovi pezzi. In questa forma l'opera divenne per un certo periodo una delle pi\u00f9 popolari, rappresentata in tutti i teatri d'Italia. Stendhal la considerava l'opera migliore di Rossini.\nVerso la met\u00e0 dell'Ottocento, con l'affermarsi di un nuovo gusto, \"Tancredi\" scomparve quasi completamente dalle scene. Sopravvisse solo la cabaletta \"Di tanti palpiti\", anche nella forma della parafrasi o della variazione strumentale.\nA partire da una storica ripresa al Maggio Musicale Fiorentino nel 1952, \"Tancredi\" \u00e8 gradualmente tornata ad affacciarsi sui pi\u00f9 prestigiosi palcoscenici operistici e oggi \u00e8 considerata tra i lavori pi\u00f9 ispirati ed equilibrati del Rossini serio.\nIl manoscritto \u00e8 conservato presso il Museo Teatrale alla Scala di Milano.\nTrama.\nAntefatto.\nSiamo a Siracusa, nel 1005, durante le lotte tra bizantini [sarebbe pi\u00f9 corretto parlare di saraceni visto il libretto] e siciliani. La citt\u00e0 mantiene la sua indipendenza, anche se \u00e8 devastata dalle lotte intestine tra le famiglie di Argirio e Orbazzano. Il nobile Tancredi, amante della figlia di Argirio, Amenaide, viene esiliato perch\u00e9 ritenuto fedele a Bisanzio.\nAtto I.\nArgirio, per fare pace con l'antico nemico Orbazzano, gli promette in sposa la figlia Amenaide, che per\u00f2 ama ancora Tancredi, ed \u00e8 oggetto delle mire di Solamir, il nemico saraceno; egli infatti l'ha chiesta in sposa, ma Argirio la offre ad Orbazzano. Amenaide intanto ha scritto una lettera a Tancredi per farlo tornare; una lettera mai giunta a destinazione.\nTancredi ritorna, credendo Amenaide ancora fedele; lei tenta di opporsi alle nozze, incontrando l'ira del padre, e cerca di far partire l'amato, ma Orbazzano mostra a tutti la lettera di Amenaide, che si crede rivolta a Solamir. Amenaide non svela la verit\u00e0 per non tradire Tancredi e viene arrestata.\nAtto II.\nArgirio \u00e8 combattuto tra ragion di stato e amore paterno, ma \u00e8 costretto comunque a condannare la figlia. Allora si presenta un cavaliere sconosciuto (Tancredi) che difende Amenaide, e chiede un duello con Orbazzano per liberarla. Orbazzano viene sconfitto e ucciso, e cos\u00ec Amenaide \u00e8 libera; ma Tancredi la crede ancora spergiura.\nIntanto i saraceni minacciano i siracusani, se Amenaide non sar\u00e0 offerta sposa a Solamir, Siracusa verr\u00e0 distrutta. Tancredi decide di combattere contro di loro per liberare la citt\u00e0, e le truppe infatti vincono. Argirio svela la verit\u00e0 a Tancredi, che torna da Amenaide, chiedendo scusa. L'opera si conclude col giubilo generale.\n(Finale della versione di Ferrara: purtroppo, ferito in battaglia, Tancredi muore, ma spira, comunque, felice di sapere di essere amato sia da Amenaide che dalla sua citt\u00e0, grata per la vittoria)."}
{"id": "1548060", "revid": "287204", "url": "https://it.wikipedia.org/wiki?curid=1548060", "title": "Tarcau", "text": ""}
{"id": "1548063", "revid": "110157", "url": "https://it.wikipedia.org/wiki?curid=1548063", "title": "Wakaresaseya", "text": " \u00e8 un termine con cui si indicano quelle aziende giapponesi specializzate nella separazione tra coppie sposate o fidanzate, spesso coinvolgendo uno dei due membri in un'ulteriore relazione sentimentale con un'altra persona per poter facilitare le pratiche legali. \nPer una certa somma, su chiamata del cliente, un impiegato dell'azienda sotto copertura inizier\u00e0 a sviluppare una relazione con l'obiettivo. \nSebbene ad usufruire di questo servizio siano per lo pi\u00f9 mariti o mogli stanchi del proprio compagno, non mancano occasioni in cui i richiedenti vogliano umiliare un rivale oppure vendicarsi di qualcuno o addirittura rovinare qualche altra relazione. \nNel 2005, in Giappone, erano circa quindici le compagnie specializzate, sebbene esse siano in aumento grazie alla popolarit\u00e0 ottenuta attraverso internet.\nChi lavora in questo settore ammette che gli uomini sono gli obiettivi pi\u00f9 facili e fragili.\nQuesto genere di affari ha avuto una ribalta nel 2010 quando una compagnia wakaresaseya \u00e8 stata denunciata per omicidio colposo: una delle impiegate s'era veramente innamorata di un suo obiettivo e, dopo la rivelazione, questi la volle abbandonare e lei, in preda ad un raptus, uccise l'obiettivo. "}
{"id": "1548064", "revid": "1305772", "url": "https://it.wikipedia.org/wiki?curid=1548064", "title": "Fatherland", "text": "Fatherland \u00e8 la parola in lingua inglese per madrepatria. Varie opere riportano questo titolo:"}
{"id": "1548066", "revid": "842", "url": "https://it.wikipedia.org/wiki?curid=1548066", "title": "My sims", "text": ""}
{"id": "1548067", "revid": "1305772", "url": "https://it.wikipedia.org/wiki?curid=1548067", "title": "Clonazione (disambigua)", "text": "Il termine clonazione (dal greco \"kl\u00f2n\" = germoglio, ramoscello) pu\u00f2 assumere diversi significati a seconda dei differenti ambiti di utilizzo."}
{"id": "1548068", "revid": "117987845", "url": "https://it.wikipedia.org/wiki?curid=1548068", "title": "Sovrapposto", "text": "Il sovrapposto \u00e8 un tipo di arma da fuoco lunga a due canne lisce analogo alla doppietta.\nViene utilizzato in attivit\u00e0 sportive (es tiro a volo, in tal caso vengono utilizzati per\u00f2 modelli ad anima liscia) e per la caccia.\nCaratteristiche.\nI componenti strutturali sono gli stessi della doppietta; se ne differenzia, per\u00f2, per il fatto che le due canne sono accostate non su di un piano orizzontale ma verticale. \u00c8 usato ad anima sia rigata che liscia. \u00c8 preferito dagli sportivi perch\u00e9 ritenuto pi\u00f9 preciso. \nIn realt\u00e0 la sua \"maggior precisione\" non risiede in caratteristiche balistiche intrinseche ma proprio negli effetti che si producono a causa della disposizione delle canne al momento dello sparo. Nel sovrapposto, infatti, si hanno due sole forze che agiscono sulla spalla del tiratore: una che tende a spostare l'arma all'indietro (rinculo) ed un'altra che tende a spostarla verso l'alto (rilevamento). Nel giustapposto a queste due se ne aggiunge una terza che tende a spostare il fucile di lato, data appunto la posizione delle canne. Questo pu\u00f2 compromettere l'accuratezza della mira in quanto il calcio tende a muoversi troppo sulla spalla ed \u00e8 pi\u00f9 difficile mantenere l'arma nella posizione voluta, per poter eventualmente doppiare il colpo con la massima rapidit\u00e0.\nD'altro canto il sovrapposto \u00e8 tendenzialmente meno resistente allo sparo con la canna alta, data la distanza di questa dal centro di rotazione. Questa \u00e8 la ragione per la quale si preferisce quest'ultima per i calibri molto potenti nella caccia ad animali pericolosi (la doppietta e il sovrapposto da caccia grossa sono denominati \"express\"). \u00c8 il tipo di fucile meno indicato per la caccia da appostamento fisso in quanto si rischia di rovinare la bindella facendola sbattere sulla superficie superiore della feritoia."}
{"id": "1548071", "revid": "767487", "url": "https://it.wikipedia.org/wiki?curid=1548071", "title": "Peach Hips", "text": "Le Peach Hips erano un gruppo musicale giapponese composto dalle cinque doppiatrici delle protagoniste dell'anime Sailor Moon. La loro carriera discografica e i loro tour sono durati per tutto il tempo di trasmissione dell'anime in televisione. Il genere cantato dalle Peach Hips era il \"j-pop\", la musica pop giapponese. La maggior parte del loro repertorio era legato alle sigle dell'anime e le image song dei personaggi da loro interpretati."}
{"id": "1548073", "revid": "3115", "url": "https://it.wikipedia.org/wiki?curid=1548073", "title": "Klaus Ebner", "text": "Scrive prosa (narrativa e saggi) in tedesco, e poesie in tedesco e in catalano.\nBiografia.\nDurante gli studi di filologia romanza e tedesca e di traduttologia negli anni 80 del secolo scorso all'universit\u00e0 di Vienna lavorava per una rivista letteraria. Dopodich\u00e9 cominci\u00f2 varie attivit\u00e0 professionali, come la traduzione, l'insegnamento di lingue straniere e la gestione di progetti informatici. Negli anni 90 scrisse articoli specializzati e libri su temi di software e di reti informatiche.\nDopo la scuola incominci\u00f2 a scrivere brevi testi narrativi, poesie e radiodrammi, che venivano pubblicate soprattutto sulle riviste letterarie e culturali. Klaus Ebner \u00e8 narratore, saggista e poeta. Una parte delle poesie viene scritta in lingua catalana.\nEbner scrive sulle societ\u00e0 multiculturali, le mentalit\u00e0 differenti, le lingue, le etnie e le credenze. Al Premio Internazionale di Poesia Nosside fu menzionato la poesia \"uomo di carta\". La giuria parlava di una \"tristezza metropolitana\", e poi: \"Sullo stesso piano di immediata partecipazione si pone \"l'uomo di carta\" di Klaus Ebner, che ha come \"pasto\" la solitudine e come \"ornamento\" un'illusa speranza\". Ecco il poema e la sua traduzione italiana:\nAll'inizio del 2008 Klaus Ebner ricevette il premio letterario Wiener Werkstattpreis 2007. La narrazione vincitrice \"Der Fl\u00fcgel Last (Il peso delle ali)\" descrive i giorni nell'ospedale di una ragazza di sette anni malata di cancro. Lo stile narrativo si avvicina alla prospettiva della fanciulla. Il saggio vincitore \"Was blieb vom Wei\u00dfen Ritter? (Che cosa rimase del cavaliere bianco?)\" introduce nel romanzo medievale \"Tirant lo Blanch\" dello scrittore valenziano Joanot Martorell; qui, l'autore ha mescolato la sua propria esperienza di lettore con fatti storici e filologici.\nL'autore vive e lavora a Vienna ed \u00e8 membro della Grazer Autorinnen Autorenversammlung (GAV) e del \u00d6sterreichischer Schriftstellerverband (\u00d6SV)."}
{"id": "1548074", "revid": "110157", "url": "https://it.wikipedia.org/wiki?curid=1548074", "title": "Ta\u0219ca", "text": "Ta\u0219ca \u00e8 un comune della Romania di 2.719 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Hamzoaia, Neagra, Ta\u0219ca, Tico\u0219-Floarea."}
{"id": "1548078", "revid": "78273", "url": "https://it.wikipedia.org/wiki?curid=1548078", "title": "Arcizelig", "text": ""}
{"id": "1548088", "revid": "538762", "url": "https://it.wikipedia.org/wiki?curid=1548088", "title": "Ars Antiqua Austria", "text": "Ars Antiqua Austria \u00e8 un'orchestra da camera fondata a Linz nel 1995 allo scopo di riscoprire il repertorio austriaco di musica barocca utilizzando gli strumenti dell'epoca o loro copie moderne.\nStoria.\nAlla Corte imperiale di Vienna, durante il periodo barocco, la musica era influenzata dai compositori Italiani e francesi. Elementi di queste scuole fusi con sonorit\u00e0 prese dalla musica popolare slava e ungherese vennero a costituire la musica barocca austriaca.\nIl nucleo del gruppo \u00e8 costituito da otto strumentisti diretti dal violinista Gunar Letzbor. L'orchestra pu\u00f2 per\u00f2 talvolta aumentare il suo organico in funzione delle opere eseguite."}
{"id": "1548091", "revid": "22475", "url": "https://it.wikipedia.org/wiki?curid=1548091", "title": "Mola (arte)", "text": "La mola (in italiano pi\u00f9 comunemente molas) \u00e8 una forma di artigianato strettamente legata all'abbigliamento tradizionale degli indios Kuna che abitano le isole di San Blas, provincia di Kuna Yala, Panama. Con la sovrapposizione di strati di tessuto opportunamente ritagliati e cuciti si creano complicati e coloratissimi disegni.\nNella lingua Dulegaya \"mola\" significa camicia o vestito, l'uso di ornare gli abiti con questa tecnica deriva dall'antica abitudine delle donne Kuna di decorare il proprio corpo con disegni geometrici realizzati con colori naturali. Recentemente gli stessi disegni sono stati trasportati sugli abiti per mezzo di stoffe colorate e ricami.\nIl costume.\nLa mola \u00e8 la parte principale dell'abito che le donne Kuna portano ogni giorno.\nIl costume intero comprende:\nCostruzione.\nSu uno strato di tessuto che forma la base vengono applicati strati successivi di tessuto di colore contrastante ritagliato e cucito con piccoli punti praticamente invisibili, in modo da formare complicati disegni lineari. I particolari ultimi del disegno vengono aggiunti con vari punti di ricamo.\nIconografia.\nI disegni tradizionali sono astratti, lineari e geometrici, direttamente derivati dallo stile di decorazione geometrica che veniva anticamente utilizzata per dipingere il corpo. Altri soggetti sono ispirati dalle leggende Kuna o dalle loro tradizioni come l'olasu (anello da naso) o la svastica che compare nella bandiera Kuna Yala dal 1925. Forte fonte d'ispirazione \u00e8 la natura con l'arcobaleno, gli animali, i fiori e le piante anche se soggetti \"moderni\" cominciano ad affacciarsi e a mescolarsi ai temi tradizionali."}
{"id": "1548097", "revid": "33689", "url": "https://it.wikipedia.org/wiki?curid=1548097", "title": "Olivetti M19", "text": "L'Olivetti M19 \u00e8 un personal computer IBM compatibile di classe economica dell'Olivetti, introdotto nel 1986 dall'azienda italiana per incontrare una pi\u00f9 vasta fascia di mercato, affiancando il pi\u00f9 potente Olivetti M24. \nNel suo segmento questo computer ebbe un discreto successo in Italia.\nCaratteristiche.\n\u00c8 dotato di processore AMD 8088 a 4,77\u00a0MHz prodotto su licenza Intel, due drive floppy disk da 360kB, porta seriale RS-232 e parallela tipo Centronics, monitor a fosfori verdi, da 256 a 640\u00a0KB di memoria RAM e tre porte di espansione ISA. Era fornito di tastiera ridotta a 95 tasti e monitor separato a fosfori verdi che alimentava il computer stesso: il monitor a colori (senza alimentatore per il PC) era opzionale e necessitava di un I/O box (uno scatolino da affiancare al cabinet dell'M19) contenente la scheda grafica CGA e alimentatore separato per il computer.\nPoteva essere dotato di un hard disk \"winchester\" da 40 MB al posto di uno dei drive floppy occupando anche uno slot ISA per il controller del disco. Poteva anche essere installato un altro processore 8088 a 8\u00a0MHz per aumentare la velocit\u00e0 di calcolo. Nella confezione, oltre a computer, monitor e tastiera, si trovavano anche un manuale d'installazione e uso preliminare, un floppy disk dimostrativo, uno per testare l'hardware e uno con una versione base di MS-DOS 2.11 e alcuni programmi di utilit\u00e0. L'edizione completa di MS-DOS andava ordinata a parte: Olivetti ne distribuiva una sua versione, identica a quella Microsoft tranne per la scatola e la manualistica."}
{"id": "1548099", "revid": "110157", "url": "https://it.wikipedia.org/wiki?curid=1548099", "title": "Taqwacore", "text": "Taqwacore \u00e8 un genere tematico relativo al punk rock (in particolare hardcore punk), che introduce temi trattanti la religione islamica.\nQuesta corrente emerse in seguito al romanzo scritto da Michael Muhammad Knight dal titolo di \"The Taqwacores\" (diffuso in Italia sotto il nome di \"Islampunk\") pubblicato nel 2003.\nIl nome \u00e8 un composto aplologico tra le parole \"hardcore\" (tratto da hardcore punk) e la parola araba \"Taqwa\", che nella cultura araba appunto significherebbe \"fare quello che Allah ha comandato, ed evitare quello che ha proibito\". Anche se i primi esempi di punk islamico, come gli Alien Kulture, risalgono ai tardi anni settanta, e sebbene ci siano stati in seguito altri gruppi islamici collegati al punk come gli Asian Dub Foundation, fu il libro di Knight a favorire la nascita di complessi di questo genere anche negli USA.\nLe prime band ad autodefinirsi come taqwacore furono i The Kominas, gli 8-bit e Vote Hezbollah. Altre band che caratterizzano la scena sono Diacritical e Secret Trial Five.\nEssendo un genere prettamente tematico, va ricordato che il taqwacore non \u00e8 un genere musicale, ma unicamente un termine da attribuire a quelle band dalle sonorit\u00e0 punk rock che introducono appunto tematiche riferite alla religione islamica. Non esiste perci\u00f2 uno stile ben preciso ed i gruppi della scena presentano sonorit\u00e0 che, seppur rientranti nella categoria della musica punk, possono essere molto diverse tra loro."}
{"id": "1548103", "revid": "44939", "url": "https://it.wikipedia.org/wiki?curid=1548103", "title": "Zinc finger", "text": ""}
{"id": "1548104", "revid": "1305772", "url": "https://it.wikipedia.org/wiki?curid=1548104", "title": "A New Flame", "text": "A New Flame \u00e8 il terzo album in studio del gruppo musicale britannico Simply Red, pubblicato il 13 febbraio 1989.\nDescrizione.\n\u00c8 l'album della definitiva consacrazione pop del gruppo, che per la prima volta riesce a raggiungere la vetta della classifica britannica. I singoli di maggior successo furono due cover, rispettivamente \"It's Only Love\" (un riadattamento di Barry White) e \"If You Don't Know Me by Now\" di Harold Melvin &amp; the Blue Notes, che divenne uno dei singoli pi\u00f9 ascoltati al mondo in quell'anno. In Italia vende 470.000 copie.\nIl disco vede l'ingresso in formazione del musicista brasiliano Heitor Pereira e sar\u00e0 l'ultimo registrato con i membri originari Chris Joyce e Tony Bower."}
{"id": "1548106", "revid": "287204", "url": "https://it.wikipedia.org/wiki?curid=1548106", "title": "Alex Kidd BMX Trial", "text": " \u00e8 un videogioco sviluppato e pubblicato da SEGA nel 1987 per Sega Master System.\nUnico videogioco di guida con protagonista Alex Kidd, qui in sella su una bici del tipo BMX, il gameplay si presenta come una corsa ad ostacoli in visuale dall'alto. \u00c8 stato distribuito esclusivamente in Giappone.\nIl gioco richiedeva come periferica un apposito \"controller paddle\", in sostituzione del normale gamepad.\nAlcuni nomi dei livelli del gioco e l'abbigliamento del protagonista sono ripresi direttamente dal primo videogioco della serie, \"Alex Kidd in Miracle World\"."}
{"id": "1548107", "revid": "33689", "url": "https://it.wikipedia.org/wiki?curid=1548107", "title": "Vettio Iusto", "text": "Iusto era imparentato con i \"Vettii Grati\"; sposato probabilmente con una Nerazia (\"Neratia\"), suo figlio era Iusto, governatore del Piceno nel 350, la nipote era Giustina, moglie di Valentiniano I."}
{"id": "1548112", "revid": "1935652", "url": "https://it.wikipedia.org/wiki?curid=1548112", "title": "Domenico Cancian", "text": "Biografia.\nNasce a Mareno di Piave, in provincia di Treviso e diocesi di Vittorio Veneto, il 6 aprile 1947 da un'illustre famiglia di antiche origini. \u00c8 fratello dell'imprenditore ed ex europarlamentare del PdL e, successivamente del Nuovo Centrodestra, Antonio Cancian (legislatura 2009-2014).\nFormazione e ministero sacerdotale.\nTrasferitosi a Collevalenza all'et\u00e0 di undici anni, frequenta le scuole presso il seminario fondato da Madre Speranza di Ges\u00f9 Alhama Valera e poi gli studi superiori teologici a Fermo e successivamente a Roma, presso la Pontificia Universit\u00e0 Gregoriana consegue la laurea in teologia biblica.\nIl 18 luglio 1972 \u00e8 ordinato presbitero per la congregazione dei Figli dell'amore misericordioso.\nSvolge la sua attivit\u00e0 pastorale collaborando presso le parrocchie di Collevalenza e di Spinaceto di Roma. Insegna teologia biblica e pastorale nell'Istituto teologico di Assisi. Nel 1987 \u00e8 nominato superiore della comunit\u00e0 dei Figli dell'amore misericordioso del santuario di Collevalenza e nel 1992 vicario generale della Congregazione, successivamente rettore del santuario e il 15 luglio 2004 superiore generale dei Figli dell'amore misericordioso.\nMinistero episcopale.\nIl 16 giugno 2007 papa Benedetto XVI lo nomina vescovo di Citt\u00e0 di Castello; succede a Pellegrino Tomaso Ronchi, dimessosi per raggiunti limiti di et\u00e0. Il 15 settembre successivo riceve l'ordinazione episcopale, nel santuario dell'Amore Misericordioso di Collevalenza, dal cardinale Ennio Antonelli, arcivescovo di Firenze, coconsacranti Giovanni Scanavino, vescovo di Orvieto-Todi e Pellegrino Tomaso Ronchi, vescovo emerito di Citt\u00e0 di Castello. Il 23 settembre prende possesso della diocesi.\nParticolarmente sensibile alle questioni sociali, nel giugno 2008, insieme al vescovo di Arezzo-Cortona-Sansepolcro Gualtiero Bassetti, sottoscrive un documento a sostegno delle richieste dei lavoratori dello stabilimento Buitoni di Sansepolcro, che occupa 450 persone, dove si reca personalmente in visita in un momento di difficolt\u00e0 legata al passaggio di propriet\u00e0. Nel 2013 esprime pubblicamente vicinanza alle maestranze dell'azienda Nardi di Selci-Lama, auspicando che il passaggio di propriet\u00e0 della storica ditta sia orientato pi\u00f9 da logiche evangeliche che di mercato, a salvaguardia degli oltre cento posti di lavoro.\nL'11 settembre 2008 indirizza alla diocesi il primo documento pastorale dal titolo \"Rimanete nel mio amore. Linee pastorali per la Chiesa tifernate\". Nella stessa occasione mette in atto una ristrutturazione degli uffici della curia vescovile e provvede a una prima ridistribuzione del clero diocesano all'interno del tessuto parrocchiale. Il 15 settembre 2009 consegna il secondo documento pastorale, \"Come io ho amato voi\", nel quale propone il modello delle unit\u00e0 pastorali e delle comunit\u00e0 presbiterali. Compie una prima visita pastorale alle tre zone pastorali nel periodo dicembre 2010-febbraio 2011. Al termine della visita, il 15 giugno 2011, presenta alla diocesi una radicale ristrutturazione con cui raggruppa le 60 parrocchie in 11 unit\u00e0 pastorali, a loro volta comprese in 3 zone pastorali. Il 13 novembre 2011 consegna il terzo documento programmatico-pastorale, avente come titolo \"Ges\u00f9 maestro di misericordia\".\nIl 13 luglio 2014 \u00e8 tra i conconsacranti principali di mons. Nazzareno Marconi, vescovo eletto di Macerata-Tolentino-Recanati-Cingoli-Treia.\n\u00c8 membro della commissione episcopale per il clero e la vita consacrata e della commissione mista vescovi-religiosi-istituti secolari presso la Conferenza Episcopale Italiana; \u00e8 inoltre delegato per il clero e la vita consacrata, per il diaconato permanente, per l'evangelizzazione dei popoli e cooperazione tra le Chiese e per la pastorale vocazionale regionale della Conferenza episcopale umbra.\nGenealogia episcopale.\nLa genealogia episcopale \u00e8:"}
{"id": "1548115", "revid": "767487", "url": "https://it.wikipedia.org/wiki?curid=1548115", "title": "El diablo Tour", "text": "El diablo Tour \u00e8 un video live del gruppo musicale rock italiano Litfiba registrato durante il tour di \"El diablo\" del 1991.\nIl concerto comprende la data del 22 gennaio 1991 al Palasport di Cesena.\nIl video \u00e8 stato ideato dalla \"Warner Music Vision\" e distribuito dalla Warner Music Italy.\nTracce.\nintroduzione/back stage/sound check / ecc..."}
{"id": "1548118", "revid": "242434", "url": "https://it.wikipedia.org/wiki?curid=1548118", "title": "Hoover Dam", "text": ""}
{"id": "1548123", "revid": "767487", "url": "https://it.wikipedia.org/wiki?curid=1548123", "title": "Java (gruppo musicale)", "text": "Java \u00e8 un gruppo di rock/hip hop francese creato nel 1997 e composto da:\nBossard, che inizialmente si esibiva con lo pseudonimo di \"Fixi\", e Seguillon, si sono incontrati frequentando il collegio a Parigi, in 1997. Successivamente Bossard impar\u00f2 a suonare la fisarmonica ed i due decisero di formare un gruppo rap chiamandolo Java. Boivin si aggiunse al duo nel 1998, assieme al batterista Marlon, successivamente sostituito da Alexis. Il gruppo ha realizzato il suo primo album, \"Hawa\u00ef\", nel febbraio del 2000, pubblicandolo tre mesi dopo a maggio. Successivamente ha realizzato diversi concerti in Francia, Messico e Libano prima di tornare a registrare, \"Sur Seine\", nel 2001. Il gruppo ha realizzato il suo terzo album, \"Safari Croisi\u00e8re\", pubblicandolo il 29 settembre 2003. Come progetto a s\u00e9 stante, Seguillon ha pubblicato l'album \"Radio Cortex\" nel 2006 sotto lo pseudonimo di \"R-Wan\"."}
{"id": "1548124", "revid": "1418004", "url": "https://it.wikipedia.org/wiki?curid=1548124", "title": "Feldkircher Lyrikpreis", "text": "Il premio per la poesia in lingua tedesca Feldkircher Lyrikpreis \u00e8 un premio annuale; \u00e8 conferito dal teatro \"Theater am Saumarkt\" di Feldkirch (Vorarlberg, Austria). Questo premio per la letteratura viene finanziato dal governo austriaco, dall'amministrazione federale di Vorarlberg e da banche private. Nel 2003 il premio fu attribuito per la prima volta."}
{"id": "1548127", "revid": "451735", "url": "https://it.wikipedia.org/wiki?curid=1548127", "title": "Tonino Zorzi", "text": "Dal 2011 fa parte dell'Italia Basket Hall of Fame. \u00c8 stato eletto miglior giocatore della Pallacanestro Varese di ogni tempo.\nHa disputato 22 presenze in Nazionale, con la cui maglia ha disputato gli Europei del 1953 e del 1965. Ha collezionato 215 presenze totali e 3.948 punti in massima serie.\nDa allenatore ha conquistato la Coppa delle Coppe con la Partenope Napoli nel 1970. Ha centrato 5 promozioni dalla Serie A2 alla Serie A1: tre con la Reyer Venezia Mestre (1976, 1981, 1986), una a testa con Viola Reggio Calabria (1989) e Pallacanestro Pavia (1991).\nCarriera.\nGiocatore.\nClub.\nInizia a giocare nel 1950 nelle file dell'Agi Gorizia, e nel 1954 si trasferisce alla Pallacanestro Varese. Rimane in Lombardia fino al 1962, anno del ritiro. Con Varese vince il campionato 1960-1961.\n\u00c8 stato il miglior marcatore della Serie A nella stagione 1954-1955, grazie ai 527 punti realizzati.\nNazionale.\nA 18 anni fa il suo esordio con la Nazionale, partecipando agli Europei del 1953. In totale disputer\u00e0 22 presenze, realizzando 52 punti.\nAllenatore.\nAlla fine della carriera agonistica ha proseguito la propria attivit\u00e0 come allenatore nel 1963, diventando poi uno dei pi\u00f9 longevi coach italiani. Con la Partenope Napoli Basket vince la Coppa delle Coppe nel 1970. Ha conquistato 5 promozioni in Serie A1 con Reyer Venezia Mestre, Viola Reggio Calabria e Pallacanestro Pavia.\nNel 2008 il Consiglio Federale FIP lo ha nominato Allenatore Benemerito di Eccellenza, come riconoscimento alla sua carriera.\nNel gennaio 2011 entra a far parte dell'Italia Basket Hall of Fame."}
{"id": "1548128", "revid": "339392", "url": "https://it.wikipedia.org/wiki?curid=1548128", "title": "SSV Ulm", "text": ""}
{"id": "1548141", "revid": "12290", "url": "https://it.wikipedia.org/wiki?curid=1548141", "title": "Greyshirt", "text": "Greyshirt (la cui vera identit\u00e0 \u00e8 Franky Lafayette) \u00e8 un personaggio dei fumetti dell'universo America's Best Comics di Alan Moore.\nIdeato da Alan Moore e Rick Veitch, \u00e8 apparso per la prima volta nella rivista contenitore dell'universo ABC, intitolata \"Tomorrow Stories\", e precisamente sul n. 1 nell'agosto 1999. Veitch, autore completo e scrittore di fumetti seriali come \"Swamp Thing\", ha poi anche scritto una miniserie interamente dedicata al personaggio, chiamata \"\", nome fittizio del quotidiano di punta di Indigo City, la citt\u00e0 immaginaria luogo di nascita e teatro di gesta del giustiziere mascherato Greyshirt e del suo alter ego Lafayette.\nIl personaggio \u00e8 direttamente ispirato allo Spirit di Will Eisner. Pi\u00f9 nello specifico, la storia \"A Greyshirt Primer\", contenuta in \"Tomorrow Stories Special\" n. 1, \u00e8 un sentito e commovente omaggio ad Eisner, all'epoca da poco scomparso.\nGreyshirt \u00e8 solo uno dei personaggi che comparivano nelle storie brevi sulla rivista antologica \"Tomorrow Stories\", insieme a Cobweb, First American &amp; U.S. Angel, Jack B. Quick, Splash Brannigan."}
{"id": "1548173", "revid": "1632387", "url": "https://it.wikipedia.org/wiki?curid=1548173", "title": "Supremacy (Hatebreed)", "text": "Supremacy \u00e8 il quarto album del gruppo metalcore degli Hatebreed, pubblicato nel 2006.\nIl disco.\nIl disco \u00e8 stato pubblicato il 26 agosto 2006 ed \u00e8 il primo registrato sotto la Roadrunner Records.\nLa canzone \"To The Threshold\" \u00e8 stata inclusa nella raccolta ."}
{"id": "1548185", "revid": "287204", "url": "https://it.wikipedia.org/wiki?curid=1548185", "title": "Frank Gunn", "text": "Biografia.\nGun ha iniziato la sua carriera all'inizio degli anni '90, e oltre al suo nome ha usato diversi pseudonimi nei film a cui ha partecipato.\n, insieme a Jolth Walton e Andrew Youngman, due attori con i quali ha spesso recitato. Gun possiede un fisico muscoloso e palestrato, che gli consente di realizzare delle ottime performance sia in scene a due sia di gruppo; la sua \u00e8 una recitazione di tipo molto muscolare paragonabile a quella di Rocco Siffredi, \nQuesto attore ha recitato con tutti i nomi che contano del mondo Hard, vale la pena citare Mario Salieri e Silvio Bandinelli (tra i registi) e Anita Dark, Anita Blond, Milly D'Abbraccio, Angelica Bella, Erika Bella, Silvia Saint e Rocco Siffredi (tra gli attori). Gun \u00e8 stato a lungo fidanzato con l'attrice hard Anita Blond con la quale ha recitato in molti film; tra le sue interpretazioni va ricordata la partecipazione al film \"The Emperor\", che doveva rappresentare l'addio al mondo hard di Rocco Siffredi.\nHa da poco abbandonato il mondo dell'hard."}
{"id": "1548187", "revid": "287204", "url": "https://it.wikipedia.org/wiki?curid=1548187", "title": "Emile Gaboriau", "text": ""}
{"id": "1548189", "revid": "118601907", "url": "https://it.wikipedia.org/wiki?curid=1548189", "title": "Tasso (Terranuova Bracciolini)", "text": "Tasso \u00e8 una frazione del comune italiano di Terranuova Bracciolini, nella provincia di Arezzo, in Toscana.\nIl paese \u00e8 posto sulla sommit\u00e0 di una collina a circa 3,5\u00a0km dal capoluogo comunale.\nGeografia fisica.\nGeologicamente il colle del Tasso \u00e8 un fossile sedimentario dell'antico Lago Pliocenico del Valdarno Superiore come dimostrano anche le numerose balze che dal Tasso si protraggono fino alle pendici del monte Pratomagno. In particolare i componenti geologici del suolo locale risultano essere sabbia al 70%, argilla al 20% e per il resto quarzo, zolfo e lignite. Tipico esempio di questo tipo di composizione geologica \u00e8 il piccolo ruscello che scorre sotto alla sommit\u00e0 della collina: l'acqua ha un vago colore giallo ed il letto \u00e8 costituito quasi interamente da sabbia.\nScrive in proposito Emanuele Repetti: \u00ab[Tasso] \"risiede fra Terranuova, Ganghereto, Castiglion Ubertini e la ripa destra dell'Arno, sopra una piaggia di sabbione, che ha servito di cimitero ad un gran numero di giganteschi quadrupedi di razze perdute\"\u00bb. Infatti i ritrovamenti fossili nell'area sono stati e sono ancora cos\u00ec numerosi e frequenti che i paleontologi hanno intitolato una delle unit\u00e0 di misura stratigrafiche \"Tasso Faunal unit\".\nStoria.\nL'attuale Tasso era anticamente un castello di propriet\u00e0 dei marchesi Bourbon del Monte Santa Maria come si legge nel testamento del marchese Arrigo II del 1098 in cui il marchese lasciava a sua nonna la contessa Sofia e a sua madre la contessa Adelagita la sua parte dei castelli di Montevarchi, di Leona, Moncione e del Tasso. Come nel caso degli altri tre fortilizi, il vuoto documentaristico non permette di stabilire con puntualit\u00e0 come e quando il castello del Tasso pass\u00f2 dai Bourbon del Monte ai Conti Guidi, certo \u00e8 che i Guidi si videro riconfermato il possesso del feudo sia da Enrico VI nel 1191 che da Federico II nel 1220. Pare comunque che i Guidi non ne avessero mai preso veramente la signoria e che l'avessero invece affidata ai loro subfeudatari del Valdarno ossia agli Ubertini.\nTra il 1220 e il 1310 il Tasso pass\u00f2 di nuovo di mano e questa volta alla Repubblica Fiorentina. Probabilmente a seguito della vendita che i Conti Guidi fecero nel 1273 a Firenze di molti loro possedimenti, oppure gli Ubertini lo persero come conseguenza della, anche loro, disfatta nella battaglia di Montaperti. Di sicuro non ne erano pi\u00f9 signori nel novembre del 1310 quando gli abitanti del castello del Tasso, in quanto liberi cittadini affiliati alla Repubblica, elessero un loro ambasciatore per presentarsi davanti alla Signoria di Firenze ad esporre i problemi che la comunit\u00e0 aveva con gli Ubertini e i Pazzi del Valdarno che sottoponevano il Tasso a continui assalti e devastazioni. Per questo, non avendo forze sufficienti per difendersi da soli, chiedevano che il castello e il suo territorio fosse unito a quello di Montevarchi. Cosa che Firenze concesse e senza che, come di consueto, caricasse con tasse e gabelle la comunit\u00e0 per provvedere alla sua copertura militare. Negli statuti fiorentini del 1415, tuttavia, il castello del Tasso risultava gi\u00e0 dipendente da Terranuova.\nEconomia.\nIl lato della collina del Tasso pi\u00f9 esposto a sud presenta il tipico paesaggio toscano di vigneti e uliveti. E infatti, nei pressi del paese, si trovano sparpagliate una ventina di fattorie che, oltre alla produzione di olio e di vino, si dedicano anche alla pastorizia e alla coltivazione del grano e granturco. "}
{"id": "1548192", "revid": "154326", "url": "https://it.wikipedia.org/wiki?curid=1548192", "title": "Filippo di Borbone", "text": ""}
{"id": "1548198", "revid": "33689", "url": "https://it.wikipedia.org/wiki?curid=1548198", "title": "Protocollo di comunicazione", "text": "Un protocollo di comunicazione, in informatica, \u00e8 un insieme di regole formalmente descritte che definiscono le modalit\u00e0 di comunicazione tra due o pi\u00f9 entit\u00e0. Queste regole sono definite mediante specifici protocolli, dalle tipologie pi\u00f9 varie e ciascuno con precisi compiti/finalit\u00e0, a seconda delle entit\u00e0 interessate e del mezzo di comunicazione. Se le due entit\u00e0 sono remote, si parla di protocollo di rete .\nDescrizione.\nDeterminati protocolli, di rilevanza strategica internazionale, sono gestiti da organismi quali il World Wide Web Consortium (abbreviato W3C), oltre che da organismi internazionali per gli standard, come l'ISO. Di seguito si citano i protocolli pi\u00f9 utilizzati.\nEsistono tuttavia anche protocolli non standardizzati ovvero di tipo proprietario, tipicamente adibiti a funzionalit\u00e0 di tecnologie altrettanto proprietarie."}
{"id": "1548203", "revid": "1983214", "url": "https://it.wikipedia.org/wiki?curid=1548203", "title": "Lista di satelliti geostazionari", "text": "Questa \u00e8 una lista dei satelliti geostazionari. Sono elencati nella loro posizione orbitale da est ad ovest."}
{"id": "1548209", "revid": "228587", "url": "https://it.wikipedia.org/wiki?curid=1548209", "title": "La Caution", "text": "La Caution \u00e8 un duo hip hop francese creato nel 1997 e composto da:\nIl primo singolo de La Caution, \"\"Les rues \u00e9lectriques\" fu pubblicato nel 1999, ma il successo inizi\u00f2 soprattutto dopo aver partecipato a diversi concerti degli Assassin. Come risultato furono promossi come band di apertura degli Assassins nei tour del 2000 e del 2001, aumentando la loro popolarit\u00e0 ed incoraggiandoli a produrre il primo disco vero in collaborazione con DJ Fab, \"Asphalte Hurlante\" esce nel 2001, l'anno successivo ne esce una nuova versione con sette nuove tracce inedite. Dopo la partecipazione a diversi progetti musicali di altri gruppi hip hop, la band torna in studio per realizzare \"Cadavre Exquis\" nel 2002 come collettivo L'Arm\u00e9e des 12 formato dagli stessi La Caution e dalla TTC, sin dal 1999. Come successivo progetto vi \u00e8 l'EP \"Crash Test\" con il gruppo di musica elettronica Ch\u00e2teau Flight.\nIl loro stile musicale \u00e8 una combinazione di sonorit\u00e0 elettroniche energiche e parole martellanti, andando oltre l'underground parigino. Dopo tre anni di silenzio discografico, il 17 ottobre 2005 pubblicano \"Peines De Maures / Arc-en-ciel Pour Daltoniens\" doppio album in cui \"Peines De Maures\" rappresenta un gioco di parole con \"Peine de mort\" (pena di morte) e la trib\u00f9 mauretana, e rimane in canoni rap pi\u00f9 classici, mentre \"Arc-en-ciel Pour Daltoniens\" \u00e8 pi\u00f9 portato ad un suono vicino alla musica elettronica.\nIl brano \"Th\u00e9 \u00e0 la Menthe\"\" (sottotitolo \"the laser dance version\" nella sua forma strumentale) \u00e8 apparso nel film \"Ocean's Twelve\". La Caution inoltre appare come un fittizio gruppo chiamato Sheitan nell'eponimo film di Kim Chapiron, con il titolo \"B\u00e2tards de Barbares\" in cui si esibiscono in una forma di rap ultra-violento, del tutto caricaturale. I brani \"Comme Un Sampler\" e \"Pilotes Automatiques\", estratti da \"Peines De Maures\", sono apparsi nel medesimo film. Hi-tekk e Nikkfurie sono membri inoltre del collettivo \"Les Cautionneurs\" collective, con Saphir the Jeweller, Izno (fratello minore di Hi-Tekke Nikkfurie) e 16S64.\nDopo essere apparsi sugli album de La Caution, su tracce come \"J'plante le d\u00e9cor\" or \"R\u00e9volver\", Les Cautionneurs hanno realizzato l'album \"Quinte Flush Royal\" il 25 settembre 2006. Il 13 novembre dello stesso anno \u00e8 uscito \"La Caution Rend Visite Aux Gens Et Des Gens Revisitent La Caution\", album su CD/DVD composto da una raccolta prodotta in particolare da EDA (Enhancer), Radioinactive, Drixxx\u00e9, a cui si aggiungono estratti da esibizioni live e documenti che ripercorrono la loro carriera."}
{"id": "1548215", "revid": "519091", "url": "https://it.wikipedia.org/wiki?curid=1548215", "title": "Calciatore dell'anno (Portogallo)", "text": "Il Calciatore portoghese dell'anno \u00e8 un premio calcistico assegnato dai giornali \"Di\u00e1rio Popular\" (1970), \"CNID\" (1971-2000), \"Record\" (2001-2002), \"O Jogo\" (2003-2006) e nuovamente \"CNID\" (2007).\nDal 2001 il premio viene attribuito solamente ai giocatori che militano nel campionato di calcio portoghese (qualunque sia la loro nazionalit\u00e0) mentre dal 2006 vengono premiati anche i migliori calciatori portoghesi militanti in una squadra estera. Quest'ultimo premio viene assegnato anche ad atleti di altre discipline."}
{"id": "1548217", "revid": "154326", "url": "https://it.wikipedia.org/wiki?curid=1548217", "title": "Ferdinando di Borbone", "text": ""}
{"id": "1548218", "revid": "125976172", "url": "https://it.wikipedia.org/wiki?curid=1548218", "title": "Coppa del Mondo di rugby a 7", "text": "La Coppa del Mondo di rugby a 7 \u00e8 la massima competizione internazionale di rugby a 7; fu inaugurata nel 1993 e da allora si disputa ogni quattro anni. Il premio \u00e8 costituito dalla Melrose Cup, trofeo in oro giallo 9 carati che prende nome dalla citt\u00e0 scozzese di Melrose dove venne disputato lo storico primo incontro.\nStoria.\nL'istituzione della Coppa del Mondo di rugby a 7 fu originariamente proposta dalla Scottish Rugby Union e l'International Rugby Board accolse l'idea. Il torneo inaugurale si tenne allo stadio di Murrayfield, Edimburgo, nell'aprile 1993.\nHong Kong, che ebbe un ruolo rilevante nello sviluppo internazionale del rugby a 7, ospit\u00f2 l'edizione del 1997. La finale, vinta dalle Figi contro il Sud Africa, viene considerata ancora oggi uno dei migliori incontri di rugby seven di tutti i tempi. La nazionale delle Figi aveva promesso all'intera nazione di tornare in patria col titolo, col capitano Waisale Serevi che lo promise anche alle sue figlie.\nIl torneo 2001, svoltosi a Mar del Plata, Argentina, vide come protagonista il neozelandese Jonah Lomu. Lomu, impiegato occasionalmente durante la fase a gironi, ebbe l'opportunit\u00e0 di giocare titolare dopo che il capitano Eric Rush si infortun\u00f2 rompendosi una gamba in un incontro con l'Inghilterra. Lomu segn\u00f2 tre mete nella finale.\nL'evento 2005 fu ospitato nuovamente da Hong Kong. Serevi guid\u00f2 nuovamente Figi verso la loro seconda Merlose Cup sconfiggendo in finale i campioni uscenti della Nuova Zelanda e impedendo all'Inghilterra di bissare il successo della Coppa del Mondo di rugby a 15 del 2003.\nDurante l'edizione del 2009 si \u00e8 disputato contemporaneamente per la prima volta anche il torneo femminile, che ha visto prevalere in finale l'Australia sulla Nuova Zelanda. Nel torneo maschile si \u00e8 imposto il Galles sull'Argentina.\nL'edizione della Coppa del Mondo del 2013, dopo l'ammissione del rugby a 7 tra gli sport olimpici con il debutto alle Olimpiadi del 2016, inizialmente si pensava dovesse essere l'ultima del torneo. Successivamente l'IRB ha invece deciso di mantenere ancora attiva la competizione spostando l'edizione successiva al 2018.\nIl maggior realizzatore di mete di tutti i tempi \u00e8 l'ala figiana Marika Vunibaka con 23 mete realizzate in tre edizioni (1997, 2001, 2005), mentre il connazionale Waisale Serevi \u00e8 il maggior realizzatore di punti (297).\nFormato.\nLa competizione prevede una prima fase a gironi in cui le prime classificate passano ai successivi quarti di finale per l'assegnazione della Merlose Cup. Le squadre posizionatesi non utilmente nella fase a gironi prendono parte rispettivamente al Challenge e al Bowl, trofei secondari a cui queste squadre vengono assegnate in base alla loro posizione in classifica (al Bowl partecipano le peggio classificate)."}
{"id": "1548219", "revid": "1573940", "url": "https://it.wikipedia.org/wiki?curid=1548219", "title": "Taringa halgerda", "text": "Taringa halgerda \u00e8 un mollusco nudibranchio della famiglia Discodorididae.\nDescrizione.\nCorpo di colore bianco, con piccole escrescenze gialle lungo la zona centrale. Ciuffo branchiale ramificato, bianco traslucido e con linee nere. Rinofori neri. Fino a 35 millimetri.\nDistribuzione e habitat.\nOceano Pacifico orientale."}
{"id": "1548220", "revid": "21880", "url": "https://it.wikipedia.org/wiki?curid=1548220", "title": "Tomopeatine", "text": ""}
{"id": "1548223", "revid": "486946", "url": "https://it.wikipedia.org/wiki?curid=1548223", "title": "PPsh", "text": ""}
{"id": "1548225", "revid": "1591878", "url": "https://it.wikipedia.org/wiki?curid=1548225", "title": "Franco Antonicelli", "text": "Biografia.\nFiglio di Donato Antonicelli, un alto ufficiale pugliese, e di Maria Balladore, una borghese benestante, visse alcuni anni dell'infanzia a Gioia del Colle, ospite dello zio paterno. Arrivato nel 1908 a Torino, frequent\u00f2 il Liceo classico Massimo d'Azeglio, dove fu allievo di Umberto Cosmo, e vi ottenne la maturit\u00e0. All'Universit\u00e0 si laure\u00f2 prima in lettere e successivamente, nel 1931, pensando di intraprendere la carriera diplomatica, anche in giurisprudenza. Durante i suoi studi conobbe molti esponenti dell'intellettualit\u00e0 torinese del tempo, come Augusto Monti, Lalla Romano, Leone Ginzburg, Cesare Pavese, Norberto Bobbio, Massimo Mila, Ludovico Geymonat.\nIl 31 maggio 1929 venne arrestato per aver firmato, con Cosmo, Geymonat, Mila e altri, una lettera di solidariet\u00e0 a Benedetto Croce, dopo che questi, oppositore in Senato dei Patti Lateranensi, era stato definito da Mussolini un \u00ab imboscato della storia \u00bb; dopo un mese di carcere, fu condannato a tre anni di confino ma la pena fu commutata in un'ammonizione. \nLavor\u00f2 come supplente nel Liceo d'Azeglio e fu anche precettore privato di Gianni Agnelli. Dal 1932 fu direttore della collana \"Biblioteca Europea\" dei libri dell'editore Frassinelli. Per sua scelta, entravano cos\u00ec in Italia, per la prima volta, opere di Herman Melville e di Franz Kafka, di Eugene Gladstone O'Neill e di James Joyce, e anche il \"Topolino\" di Walt Disney.\nLa sua conoscenza del gruppo torinese di Giustizia e Libert\u00e0 riunito nella redazione della rivista \"Cultura\" edita da Einaudi e del quale facevano parte, tra gli altri, Carlo Levi e Cesare Pavese, caus\u00f2, il 15 maggio 1935, il suo arresto, avvenuto a seguito della delazione dello scrittore Pitigrilli. Il 15 luglio Antonicelli fu condannato a tre anni di confino da scontare ad Agropoli. Durante il confino spos\u00f2 Renata Germano, figlia del notaio Annibale, nella cui villa di Sordevolo spesso soggiornava e incontrava gli amici.\nLiberato nel marzo del 1936, nel 1942 fond\u00f2 la casa editrice Francesco De Silva - dal nome di un editore piemontese del Quattrocento - e s'impegn\u00f2, sollecitato dal Croce, a favore della riorganizzazione del Partito liberale. Subito dopo l'8 settembre si trasfer\u00ec a Roma dove il 6 novembre venne arrestato dai tedeschi e incarcerato a Regina Coeli. Nel febbraio 1944 venne trasferito nel carcere di Castelfranco Emilia e fu rimesso in libert\u00e0 il 18 aprile.\nRientrato a Torino, entr\u00f2 a far parte, in qualit\u00e0 di rappresentante del Partito liberale, del Comitato di liberazione nazionale del Piemonte, del quale assunse la presidenza nel 1945, diresse l'edizione del clandestino \"Risorgimento Liberale\" - che alla Liberazione prese il nome \"L'Opinione\" - e collabor\u00f2 ai fogli \"Risorgimento\" e \"Il Patriota\", espressione dei gruppi partigiani liberali operanti in Piemonte.\nDopo il crollo del fascismo, nel giugno del 1945, partecip\u00f2 con Guido Seborga, Norberto Bobbio, Massimo Mila, Francesco Menzio, Giulio Einaudi, Cesare Pavese e altri alla fondazione dell'\u00ab Unione Culturale \u00bb di Torino, che dopo la morte gli fu intitolata. La sua idea politica, favorevole a mantenere un'intesa con tutte le forze antifasciste nello spirito del CLN, e la sua scelta repubblicana vennero in conflitto con la linea del partito, sostenitore della monarchia e deciso a rompere l'unit\u00e0 antifascista. Cos\u00ec, nell'aprile del 1946, lasci\u00f2 il Partito liberale per la Concentrazione democratica repubblicana di Ugo La Malfa e Ferruccio Parri, confluita dopo il referendum del 2 giugno 1946 nel Partito repubblicano, del quale divenne uno dei dirigenti con il congresso di Napoli del 1948. Ma la scelta di allearsi con la Democrazia Cristiana alle elezioni del 18 aprile lo convinse ad abbandonare il partito.\nCon Alessandro Galante Garrone, Paolo Greco, Andrea Guglielminetti, Amedeo Ugolini e Giorgio Vaccarino fond\u00f2 il 25 aprile 1947 l'Istituto Storico della Resistenza in Piemonte e ne divenne il primo presidente. In quell'anno pubblic\u00f2 nella sua casa editrice \"Se questo \u00e8 un uomo\", il capolavoro di Primo Levi che era stato rifiutato da altri editori, fra cui Einaudi. Fu una delle ultime pubblicazioni della casa editrice Da Silva, che l'Antonicelli chiuse nel 1949.\nCollabor\u00f2 in questo periodo alla RAI con il programma radiofonico culturale \"Terza pagina\", e al quotidiano torinese \"La Stampa\", con articoli sulla letteratura francese e sul decadentismo italiano. Prese, poi, parte alla fase sperimentale della Televisione italiana e il 13 dicembre 1953, domenica, alle ore 19, fu trasmessa la prima di sette puntate di una trasmissione, \"Il commesso di libreria\", che proponeva segnalazioni librarie e incontri con gli autori. In questa esperienza, che si concluse il 21 aprile 1954, Antonicelli \"non seppe tradurre linguisticamente i contenuti di una trasmissione radiofonica secondo le esigenze del nuovo mezzo\" e i vertici della RAI decisero di affidare la divulgazione libraria televisiva a un giovane professore, Luigi Silori, che riscuoter\u00e0 invece un ventennale successo di critica e di pubblico.\nNel 1953 ader\u00ec all'Alleanza Democratica Nazionale, un raggruppamento di liberali e repubblicani contrari all'alleanza politica con la Democrazia Cristiana, che si batt\u00e9 contro la cosiddetta \"legge truffa\", la legge elettorale che prevedeva un premio alla lista che avesse ottenuto la maggioranza assoluta alle elezioni, e che fu abrogata in seguito alla sconfitta nelle elezioni del 7 giugno dei partiti centristi favorevoli alla legge. Prese posizione contro le discriminazioni politiche e sindacali effettuate dalla FIAT di Vittorio Valletta contro gli operai comunisti o iscritti alla FIOM e nel 1960 sostenne che il governo Tambroni, eletto con i voti della DC e del MSI, rappresentava un pericolo per la democrazia italiana, tanto pi\u00f9 dopo le manifestazioni di Genova, di Reggio Emilia e di altre citt\u00e0 nelle quali si ebbero anche dei morti tra i dimostranti. Avendo denunciato questi fatti in un discorso a Bologna, Antonicelli fu processato per apologia di reato: condannato in primo grado con la condizionale, fu assolto in appello.\nNel 1968 venne eletto al Senato come indipendente nella lista del PCI-PSIUP per il collegio di Alessandria-Tortona. In quell'occasione fu costituito per la prima volta in Parlamento il gruppo degli indipendenti di sinistra e Antonicelli fu membro delle commissioni Difesa, Pubblica Istruzione e Vigilanza delle trasmissioni radio televisive. Fu rieletto nelle elezioni politiche del 1972, e prese parte alle commissioni Difesa e Vigilanza delle trasmissioni radio-televisive.\nIl 21 maggio 1972, ad Ovada, in provincia di Alessandria, tenne l'orazione ufficiale in occasione dell'inaugurazione della Biblioteca Civica in seguito intitolata ai coniugi Marie ed Eraldo Ighina.\nMor\u00ec a Torino il 6 novembre 1974. La sua biblioteca, composta di oltre ventimila volumi, \u00e8 stata donata alla Compagnia Portuale di Livorno, dove per la sua valorizzazione \u00e8 sorta la Fondazione Franco Antonicelli.\nIl 16 gennaio 2013 si \u00e8 svolta una mostra e un convegno al Senato sulla sua figura e le sue opere.\nNel 2010 \u00e8 stato fondato il Parco Letterario a suo nome nella Villa di Sordevolo sotto gli auspici della figlia Patrizia.\nArchivio.\nL'archivio di Franco Antonicelli \u00e8 suddiviso presso diversi soggetti conservatori. Alcuni fondi sono conservati presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia. La parte conservata a Livorno \u00e8 pervenuta alla Biblioteca Labronica per il tramite della Compagnia lavoratori portuali di Livorno, cui lo stesso Antonicelli aveva donato anche la propria biblioteca. Attualmente \u00e8 conservato a Villa Fabbricotti ed \u00e8 stato schedato con il software Sebina; la banca dati \u00e8 disponibile sul sito del Sistema documentario territoriale livornese.\nUna ricostruzione virtuale di tutti i fondi archivistici riconducibili a Franco Antonicelli \u00e8 disponibile sul sito \"Franco Antonicelli. L'eredit\u00e0 culturale\"\nL'archivio \u00e8 stato dichiarato di interesse storico particolarmente importante dalla Direzione regionale per i beni culturali e paesaggistici della Toscana del Ministero per i beni e le attivit\u00e0 culturali con decreto 564 del 24 settembre 2012."}
{"id": "1548226", "revid": "767487", "url": "https://it.wikipedia.org/wiki?curid=1548226", "title": "Bebi Dol", "text": "Biografia.\nBebi Dol (nei caratteri cirillici dell'alfabeto serbo: \u0411\u0435\u0431\u0438 \u0414\u043e\u043b; spelling fonetico in lingua serba dell'inglese Baby Doll) \u00e8 principalmente una cantante pop rock, ma con ampio spazio ad una variegata commistione di altri stili (disco, dance, blues, r'n'b), tra cui spiccano le sperimentazioni arabeggianti dei primi anni di carriera, le interpretazioni jazz della met\u00e0 degli anni ottanta (periodo durante il quale \u00e8 stata spesso a Roma, dove, tra l'altro, ha tenuto proprio un concerto jazz in piazza di Spagna) e la recente propensione per le ballad romantiche, tra cui non si pu\u00f2 non ricordare la cover \"Pokloni se\", adattamento, da lei realizzato, in lingua serba, del brano \"Take a Bow\", scritto e portato al successo dalla cantante statunitense Madonna, insieme a Babyface.\nGli anni settanta: le prime esperienze musicali all'interno dei gruppi Tarkus e Annoda Rouge.\nFiglia d'arte, nata a Belgrado, con il vero nome di Dragana \u0160ari\u0107 (nei caratteri cirillici dell'alfabeto serbo: \u0414\u0440\u0430\u0433\u0430\u043d\u0430 \u0428\u0430\u0440\u0438\u045b), da una famiglia di musicisti (suo padre, Milenko, era un musicista jazz), inizia la sua carriera musicale alla fine degli anni settanta, all'interno di una band chiamata Tarkus. Tempo dopo, si unisce a Goran Vejvoda e Ivan Vdovi\u0107, formando il gruppo degli Annoda Rouge, che ha per\u00f2 vita breve e si scioglier\u00e0 senza aver mai pubblicato nessun disco ufficiale.\nGli anni ottanta: la carriera solista, il successo immediato con il primo singolo \"Mustafa\" e l'album di debutto \"Ru\u017ee i krv\".\nIn s\u00e9guito, si volge alla carriera solista, raggiungendo s\u00f9bito un grande successo. Insieme al citato Vejvoda, pubblica il suo primo 45 giri, un singolo a doppio lato A, con \"Mustafa\" / \"Na planeti uzdaha\", per una delle principali case discografiche locali, la PGP RTB, che immediatamente la catapulta al centro dell'attenzione. Il lato A, \"Mustafa\", un brano storico, considerato un vero e proprio classico evergreen in Serbia e in tutti i paesi della ex-Iugoslavia, caratterizzato dalle sue originali sonorit\u00e0 arabe (di cui Bebi Dol \u00e8 innamorata, tanto che lavorer\u00e0 poi in Egitto, per alcuni anni, come cantante per un grande albergo, nonostante la popolarit\u00e0 acquisita nel frattempo nella madrepatria), viene eletto \u00abdisco dell'anno\u00bb nel 1980, e, sempre nel 1980, Bebi Dol riceve anche l'award serbo come \u00abmiglior debuttante\u00bb (corrispondente, per esempio, al \u00abBest Newcomer\u00bb dei Brit Awards).\nIncoraggiata da questo fulmineo successo, la cantante inizia a lavorare al suo primo long playing, che viene pubblicato nel 1983 con il titolo \"Ru\u017ee i krv\" (\"Rose e sangue\"). Anche questo suo primo lavoro a 33 giri ottiene il corrispondente award (\u00abmiglior album di debutto dell'anno\u00bb), e le porta ulteriore popolarit\u00e0, ricevendo delle recensioni entusiaste e un'accoglienza commerciale straordinariamente positiva. Oltre alla famosissima \"Mustafa\", altre tracce tratte dall'album ottengono grande successo, prima su tutte \"Rudi\": mai uscita dal suo repertorio live e studio, con numerosi remix successivi - tra cui \"Rudi (Se budi)\", nota anche in Italia, pi\u00f9 di dieci anni dopo - con questa canzone, Bebi Dol arriva terza al Festival Nazionale Yugoslavo di quello stesso 1983 (il cui vincitore acquisisce il diritto di rappresentare la Iugoslavia all'Eurovision Song Contest). Altri brani noti, inclusi sul primo album, sono la title-track \"Ru\u017ee i krv\" e \"Lapis lazzuli\", accompagnata da un videoclip spettacolare, in pieno stile anni ottanta.\nA questo punto, Bebi Dol prende una decisione piuttosto curiosa, considerando l'enorme popolarit\u00e0 di cui gode nella nat\u00eca Iugoslavia, ma giustificata dal suo amore per la musica araba in particolare e per il mondo arabo pi\u00f9 in generale, nonch\u00e9 dalla vantaggiosa offerta economica che le viene fatta, ed accetta di trascorrere il periodo tra 1984 e 1986 in Egitto, dove ricopre il ruolo di cantante-intrattenitrice ufficiale per l'Hotel Sheraton, nella capitale Il Cairo.\nNel 1986, ritorna in patria, vincendo il primo premio al MESAM, il Festival Musicale di Belgrado, con il brano \"In\u0161alah\", nuovamente ispirata alla cultura araba, musicalmente simile alla sua prima hit, \"Mustafa\". Nel 1987, Bebi Dol prende parte per la seconda volta all'Eurovision, con la canzone \"Zrno ne\u017enosti\" (\u00abPerla di cortesia\u00bb), arrivando al quarto posto. L'anno seguente, finisce al terzo posto con \"Zatvori mama prozore\" (\u00abChiudi le finestre, mamma\u00bb). Nel 1988, partecipa di nuovo anche al MESAM, con il pezzo intitolato \"Slatke suze ljubavi\" (\u00abDolci lacrime d'amore\u00bb), arrivando seconda. Nel 1989, ancora al MESAM, la cantante si classifica al terzo posto, con una ballata intitolata \"Kad sre\u0107a odlazi\" (\u00abQuando la felicit\u00e0 se n'\u00e8 andata via\u00bb). La giuria, per\u00f2, decreta la canzone come migliore del festival, conferendole il premio speciale della critica.\nGli anni novanta, l'Eurofestival, il trionfo iugoslavo con \"Brazil\" e il secondo album \"Ritam srca\".\nNel 1990 la cantante ritorna nuovamente al MESAM, ma stavolta non va oltre il decimo posto. Nel 1991, invece, Bebi Dol vince finalmente il Festival Nazionale Yugoslavo, guadagnandosi il diritto di rappresentare la Iugoslavia all'Eurovision Song Contest, che quell'anno (presentato da Toto Cutugno e Gigliola Cinquetti) si svolge in Italia, a Roma, e, tra l'altro, prevede che ciascuno dei concorrenti renda omaggio alla musica italiana, con una breve clip, cantata appunto in lingua italiana. All'artista serba viene assegnato qualche verso di \"Non ho l'et\u00e0\", proprio della stessa Cinquetti, che la canta pochi minuti prima come sigla iniziale. Spetta infatti proprio a Bebi Dol aprire la rassegna, a cui partecipa con la prima versione del brano intitolato \"Brazil\" - di cui realizzer\u00e0 poi diversi remix, tra cui quello del 1995, \"Brazil (Bum bum bum, je je je)\", noto anche in Italia. Il brano guadagna soltanto un punto durante la serata, classificandosi al penultimo posto (21 su 22 partecipanti in totale), il che, visto l'indubbio valore intrinseco della canzone, viene interpretato come una reazione alla situazione politica da poco creatasi nella federazione slava, dove, all'epoca, la guerra civile stava spaccando un paese che, di fatto, oggi non esiste pi\u00f9 in quanto tale. \"Brazil\" rimane, tra l'altro, una delle sue canzoni pi\u00f9 conosciute ed amate in assoluto nella madrepatria, dove diventer\u00e0 un enorme successo, al rientro della cantante dalla trasferta italiana, e all'estero, dove il copyright verr\u00e0 ceduto all'Italia, alla Grecia, al Belgio, ai Paesi Bassi e al Lussemburgo.\nDopo di che, Bebi Dol resta in disparte per circa quattro anni, ritornando sulle scene nel 1995, con il suo attesissimo secondo album, \"Ritam srca\" (\u00abIl ritmo del cuore\u00bb), che, sulla scia della protratta notoriet\u00e0 di \"Brazil\", arriva d'importazione anche in Italia, dove conosce un periodo di relativa fama, nel 1999, grazie ai circuiti underground che passano i brani del disco a rotazione continua. Il lavoro comprende 9 tracce, tra pezzi gi\u00e0 editi e inediti scelti per l'occasione, tendenti al pop rock, alla dance e alla disco, tra cui il pezzo intitolato \"Slatke suze ljubavi\", con cui aveva partecipato al MESAM nel 1988, e una nuova versione di \"Brazil\", diversa da quella originale presentata all'Eurofestival - \u00e8 proprio questo nuovo remix, intitolato \"Brazil (Bum bum bum, je je je)\", a diventare un successo di nicchia in Italia. Due i momenti pi\u00f9 significativi dell'album: la citata cover di \"Take a Bow\" di Madonna, che diventa \"Pokloni se\" nella versione serba (che ha lo stesso significato dell'originale, \u00abFai un inchino\u00bb), e un'altra cover, anche questa adattata in lingua slava, del classico \"Over the Rainbow\", tradotta letteralmente in \"Iznad duge\" (\u00abOltre l'arcobaleno\u00bb), posta in chiusura (di tutta l'edizione in CD e del lato 1 dell'edizione in MC). \"Ritam srca\" ottiene un successo enorme all'epoca, in Serbia e in tutti i paesi della ex-Iugoslavia, nonostante la federazione di fatto non esistesse gi\u00e0 pi\u00f9, e nonostante la nascita dei diversi mercati musicali indipendenti (croato, sloveno, macedone, bosniaco), che non lasciano spazio che ai propri artisti. Il lavoro gode di una certa popolarit\u00e0 anche nei paesi del Benelux e in quelli dell'Europa centrale. Dopo questo straordinario nuovo successo, nella seconda parte degli anni novanta, l'artista si ritira nuovamente, trascorrendo un secondo, pi\u00f9 lungo periodo di inattivit\u00e0, interrotto soltanto all'inizio del nuovo millennio.\nIl nuovo millennio, il terzo album \"Ljuta sam\" e la pi\u00f9 recente raccolta di cover.\nNel 2002, Bebi Dol pubblica il suo terzo album, intitolato \"Ljuta sam\" (\u00abSono arrabbiata\u00bb). Il disco delude per\u00f2 le aspettative e non riscuote molto successo, stroncato dalla critica, che premia soltanto l'eccellente qualit\u00e0 della produzione, e ignorato dal pubblico. Soltanto un paio di tracce vengono occasionalmente trasmesse dalle radio: \"Krv, sre\u0107a, suze i znoj\" (\u00abSangue, felicit\u00e0, lacrime e sudore\u00bb) e \"Smejem se\" (\u00abRido\u00bb). Nel 2003, Bebi Dol partecipa al Festival Beovizija, arrivando in semifinale, con la canzone \"Tvrdoglava\" (\u00abTestarda\u00bb). A dicembre del 2006, pubblica un intero album di cover, intitolato in serbo \"\u010covek rado izvan sebe \u017eivi\" e in inglese \"It's a Man's Man's Man's World\" (che veicolano entrambi il significato di \u00ab\u00c8 un mondo maschilista\u00bb). Il lavoro comprende re-interpretazioni di classici internazionali, cantati in inglese, quali \"Help!\", \"Papa's Got a Brand New Bag\", \"Moon River\" e una bella versione di \"Lush Life\" (di Billy Strayhorn). In una recente compilation, uscita in Italia alla fine del 2007, pubblicizzata anche in TV, \u00e8 possibile udire un breve estratto di \"Baby Love\", un vecchio successo cantato proprio da Bebi Dol, ed inserito anche nella sua raccolta \"Kolekcija hitova\" (\u00abRaccolta di successi\u00bb), uscita nel 1999, dopo il grande successo del secondo album \"Ritam srca\", e circolata anche in Italia, la quale, oltre all'intero lavoro del 1995 - tranne il remix \"Rudi (Se budi)\" - comprende anche altri brani sciolti della cantante, cantati sia in serbo che in inglese, tra cui \"How Good Not to Love\" (singolo del 1986), \"Prove to Love\", \"Super Boy\", \"In\u0161alah\" e le versioni originali di \"Rudi\" e \"Brazil\" - oltre al remix di quest'ultima, \"Brazil (Bum bum bum, je je je)\"."}
{"id": "1548229", "revid": "86599", "url": "https://it.wikipedia.org/wiki?curid=1548229", "title": "Lista di asteroidi (34001-35000)", "text": "Di seguito una lista di asteroidi dal numero 34001 al 35000 con data di scoperta e scopritore."}
{"id": "1548231", "revid": "767487", "url": "https://it.wikipedia.org/wiki?curid=1548231", "title": "Baise moi - Scopami", "text": "Baise Moi - Scopami (\"Baise moi\") \u00e8 un film del 2000 diretto da Coralie Trinh Thi e Virginie Despentes, tratto dal romanzo di quest'ultima. \u00c8 stato presentato in concorso al 53\u00ba Festival del film Locarno del 2000.\nTrama.\nSequestrata da un gruppo di teppisti, Manu viene violentata insieme ad un'amica all'interno di un cortile. Nello stesso giorno Nadine assiste all'omicidio del proprio ragazzo tossicomane e spacciatore, il quale le aveva commissionato una consegna nella regione dei Vosgi. Saputo dello stupro, il fratello di Manu la accusa di non aver fatto nulla per evitarlo. Lei in un eccesso di ira lo uccide. Nadine, intanto, durante un litigio con una coinquilina la colpisce mortalmente.\nLe due, pur conoscendosi solo di vista ed incontrandosi per caso all'uscita della metropolitana, decidono di partire da Parigi per raggiungere la localit\u00e0 montana della consegna. Cominciano a vagare per la provincia francese, attirando uomini, alcuni concludendovi con rapporti, ed altri sfogandovi la propria rabbia e frustrazione, eliminandoli ferocemente al minimo screzio. Le due donne si lasciano alle spalle una scia di sangue, non ultima una strage in uno squallido club priv\u00e9. In seguito Manu tenta di rapinare un negozio da sola, e viene uccisa per legittima difesa dal proprietario, che viene ucciso a sua volta da Nadine. Dopo questo evento lei rimane da sola, fino al suo arresto."}
{"id": "1548232", "revid": "1573940", "url": "https://it.wikipedia.org/wiki?curid=1548232", "title": "Halgerda willeyi", "text": "Halgerda willeyi \u00e8 un mollusco nudibranchio della famiglia Discodorididae.\nDistribuzione e habitat.\nIndo-Pacifico tropicale."}
{"id": "1548234", "revid": "188116", "url": "https://it.wikipedia.org/wiki?curid=1548234", "title": "Fort Bragg (Carolina del Nord)", "text": "Forte Bragg \u00e8 un'importante base militare dell'esercito degli Stati Uniti d'America, tra le contee di Cumberland e di Hoke, nella Carolina del Nord, vicino a Fayetteville. Vi si addestrano le forze speciali dell'esercito statunitense.\n\u00c8 inoltre un Census-designated place che, secondo il censimento del 2000, ha una popolazione di 29.183 abitanti. La base \u00e8 cos\u00ec chiamata in onore del generale Braxton Bragg dell'esercito confederato.\nCollegamenti esterni.\nSito ufficiale di Fort Bragg"}
{"id": "1548239", "revid": "122361822", "url": "https://it.wikipedia.org/wiki?curid=1548239", "title": "De Laurentiis Entertainment Group", "text": "La De Laurentiis Entertainment Group (DEG) \u00e8 stata una societ\u00e0 di produzione/distribuzione fondata dal produttore italiano Dino De Laurentiis. L'azienda si distinse per la produzione e la distribuzione di \"Manhunter - Frammenti di un omicidio\" e di \"\". Gli studios principali della societ\u00e0 si trovavano a Wilmington (Carolina del Nord) mentre dal 1996 appartengono alla EUE Screen Gems Studios, dopo essere stati anche della Carolco Pictures. La prima pubblicazione degli studios \u00e8 del 1986, ma gi\u00e0 nel 1988 dopo \"Million Dollar Mystery\" la societ\u00e0 fall\u00ec, a causa di ci\u00f2, anche gli altri film furono un flop al botteghino."}
{"id": "1548240", "revid": "109324681", "url": "https://it.wikipedia.org/wiki?curid=1548240", "title": "Prasseologia", "text": "La prasseologia o prassiologia \u00e8 la teoria che si occupa dell'agire umano (\"praxis\") dal punto di vista della sua efficacia.\nUtilizzo del termine.\nIl termine \"prasseologia\" venne utilizzato per la prima volta da Alfred Espinas nel 1890 in \"Revue Philosophique\". Attualmente viene riferito al lavoro dell'economista Ludwig von Mises e al pensiero degli economisti che seguono la Scuola austriaca.\nSecondo Nicola Abbagnano (cfr. \"Dizionario di filosofia\", ed. Utet) il termine fu creato in realt\u00e0 da Kotarbi\u0144ski per definire l'insieme dei domini dell'attivit\u00e0 pratica degli individui agenti, considerata dal punto di vista dell'utilit\u00e0 e dell'efficacia delle loro azioni."}
{"id": "1548243", "revid": "124123", "url": "https://it.wikipedia.org/wiki?curid=1548243", "title": "Karl Shapiro", "text": ""}
{"id": "1548253", "revid": "460535", "url": "https://it.wikipedia.org/wiki?curid=1548253", "title": "Economia di Catania", "text": "Nel XIX secolo, la Sicilia era il maggior produttore mondiale di zolfo e aveva il monopolio della fornitura in Europa; dalla seconda met\u00e0 del secolo Catania divenne il pi\u00f9 importante centro siciliano di raffinazione e commercializzazione del minerale. La commercializzazione dello zolfo e dei suoi derivati permise alla citt\u00e0 di cambiare volto e di industrializzarsi; i suoi stabilimenti divennero tra i pi\u00f9 grandi e attrezzati del mondo.\nL'economia cittadina nel XIX secolo.\nNel 1837 la citt\u00e0 e il suo circondario erano state prostrate economicamente dall'epidemia di colera che aveva falcidiato anche le classi pi\u00f9 in vista e le menti direttive della societ\u00e0 catanese; anche le casse comunali e provinciali erano ridotte allo stremo. Le turbolenze del 1848 e del 1860 avevano lasciato segni profondi di disagio cui aveva fatto seguito il crollo del commercio, della produzione e la disoccupazione in massa anche come conseguenza della riduzione delle tariffe doganali decisa dal nuovo governo del Regno.\nGrave era anche la situazione dei commerci interni che risentivano della pressoch\u00e9 totale mancanza di un sistema viario e ferroviario; gli zolfi delle aree di Assoro e di Valguarnera dovevano essere ammassati mediante migliaia di carri a trazione animale nell'area di Raddusa donde poi altre migliaia di carri affrontavano il lungo e difficile viaggio per Catania traversando su chiatte il fiume Simeto alla \"Barca dei Monaci\".\nLa citt\u00e0 era una delle tre sedi di \"Consolato della Seta\" dell'Isola ma l'industria serica e la tessitura avevano gi\u00e0 perso molti dei mercati precedenti; e se nel 1815 il numero di addetti alla lavorazione della seta a Catania era di circa ventimila nel 1845 si diceva delle manifatture di cotone e di seta di Catania come di industrie \"venute meno da alquanti anni in qua\" a causa del protezionismo accordato ad esse \"con un sistema doganale suggerito dal \"Colbertismo\", non acconcio al caso\". Alla fine del secolo il settore era ormai in crisi profonda.\nAltra produzione dell'area catanese era quella dei limoni, valutata in circa 20.000 casse (contro quella del messinese di 150.000 casse); nel 1815, alla fine del blocco continentale, i limoni venivano imbarcati per Amburgo, Anversa, Amsterdam, Copenaghen, Pietroburgo, Danzica e (in misura minore) per Livorno, Venezia e Trieste. Accanto ad essa si sviluppava anche la produzione dei derivati.\nLa produzione di buona pasta di liquirizia, prodotto estratto a livello artigianale dalle radici dell'arbusto coltivato in varie parti della Sicilia, attraverso la cottura in grandi caldaie era appannaggio di Catania (la produzione di altre localit\u00e0 era di qualit\u00e0 scadente o adulterata) e l'esportazione annua era valutava in circa diecimila cantari; la sua destinazione era l'Europa del nord e l'Inghilterra dove veniva impiegata come ingrediente nella fabbricazione della birra.\nLa manifattura dei tabacchi impiegava un buon numero di lavoratori e lavoratrici; impiegava sia foglia di tabacco coltivato nella provincia catanese che, in misura maggiore, prodotto importato. Nel 1873, a Catania, esistevano circa 200 fabbriche di sigari, con un'occupazione tra e addetti; in gran parte erano mogli di marinai in condizioni misere.\nA met\u00e0 del secolo era ancora scarsa la rilevanza dello zolfo nell'economia cittadina in quanto era pi\u00f9 conveniente per le solfare del centro della Sicilia indirizzarlo verso i caricatori di Licata e Terranova. Difficolt\u00e0 incontrava anche l'industria chimica a Catania: la fabbrica di acido solforico impiantata da Giuseppe Mirone chiudeva i battenti nel 1838 per difficolt\u00e0 di reperimento di apparecchiature di distillazione.\nNel 1855 l'imprenditore palermitano Vincenzo Florio impiantava a Catania nell'area di Piazza dei Martiri una distilleria per produrre alcool dai fichidindia e dalle carrube, in societ\u00e0 con alcuni investitori francesi; frutto della collaborazione con l'ambiente scientifico siciliano che aveva trovato il modo per ricavare un buon tenore di alcool impiegava una trentina di operai con produzione giornaliera tra 2.200 e 4.400 litri. L'attivit\u00e0 tuttavia ebbe breve durata sia per la concorrenza tedesca dell'alcool di barbabietola, che per le elevate tasse comunali.\nIn crescita era la produzione delle arance la cui destinazione estera maggiore erano gli Stati Uniti ma, se nel 1850 dai porti di Palermo e Messina partivano oltre 300.000 casse, dal Porto di Catania l'imbarco era poco pi\u00f9 del 10% della produzione isolana e diretto essenzialmente in Austria.\nUn insuccesso era stata invece l'iniziativa della Societ\u00e0 d'irrigazione del Simeto, il cui presidente era il barone Felice Spitaleri, creata con il fine della coltivazione del cotone e del riso. Al tracollo dell'iniziativa cotoniera aveva contribuito la fine della guerra civile americana.\nDopo l'unificazione; il liberismo.\nGi\u00e0 negli ultimi anni di governo borbonico vi era stata una generale ripresa dell'attivit\u00e0 tessile. Un rapporto della Camera di Commercio del 1861 indicava l'esistenza a Catania di quattro stabilimenti di tessuti di cotone di buon livello e una filanda di cotone e due stabilimenti di tessuti ad Acireale con telai meccanici di tipo francese; le loro produzioni venivano presentate all'Esposizione Italiana di Firenze del 1861. La fabbrica di Giovan Battista Nicosia, impiantata nel 1854, disponeva di 40 telai Jacquard e 400 a mano e con 200 operai aveva una produzione di 3.200 coltri, 7.200 scialli di lana e lana-cotone, 24.000 m di tela per materassi, 120.000 m di tric\u00f2t di lana, 120.000 m di barracano, 240.000 m di tric\u00f2t di cotone, 80.000 m di dock, 4.000 abiti a velo ed altro. All'esposizione di Firenze la sua produzione fu premiata con medaglia d'oro di secondo grado.\nSubito dopo l'unificazione la tariffa doganale sarda venne applicata all'intero Regno d'Italia e di fatto ridusse dell'80% la protezione di cui godeva l'industria meridionale sino ad allora. Il libero scambio delle merci danneggi\u00f2 poco l'apparato manifatturiero locale e in un certo modo avvantaggi\u00f2 la commercializzazione dei prodotti della sua agricoltura quali agrumi, sommacco, olio e frutta secca e l'industria dello zolfo. Il settore tessile fu quello che ebbe un vero tracollo in quanto le merci importate risultavano pi\u00f9 convenienti. Dal periodo 1863-65 al 1870-74 il numero di filande diminuiva drasticamente da 210 a 35 (tra Messina e Catania) con una forza lavoro di 69 maschi, 796 donne e 376 fanciulli.\nSerie carenze dei trasporti.\nLa ripresa economica catanese era ostacolata dall'estrema carenza di strade, ponti, ferrovie e attrezzature portuali; la citt\u00e0 aveva sostenuto ingenti spese, a proprio carico, per la costruzione del molo del porto allo scopo di consentire l'attracco di un maggior numero di natanti, condizione indispensabile all'esportazione.\nIl 15 novembre 1862 Luigi Costanzo Catalano dava alle stampe un dettagliato rapporto \"Sulle strade ruotabili da Catania a Caltanissetta e le ferrovie sino a Palermo\" indirizzato al Parlamento del Regno. In esso venivano dettagliatamente analizzate le richieste di costruzione di una viabilit\u00e0 primaria attraverso la Piana di Catania e di una ferrovia per Caltanissetta e Palermo (cose del tutto assenti) computandone i vantaggi e i rendimenti in funzione della produzione delle aree interessate zolfirere di Raddusa, Assoro, Leonforte, Piazza Armerina, Castrogiovanni e Caltanissetta; nonch\u00e9 le produzioni agricole e agrumarie della vasta pianura, della produzione di sommacco, dei grani e dei cereali.\nTuttavia, ancora nei primi anni settanta del XIX secolo il sindaco di Catania, Tenerelli, finanziere e imprenditore del settore zolfifero, denunciava il ritardo con cui si procedeva nella costruzione della ferrovia Palermo-Catania come motivo principale di paralisi dell'industria zolfifera catanese.. Fu solo dopo l'apertura della linea ferrata fino a Villarosa (1876), realizzata in subappalto da Robert Trewhella, anch'egli importante imprenditore zolfifero del catanese, che lo zolfo pot\u00e9 giungere celermente alle raffinerie della citt\u00e0 e al porto.\nIl trasporto per ferrovia, che abbatt\u00e9 da 33 a 20 lire (per tonnellata) il prezzo di trasporto dal centro isolano allo scalo catanese, fino al tempo operato per mezzo di carri da carico tirati da robusti cavalli port\u00f2 la citt\u00e0 ad assumere un ruolo preminente nel settore. La ferrovia attrasse verso Catania anche lo zolfo dell'area di Valguarnera, Castrogiovanni, Villarosa e Calascibetta che prima verteva su Licata a un costo esorbitante di 50 lire per tonnellata, mutandone le gerarchie territoriali e mercantili a vantaggio degli imbarchi della costa orientale. Catania divenne il centro principale di smistamento dello zolfo. Se nel 1870 il prezioso minerale partiva per l'85% dai porti di Licata, Terranova e Porto Empedocle e solo il 12% da Catania nel 1885, grazie al trasporto ferroviario al porto catanese ne giungevano t contro t di Porto Empedocle e t di Licata.\nNell'ultimo quarto di secolo si svilupp\u00f2 un'accesa rivalit\u00e0 tra i gruppi imprenditoriali di Messina e quelli di Catania nel tentativo di sottrarre ad essa e al suo porto il quasi monopolio degli zolfi. Gi\u00e0 nel 1873 la provincia di Messina aveva commissionato un progetto di ferrovia tra Giardini (ove era gi\u00e0 in esercizio la ferrovia dal 1866) e Leonforte passante appunto per la valle dell'Alcantara. Il progetto aveva lo scopo di attrarre il minerale estratto nell'area di Leonforte al porto di Messina. Il progetto incontr\u00f2 la dura opposizione dei sostenitori catanesi, appoggiati dal potente politico e pi\u00f9 volte ministro Antonino di Sangiuliano, che invece premevano per la realizzazione di una linea definita \"circumetnea\" che partendo dalle aree in questione convogliasse tutto verso il porto di Catania. La linea Circumetnea venne di l\u00ec a qualche anno realizzata da Robert Trewhella mentre il progetto della linea dell'Alcantara dovette segnare il passo.\nAnche Siracusa entrava nella competizione con la richiesta di costruzione della ferrovia Siracusa-Licata tentando di attrarre nel suo porto quanto ottenuto dall'estrazione delle grandi miniere dell'area del Salso nisseno/ennese..\nPurtuttavia, nell'esecuzione della ferrovia per Palermo, denunciava il Franchetti nella relazione del 1876, si era seguito solo l'interesse delle compagnie assuntrici nella scelta del tracciato e non quello generale dell'economia e del tracciato migliore, attraversando cos\u00ec zone interamente disabitate della Piana di Catania e lasciando fuori le zone produttive e abitate di Palagonia e Ramacca (i cui prodotti agricoli vertevano su Catania) e che erano state ben considerate dalla Commissione Parlamentare del 1863.\nPressante si faceva la necessit\u00e0 di riqualificazione del porto per il quale l'amministrazione Casalotto dopo il suo insediamento il 1\u00ba novembre 1867 aveva mobilitato la deputazione catanese al Parlamento del Regno per ottenere il riconoscimento di \"porto di 3\u00aa classe\". Nonostante l'impegno dell'amministrazione catanese di anticipare tutta la somma, fino al 1873 il governo italiano dilazionava ancora il termine di ripianamento della somma prevista.\nNel corso dell'ultimo quarto di secolo l'area attorno alla stazione centrale e a nord del porto si riemp\u00ec di depositi, magazzini di spedizione, raffinerie e forni di fusione in pani di zolfo, molini per riduzione in polvere del minerale, laboratori di produzione di acido solforico, di concimi e di antiparassitari. L'imprenditoria del settore comprendeva operatori indigeni e stranieri trapiantati; gli stabilimenti di Alonzo, Consoli Marano, Fog, Sarauw e Trewhella davano occupazione a circa operai.\nNel 1876 venne esteso anche alla Sicilia il monopolio di stato dei tabacchi; a Catania nacque la \"Regia manifattura di stato\" ma ci\u00f2 influ\u00ec negativamente sul numero di occupati e sottrasse reddito alle libere imprese.\nDifficile era il processo di ammodernamento del sistema creditizio anche a causa dell'esistenza di una miriade di piccoli istituti di credito e di societ\u00e0 finanziarie almeno fino al 1871, anno in cui era stata aperta la sede del Banco di Sicilia a Catania.\nLa prima industrializzazione.\nFino agli anni settanta nella citt\u00e0 erano sorte solo piccole fonderie ma nell'ultimo ventennio del secolo sorsero due grandi opifici meccanici in grado di costruire macchine idrauliche, candelabri, condutture d'acqua e utensileria tra cui coltelli e forbici.\nAnche l'industria molitoria di grano e cereali era in forte espansione e prendeva il posto di quella tessile ormai al collasso.\nLo \"skyline\" della citt\u00e0 di fine secolo era caratterizzato da una selva di capannoni e ciminiere; alcuni arrivarono a paragonare Catania alla citt\u00e0 inglese di Manchester. La lavorazione dello zolfo esercitava un certo potere attrattivo sui territori limitrofi: dalle aree dell'interno, dove veniva estratta la materia prima, del nisseno ma anche agrigentino si riversava manodopera in cerca di migliore impiego.\nLa popolazione della citt\u00e0 che nel 1861 era di abitanti ne contava nel 1880 (e diveniva di ben nel 1901).\nUno spaccato parziale di quello che fu la Catania dello zolfo si pu\u00f2 ancora osservare all'inizio di viale Africa, intorno al Centro fieristico le Ciminiere e nelle traverse laterali.\nImportanti profitti venivano ricavati anche dallo sfruttamento dei minatori come sottolineava Rapisardi ma un flusso continuo di mano d'opera a basso prezzo era costituito dagli stessi minatori, che cercavano in citt\u00e0 delle migliori condizioni di lavoro rispetto a quelle delle miniere. Le rendite della raffinazione affluivano copiose nelle casse della borghesia imprenditoriale mentre larga parte della popolazione che costituiva il sottoproletariato operaio urbano era residente nei quartieri fatiscenti della Civita, San Berillo e Ferrovia. Anche il lavoro minorile era molto esteso nelle fasce meno abbienti a tutto danno dell'alfabetizzazione.\nL'espansione ottocentesca di Catania deve molto all'industria dello zolfo; il suo porto divenne il pi\u00f9 importante polo di esportazione del prodotto.\nUn vasto numero di mulini e di raffinerie, tra cui quelle di Barbieri, dei fratelli Fichera, del Grasso, del barone Pennisi, del Brieger, dei fratelli Prinzi e lo stabilimento della Societ\u00e0 Generale degli Zolfi di Parigi (nato nel 1878) con 277 addetti che esportava, oltre che in Francia, in Spagna, Portogallo, Inghilterra ed Europa del nord. La macinazione dello zolfo si era sviluppata in conseguenza della diffusione dell'Oidio per contrastare il quale erano aumentate le richieste di zolfo macinato sia all'interno che all'estero.\nUn posto importante aveva raggiunto anche il mercato agrumario e grandi quantitativi si esportavano dal porto di Catania. Nel periodo 1887-94 la media era di circa 20.000 t e nel 1894 si superarono le 40.000 t.\nA Catania si faceva spazio l'industria alimentare e conserviera affiancandosi a quella del pesce salato; la prima fabbrica di conserva di pomodoro era stata, nel 1880, quella di Giacomo Sandmeyer che aveva costruito anche uno stabilimento per la fabbricazione delle scatole dando complessivamente lavoro a 250 operai. Alcuni anni dopo i fratelli Fichera, che avevano un'antica fabbrica di liquirizia, attrezzarono una parte del loro stabilimento alla conserva di\npomodoro.\nCatania fu la prima citt\u00e0 in Sicilia ad usare l'energia elettrica per illuminare una piazza nel febbraio 1881 e la ditta Emilio Piazzoli e\nC. dal 1884 forniva l'energia per l'illuminazione a privati.\nLa fine del secolo vide anche l'espansione dell'industria vinicola (di cui per\u00f2 faceva la parte del leone il porto di Riposto). Le distillerie iniziarono a produrre il cognac oltre che nei pi\u00f9 importanti stabilimenti marsalesi anche a Motta Sant'Anastasia, dai \"Fratelli Tenerelli\" e, a Misterbianco, dalla \"Francesco Monaco e figli\".\nLa citt\u00e0 era ormai divisa nettamente nei quartieri \"ricchi\", Tribunali, Municipio, Cutelli, Spirito Santo e Aiuto con illuminazione a gas, edifici e strade larghe e pulite a livello delle citt\u00e0 europee; le zone a nord-est in espansione erano sempre pi\u00f9 oggetto di costruzioni di ville e case di personaggi e famiglie di rango elevato. \"Squallidi e sconfortanti\" erano invece i quartieri dell'ovest cittadino, quali Angeli Custode, Benedettini, Corso, Idria, Consolazione, Cibali, alcuni dei quali sorti o cresciuti sulle lave del 1669, con strade a fondo naturale, e condizioni igieniche terribili, ove viveva una gran massa di poveri e diseredati.\nScriveva di essa Ernest Renan: \"Catania, vasta citt\u00e0 quasi interamente nuova, attiva e con un grande avvenire dinanzi a s\u00e9...\"\nGli ultimi anni del secolo mostrano prima la crisi bancaria, poi un eccesso di liquidit\u00e0 con la fine del corso forzoso e l'offerta di capitali esteri e con la crisi di sovrapproduzione anche la stabilit\u00e0 politica della citt\u00e0 \u00e8 sconvolta. Nel 1884 alla Camera di Commercio viene denunciato il crollo dei prezzi dello zolfo, mentre all'inizio dell'anno dopo si prende atto della domanda crescente di vini e del rialzo dei prezzi del settore.\nIl settore dell'edilizia dava buoni risultati data l'esigenza di \"risanamento\" (che era il leit-motiv dominante) degli edifici fatiscenti ma, in assenza di un piano regolatore, contribuiva a creare un disordine urbanistico che accentuava il divario tra le abitazioni signorili e le casupole del popolo. Anche le opere pubbliche languivano in quanto le somme previste venivano distolte ad altri fini.\nNel marasmo politico si succedevano amministrazioni e sindaci in continuazione fino al 1887 anno in cui il colera colp\u00ec pesantemente il popoloso quartiere dell'Angelo Custode; emergeva la figura di Giuseppe De Felice ma intanto nel mese di aprile esplose una crisi bancaria. Il ritiro dei depositi da parte degli interessati provoc\u00f2 la chiusura degli sconti da parte delle banche; il venir meno della circolazione di denaro a causa del crollo dell'intera rete bancaria locale, con le minacce di chiusura di stabilimenti e miniere provoc\u00f2 anche il crollo della domanda, dei prezzi sui mercati e dei consumi cittadini. Purtuttavia Gentile Cusa nello stesso 1887 sottolineava come a Catania fosse nulla l'emigrazione (in aumento nel paese) anzi fosse in atto una forte immigrazione di manodopera a causa della \"smania edificatoria\" specie nel nord-est della citt\u00e0. E la stessa politica di ispirazione crispiana attuata in citt\u00e0 si rivelava di fatto propizia allo sviluppo industriale.\nIl cotonificio di Vincenzo Feo, nato nel 1886 da una tintoria con 10 addetti, nel 1897 produceva 1500 Kg di filati al giorno con 480 addetti e aveva rappresentanze nell'Italia settentrionale e in Asia Minore. L'edilizia industriale catanese realizzava nello stesso periodo i \"Mulini Prinzi\" e lo stabilimento in via Messina della \"Societ\u00e0 degli Zolfi\".\nNel 1888 veniva approvato il piano regolatore di Gentile Cusa per il risanamento e l'ampliamento della citt\u00e0 verso Nord, con i nuovi quartieri di Cibali, Borgo, Picanello e Ognina.\nFine secolo e periodo \"defeliciano\".\nNonostante tutto il secolo XIX si chiuse senza che gli atavici problemi della citt\u00e0 fossero risolti: niente risanamento dei quartieri fatiscenti e, insieme, lusso esibito nei salotti cittadini, nei teatri, nelle ville sfarzose. Il crollo dell'occupazione nell'ultimo decennio coinvolgeva sia le miniere e le industrie dello zolfo che le campagne. La lenta ripresa del credito dopo la crisi non innescava altra attivit\u00e0 industriale. La crisi politica permaneva con amministrazioni anche di personalit\u00e0 di prestigio ma effimere; la politica cittadina, pi\u00f9 che a governare, si adoperava perch\u00e9 \"l'altro\" non potesse farlo. L'immobilismo produceva gli effetti che De Roberto, Capuana e Verga illustravano al vero. In tali realt\u00e0 Giuseppe De Felice Giuffrida costituiva, il 1\u00ba maggio 1891, sulle ceneri dell'Associazione democratica di Catania un Fascio dei lavoratori, organizzava il mutuo soccorso e un magazzino cooperativo per venire incontro alle necessit\u00e0 degli ammalati e dei senza lavoro e infine anche un'assicurazione collettiva per un sussidio alla famiglia sopravvissuta alla morte di un socio.\nIl successo fu immediato, le adesioni furono tali che in breve si organizzarono oltre 40 sezioni del Fascio tra cui quelle dei sarti, marinai, ebanisti, cuochi, muratori, fornai, zolfatai, ferrovieri e cos\u00ec via senza che ad alcuno venisse chiesta una professione di fede socialista. Il carnevale del 1892 fu l'occasione per attrarre famiglie e donne e i soci avevano raggiunto la cifra di 12.000.. Alle elezioni poliche del 6 novembre De Felice conquistava i seggi di Catania e di Patern\u00f2 e al suo arrivo da Siracusa alla stazione erano ad accoglierlo circa 7000 persone tra cui un grandissimo numero di donne che avevano partecipato alla campagna elettorale. L'adesione in massa ai fasci era il sintomo di un grave malcontento che investiva trasversalmente anche tutta la popolazione cittadina gravata da una situazione economica senza uscita; i disordini finivano con lo scoppiare dovunque e la risposta del governo era lo stato d'assedio del 3 gennaio 1894. De Felice veniva arrestato e il Fascio sciolto; condannato a 18 anni di carcere dal tribunale militare di Palermo trascorse in carcere solo due anni usufruendo dell'amnistia. Rientr\u00f2 trionfalmente in citt\u00e0 il 29 marzo 1896 dopo la caduta di Crispi.\nCresce il trasporto a Catania; tram e ferrovie.\nIl 1896 \u00e8 l'anno in cui la Ferrovia Circumetnea, costruita dalla Societ\u00e0 Siciliana di Lavori pubblici del Trewhella, festeggi\u00f2 l'apertura dell'intera linea da Catania a Riposto; si prospettava il convergere sulla citt\u00e0 di prodotti e merci rinvigorendone l'economia prostrata e il nascere di nuove opportunit\u00e0 commerciali per i prodotti manifatturieri cittadini.\nSin dal 1892 si era costituita una \"Societ\u00e0 anonima Tramways\" per iniziativa dell'ingegnere Gatto di Messina e del signor Battaglia della \"Societ\u00e0 del Gas\" per la costruzione di una rete tranviaria a vapore che aveva stipulato un contratto con l'amministrazione comunale, guidata dal Carnazza, ma l'iniziativa era naufragata.\nDurante la giunta Leonardi (in carica nel 1898-1899) si misero in gara per la rete tranviaria i fratelli Prinzi, grossi industriali cittadini titolari dei \"Molini Prinzi\", di raffinerie e commercializzazione dello zolfo, la Banca Durand di Lione e la Societ\u00e0 anonima di elettricit\u00e0 Felix Singer e C. di Berlino. La Singer si associava poi con la \"Societ\u00e0 elettrica Helios\" di Colonia, aumentando le garanzie prestate. Il compromesso fu stipulato con atti del 25 giugno 1898 e del 28 gennaio 1899; con questi il comune di Catania concesse alla Felix Singer e C. \"l'autorizzazione ad installare l'officina di produzione di energia elettrica a scopo di illuminazione e di forza motrice per i trams\".\nNel gennaio 1899 cadeva la giunta Leonardi e lasciava la citt\u00e0 enormemente indebitata (circa 9 milioni di lire), con un gettito daziario in calo e con un aumento del contrabbando e con associazioni camorristiche attive e sempre pi\u00f9 insinuate minacciosamente nel tessuto politico. De Felice denunciava inoltre alla Camera, l'utilizzo della \"\"Maffia\" che \u00e8 un bisogno per molti deputati di Sicilia (..) organizza la loro base elettorale\".\nIl 12 dicembre 1900 la Helios di Colonia, che nel frattempo aveva assorbito la Felix Singer, iniziava la costruzione dell'officina dei tram elettrici e della centrale di produziona dell'energia elettrica per le esigenze cittadine, in via Gazometro, in oltre 7.000 m\u00b2 di terreno dell'area di Villascabrosa, a sud-ovest del porto di Catania.\nLe elezioni dell'8 giugno 1902 sancirono la vittoria dei socialisti, De Felice fu eletto prosindaco di Catania e guid\u00f2 la prima amministrazione di sinistra della citt\u00e0. La nuova giunta decise la ridefinizione della questione tranviaria stabilendo il tracciato urbano definitivo con tre linee da Piazza Duomo, per Picanello, Cibali e Guardia Ognina.\nAlla fine del 1904 la \"Singer-Helios\", a causa della crisi del settore elettrotecnico tedesco, cedette la concessione alla \"Soci\u00e9t\u00e9 Anonyme Tramways et Eclairage Electriques\".\nL'anno successivo, 1905, inizi\u00f2 il servizio tranviario regolare.\nLe municipalizzazioni di De Felice e la rinascita di Catania.\nCon l'insediamento di De Felice a pro-sindaco cambiarono le politiche dell'amministrazione comunale che prevedeva un programma di risanamento del bilancio e 'socialismo municipale' con municipalizzazione dei servizi. Catania si avvia, scrive il Giarrizzo, a diventare la \"Milano del sud\". A seguito della serrata dei fornai il 18 ottobre 1902 contro il prezzo calmierato del pane De Felice avvi\u00f2 la municipalizzazione del pane iniziando con il sequestro dei forni dei fratelli Prinzi. Doveva essere attuata anche la municipalizzazione di acqua, gas, illuminazione elettrica e tranvie ma la caduta del governo Giolitti scombussol\u00f2 tutto facendo venire meno, per disposizione del governo Fortis, ogni contributo o finanziamento di stato. La giunta Consoli, dal 29 novembre 1906, riprese il cammino intrapreso: Luigi Macchi, con Fichera e Zeno studiarono il 'piano regolatore' secondo la visione defeliciana; erano da sistemare circa 120 strade in condizioni pessime. Filadelfo Fichera progett\u00f2, dopo la sistemazione di Piazza Stesicoro con gli scavi dell'Anfiteatro romano, tutta una serie di interventi archeologici, edilizi e sanitari, e alberghi in previsione dell'Esposizione agricola del 1907.\nIl 30 giugno del 1908 si costituiva, tra Carlo Sarauw, Robert Trewhella e il figlio Alfredo Percj, Giovanni Trewhella ed Edward Thrupp la Sikelia, \"Societ\u00e0 Anonima Esercizio Miniere ed Industrie Zolfi\", con sede in Catania in via Vittorio Emanuele n. 46. Detta societ\u00e0 era una delle pi\u00f9 grandi del settore minerario e dava lavoro ad un grande numero di persone tra attivit\u00e0 estrattive, di trasporto, molitorie, di trasformazione e di commercializzazione; e costru\u00ec anche una ferrovia nell'area mineraria di Villarosa.\nIl 30 dicembre 1908 il terremoto di Messina con i 25.000 profughi da accogliere sconvolse i piani di riassetto del bilancio: da una parte con il vertiginoso aumento del traffico portuale (per accogliere quello di Messina distrutta) aumentava anche il gettito tributario, con beneficio economico della citt\u00e0 e del settore mercantile, dall'altro si innescavano squilibri nel campo del lavoro, per eccesso di manodopera e dei consumi.\nNel 1911 si tenne la II Esposizione agricola ma Catania conosceva la recrudescenza del colera nel quartiere degli Angeli Custodi. Il 5 settembre 1912 con la rielezione a pro-sindaco di De Felice, Luigi Macchi, assessore ai Lavori Pubblici present\u00f2 il piano aggiornato della \"Milano del sud\" che avrebbe dovuto innescare una duratura quantit\u00e0 di lavoro di costruzione lungo le nuove linee di viali, risanare la gran parte delle costruzioni fatiscenti e antigieniche focolaio delle ricorrenti epidemie. L'intento era ambizioso, volto ad aumentare le entrate tributarie oltre che i profitti determinati dalla speculazione pubblica sulle aree edificabili. A ci\u00f2 si aggiungeva il cosiddetto \"mito libico\" per il quale si riteneva che Catania potesse diventare l'area focale dei commerci di importazione ed esportazione con la Libia. In tale clima si mossero finanzieri di varie parti d'Italia ed esteri, specie francesi. Tutto questo fervore di lavori e progetti impattava con lo scoppio della guerra; in mezzo al dibattito tra interventisti e neutralisti si manifestavano i giusti timori degli industriali e dei commercianti catanesi che si preoccupavano del fatto che un'economia nazionale di guerra avrebbe costituito un disastro per l'economia catanese.\n\"Grande guerra\" e crollo dell'economia.\nAllo scoppio della prima guerra mondiale il traffico di merci si blocc\u00f2 rapidamente anche a causa della chiusura dei mercati orientali con cui il porto di Catania aveva costanti relazioni commerciali; cadde anche il traffico di esportazione verso il porto di Trieste e l'Austria. Le restrizioni dell'economia di guerra precipitarono l'economia catanese in una difficilissima crisi: il porto era desolatamente fermo, gli stabilimenti chiusi, limitata la pesca per decreto luogotenenziale, fallimenti commerciali, scomparsa di prestiti e mutui e manodopera inviata al fronte. La campagna ridiventava l'unico settore di lavoro possibile, pur nella contingenza. A guerra finita non c'era pi\u00f9 posto per la grande Catania industriale del decennio precedente; anche il grande programma edilizio del 1912-1913 finiva con il rimanere monco e in parte relegato alle cose da rinviare.\nIl primo dopoguerra; fascismo a Catania.\nLa fine della guerra non coincise con la ripresa dell'economia cittadina; lo zolfo aveva perso la sua funzione trainante e il porto era segnato da una crisi di traffico. Nel 1920 vi era stata l'occupazione contadina del Pantano d'Arci, concesso poi il 9 ottobre dal prefetto. Gli agrari, avevano aumentato i loro profitti, le varie correnti politiche chiedevano chi bonifiche, chi lavori pubblici e modernizzazione delle campagne. D'ogni parte, tra tumulti e disordini, iniziava ad organizzarsi la presenza fascista vista come fattore di ordine e disciplina.\nCatania intanto subiva le gravissime tensioni che le riorganizzazioni dei mercati internazionali avevano portato all'industria dello zolfo, nonostante si fosse organizzata nell'Unione raffinerie siciliane (URS) e nella Federazione opifici raffinazione zolfo e affini (FORZA) controllate dalla COMIT e dalla Montecatini; altro settore in difficolt\u00e0 era quello dell'agrumicoltura (limoni) e dell'industria del citrato. Tra 1924 e 1927 il settore dello zolfo in buona parte in mano ad operatori settentrionali stagnava(soggetto inoltre a una progressiva \"politicizzazione\" di quadri e organizzazioni) e non sarebbe di fatto pi\u00f9 uscito dalla crisi mentre cresceva l'esportazione di frutta e ortaggi fino a divenire complessivamente poco minore della somma di quelle di Palermo e Messina. In crisi permaneva anche l'industria conciaria e mobiliera. In lenta crescita l'industria chimica, rimaneva come settore trainante l'edilizia pubblica e privata, con aumento della produzione di cemento e sviluppo dell'industria di produzione elettrica (con la Societ\u00e0 generale elettrica della Sicilia del gruppo Bastogi); buona era invece l'attivit\u00e0 dell'industria conserviera. Alla fine del 1921 si costituiva la Sibi (promossa e sostenuta da Gabriello Carnazza) per la bonifica del Pantano d'Arci, al 70% finanziata dallo stato, che nelle intenzioni avrebbe costituito la base per speculazioni e nascita di aziende modello, la coltivazione del cotone e della canna da zucchero.\nI progetti di trasformazione non decollarono secondo le aspettative e la lenta crescita degli anni venti si concretizz\u00f2 piuttosto in trasformazione da citt\u00e0 industriale e mercantile a citt\u00e0 di servizi decretando la lenta morte della provincia.\nIl decennio successivo affiancava alla \"normalizzazione\" della vita politica la recessione economica che anticipava, per la citt\u00e0, la crisi della Grande depressione manifestandosi, oltre che nella stasi di tutti i settori eccetto quelli del cemento, dell'elettricit\u00e0 e dell'industria del legno, nel calo generalizzato dei consumi delle famiglie. L'accentuazione della politica autarchica, \"per realizzare nel pi\u00f9 breve termine possibile il massimo possibile di autonomia nella vita economica della Nazione\" in risposta alle sanzioni economiche, inevitabilmente distoglieva mezzi e fondi alla bonifica e all'agricoltura; portava ad accantonare gli interventi strutturali nel Mezzogiorno (e quindi anche a Catania) bloccando i processi di modernizzazione, favorendo (anche su pressione del capitalismo italiano) la concentrazione dell'industria nel Nord pi\u00f9 ricco di manodopera specializzata e servizi pi\u00f9 efficienti.\nLa Catania fascista era diventata una sonnolenta citt\u00e0 di attivit\u00e0 terziarie ed era tramontato il sogno di \"capitale industriale\" dell'isola.\nEconomia di guerra.\nL'economia cittadina durante il periodo bellico rimase depressa; incentrata molto sull'esportazione dei prodotti agricoli subiva le conseguenze di un mercato chiuso e stagnante.\nI bombardamenti, ma ancor pi\u00f9 il passaggio del fronte nell'estate 1943, avevano prodotto danni incalcolabili ai vigneti e agli agrumeti; le cantine vinicole inoltre stentavano a collocare il prodotto dato che il problema principale era quello di trovare il pane.\nSecondo dopoguerra; ricostruzione e seconda industrializzazione.\nLa fase della pre-ricostruzione rappresent\u00f2 un momento nuovo, un incubatore fondamentale per i processi storici della Sicilia, che alla fine del conflitto si trovava in condizioni disastrose. La relazione dell'Alto commissario Aldisio sulla \"Situazione generale politica, economica, sociale e amministrativa al 1\u00ba agosto 1944 in Sicilia\" illustrava bene quali fossero le reali condizioni economiche: \"La Sicilia (..) venne a trovarsi nella condizione di essere gravemente sacrificata dagli eventi bellici, sotto il doppio profilo di mercato di consumo e di centro di produzione, ed ancora oggi appare evidente anche all'osservatore meno attento, l'accentuato abbassamento del tenore di vita della popolazione ed il permanere di larghe zone di indigenza e di pauperismo\".\nI bombardamenti a Catania distrussero o danneggiarono abitazioni civili, strade, impianti ferroviari, le attrezzature portuali, l'aeroporto, impianti produttivi e la centrale elettrica. In seguito all'emanazione del D.M. 20 novembre 1945, n. 3765 sorse il \"Comitato di Ricostruzione Economica della provincia di Catania\"; tra i tanti argomenti pose attenzione sul porto che si trovava dopo le operazioni belliche in un serio abbandono ed era stato declassato, perdendo cos\u00ec rispetto ai movimenti merci e passeggeri del primo dopoguerra molto terreno nei confronti di altri porti. E sulla sistemazione del bacino del Simeto e dei suoi affluenti, sul settore della pesca, fortemente contratto dalle operazioni belliche e dalla presenza di molti ordigni bellici inesplosi in mare.\nPassato il periodo dell'occupazione alleata la citt\u00e0 iniziava a riordinare la sua economia. Le elezioni amministrative del 24 novembre 1946 davano il 55,5% alla Destra, il 16,7% alla DC e il 18,5% alla Sinistra; diedero improvvisamente un balzo in avanti al 49% alla DC nelle politiche del 1948 mentre la destra crollava al 26,7% e la sinistra scendeva al 14,1%. Ma le amministrative del 1952 avevano quasi livellato i tre settori con 37,3%, 31,1% e 24,4% mentre il centro restava limitato a 3,4%. Varie furono le manovre nel periodo ma il fine ultimo era la gestione della \"ricostruzione\" postbellica e dei lavori pubblici; secondo i commentatori era un pretesto per il rilancio degli antichi progetti di risanamento in quanto gli eventi bellici avevano danneggiato circa il 10% del patrimonio edilizio di valore della citt\u00e0. Uno degli obbiettivi del piano fu la collocazione della \"zona industriale\" a Pantano d'Arci. Il periodo \u00e8 quello in cui la DC catanese trovati gli appoggi nazionali e regionali costituisce il 27 novembre 1950 l'Istituto immobiliare di Catania (ISTICA), con un capitale iniziale di 55 milioni di lire (elevabile a un miliardo) costituito da 20 milioni della Societ\u00e0 generale immobiliare di Roma (vaticana), 20 milioni del Banco di Sicilia e 10 della Cassa di Risparmio e i restanti 5 di Camera di Commercio e Provincia; questo avr\u00e0 un ruolo importante nel decollo dell'attivit\u00e0 edilizia cittadina con il piano di risanamento del San Berillo e di altri quartieri.\nLa fase programmatica degli interventi della cassa del Mezzogiorno previde la destinazione di oltre 300 ettari di terreni demaniali dell'area di Pantano d'Arci per allocarvi industrie di seconda e terza trasformazione in modo da assicurare un elevato quantitativo di forza lavoro venendo incontro anche ad una tradizionale propensione imprenditoriale della citt\u00e0.\nLe prime operazioni indispensabili per la ripresa economica furono, gi\u00e0 nel periodo 1946-1947 il ripristino delle funzionalit\u00e0, compromesse dai bombardamenti del 1942/1943, delle stazioni ferroviarie, del porto e dell'aeroporto con la ripresa di alcuni collegamenti indispensabili. Distrutti erano ormai buona parte degli stabilimenti di lavorazione dello zolfo dell'area di via Messina; il pi\u00f9 di essi non fu pi\u00f9 ricostruito in quanto il mercato del minerale era del tutto tracollato.\nNel 1949 il consiglio comunale di Catania (delibera n. 166 del 29 ottobre 1948) decretava la soppressione del servizio tranviario e la sua sostituzione con quello filoviario; agli inizi dell'anno si costituiva la Societ\u00e0 Catanese Trasporti, con capitale di 90 milioni di lire, a cui era demandata la trasformazione degli impianti in tempi brevi per consentire la circolazione dei filobus.\nRinasce il mito della \"Milano del Sud\".\nNel novembre 1953 si insedi\u00f2 come sindaco il democristiano Luigi La Ferlita e vi rimase per un settennio con quattro giunte di centro-destra. Continuando nella politica del predecessore, Domenico Magr\u00ec si occup\u00f2 di portare avanti innanzitutto il \"risanamento\" gestendo sia l'edilizia sovvenzionata che l'imponente mole di opere pubbliche finanziate con circa 2 miliardi di lire (tra esse strade, rete fognaria, la centrale del latte) oltre che i 700 milioni per le infrastrutture della zona industriale. Complessivamente verranno gestiti circa 30 miliardi di lire, tra fondi di stato e regionali, dall'Ist-Berillo, l'Ente comunale assistenza (ECA), l'Ente siciliano case lavoratori (ESCAL), IACP, INA-Casa e UNNRA-Casa. Nonostante tale fervore edilizio la disoccupazione, fino al 1958 continuava il suo trend ascendente con quella dei giovani sotto i 21 anni in ascesa fin oltre il 20%; stabile era quella impegnata in agricoltura. In crescita il trasferimento, da parte dei medi e grandi proprietari, delle rendite agrarie in rendite urbane (speculazione edilizia) e finanziarie. Le piccole imprese si espandevano ricorrendo al finanziamento accentuando il carattere della citt\u00e0 quale \"commerciale\" a egemonia piccolo-borghese, quale centro di servizi; il piccolo commercio alimentava i bisogni dell'hinterland in campo alimentare, tessile, e dell'abbigliamento; l'aumento dei consumi e degli autoveicoli innescava tutto un sottobosco di attivit\u00e0 lecite e \"grigie\" assecondate anche dall'espansione disordinata dei quartieri privi di un piano regolatore urbano.\nIl 1954 fu un anno importante per l'economia cittadina: venne annunciata la costituzione dell'Istituto di fisica nucleare, venne emanata la legge regionale per il \"risanamento del San Berillo\", iniziavano le premesse per il rilancio dell'industria chimica e petrolifera, si avviavano gli insediamenti di Pantano d'Arci con industrie del legno.\nI primi insediamenti industriali, del settore edilizio, della carta, metalmeccanico e chimico, furono quelli a nord-ovest, nel territorio di Misterbianco, e susseguentemente, a partire dagli anni settanta, piccoli e grandi insediamenti commerciali si aggiunsero determinando la configurazione della zona come importantissimo distretto territoriale a caratterizzazione avanzata nel settore commerciale e del largo consumo.\nNel 1962 nacque la 'zona consortile' di Piano Tavola nella quale entro il 1971 erano presenti 18 imprese locali (tra impiantistica, materie plastiche, meccanica, alimentaristica), con un'occupazione di circa 700 addetti, delle quali la sede direttiva tecnica e finanziaria era a Catania.\nLo sviluppo degli anni sessanta raggiunse un livello tale che riprese a circolare l'antica espressione, di epoca defeliciana, che definiva Catania \"Milano del Sud\". La crescita economica era connessa all'espansione dell'edilizia in citt\u00e0, alle attivit\u00e0 insediate nella zona industriale ma anche al settore agricolo in special modo quello della agrumicoltura nella vicina piana di Catania. La crescita economica era accompagnata da un copioso flusso migratorio dalla stessa provincia e da quelle vicine (in particolare da Enna, Caltanissetta, Siracusa e Ragusa), culminato nel 1971 quando la popolazione super\u00f2 i 400.000 residenti.\nSviluppo economico distorto; trasformazione della criminalit\u00e0 organizzata in organizzazione mafiosa.\nLo sviluppo economico si intrecci\u00f2 presto con gli interessi di particolari lobby affaristiche e permise alla mafia (sino ad allora la criminalit\u00e0 diffusa, ma non organizzata, era rimasta praticamente ai margini della vita cittadina) di infiltrarsi nel tessuto sociale e produttivo con effetti che si sarebbero visti negli anni seguenti.\nA partire dagli anni settanta, infatti, inizi\u00f2 una spietata guerra di mafia fra il clan dei Santapaola e quello dei Cursoti per il controllo del territorio. Questa faida ebbe il suo apice negli anni ottanta, quando nell'arco di un anno avvenivano anche pi\u00f9 di cento omicidi. Testimone e poi vittima di quella mattanza fu, tra gli altri, il giornalista Pippo Fava.\nIl boom dell'edilizia e i \"cavalieri del lavoro\".\nL'economia cittadina alla fine degli anni settanta era in mano ai quattro cavalieri del lavoro Carmelo Costanzo, Gaetano Graci, Francesco Finocchiaro e Mario Rendo. Questi imprenditori gestivano grosse attivit\u00e0 che vertevano principalmente nell'edilizia, e pi\u00f9 in particolare, negli appalti pubblici in Sicilia, nel resto d'Italia (specie a Milano e a Roma), in Europa (sia ad ovest che nell'est \"comunista\") e persino nelle Americhe (Stati Uniti, Argentina e Brasile). Inoltre, i cavalieri affiancavano all'edilizia attivit\u00e0 in diversi settori, fra cui il commercio (supermercati 3A), la televisione (Telecolor, Telejonica, Video 3), il turismo delle zone vicine (il complesso La Perla Jonica ad Acireale, il Lido dei Ciclopi ad Acitrezza, l'Hotel Timeo di Taormina), il credito (la Banca Agricola Etnea) e l'agricoltura, dilagando in diversi altri ambiti (erano anche presidenti di fondazioni benefiche e di ricerca) e vantando la fama di mecenati.\nIl giornalista Giuseppe Fava, descrivendo l'intreccio di interessi economico-politico-mafiosi che vigeva in citt\u00e0, cit\u00f2 questi imprenditori come i \"quattro cavalieri dell'apocalisse mafiosa\". Dei Cavalieri avrebbe parlato anche il pentito Antonino Calderone. Nel 1984 Pippo Fava venne assassinato quando ancora molti negavano la stessa esistenza di un problema mafioso .\n. Ci\u00f2 in quanto gli interessi economici che ruotavano attorno ai cavalieri coinvolgevano pesantemente il tessuto economico della citt\u00e0.\nL'affare delle Ciminiere.\nNei primi anni novanta si scopr\u00ec un giro di tangenti ai politici pi\u00f9 in vista in citt\u00e0 in seguito all'appalto per il centro fieristico le Ciminiere di viale Africa..\nL'economia catanese negli anni duemila.\nI poli economici.\nLa citt\u00e0 dispone di numerosi poli di attivit\u00e0 economica orbitanti nella sua area metropolitana, come l'area industriale, commerciale e artigianale di Misterbianco; il centro commerciale Etnapolis in zona Valcorrente (Belpasso); pi\u00f9 vari altri centri commerciali dislocati sul territorio, tra i quali i principali sono Le Zagare e I Portali a San Giovanni La Punta ed i pi\u00f9 recenti Porte di Catania, Katan\u00e8 (Ipercoop e 72 negozi) a Gravina di Catania e Centro Sicilia, rispettivamente dislocati in zona Zia Lisa-Gelso Bianco il primo e, nel territorio confinante ad ovest, di Misterbianco il secondo. L'agglomerato industriale e commerciale di Piano Tavola spazia dalla produzione elettromeccanica a quella alimentare. Le attivit\u00e0 industriali pi\u00f9 importanti sono invece concentrate a sud della citt\u00e0, nella zona industriale di Pantano d'Arci, costituita nell'immediato dopoguerra, dove ha sede anche il polo tecnologico, definito pomposamente Etna Valley (ad imitazione della pi\u00f9 nota Silicon Valley), che ospita aziende operanti nei settori farmaceutico, elettronico, informatico, agro-alimentare e meccanico, con alcuni punti d'eccellenza. Fra le pi\u00f9 importanti si ricordano STMicroelectronics, Nokia, Vodafone, IBM, Alcatel, Nortel, Berna, Coca-Cola e Wyeth che dal 2010 \u00e8 diventato Pfizer. Attorno a queste grandi aziende \u00e8 sorto un indotto di oltre micro aziende che producono i semilavorati necessitanti per le varie produzioni.\nNella zona industriale si trova anche un \"incubatore d'imprese\" (Business Innovation Center - BIC, controllata da Sviluppo Italia), che svolge la funzione di consulenza e supporto alle iniziative economiche, ed accoglie diverse iniziative imprenditoriali. Al BIC si affiancano - e in alcuni casi vengono a sovrapporsi - altre agenzie pubbliche come il bureau InvestiaCatania, altra agenzia di sviluppo finanziata dal Comune.\nAd ovest della citt\u00e0 ha sede il MAAS, Centro Agro-alimentare della citt\u00e0 di Catania all'ingrosso che ospita i settori, ortofrutticolo, ittico e florovivaistico.\nNel 2011 \u00e8 stato inaugurato il primo centro commerciale IKEA in Sicilia.\nIl settore produttivo agricolo \u00e8 in declino da tempo in conseguenza della globalizzazione dei mercati che rende poco conveniente la produzione locale rispetto ai nuovi mercati emergenti e concorrenti.\nTrasporti.\nIl 27 giugno 1999 fu inaugurata la metropolitana di Catania. Gestita dalla Ferrovia Circumetnea, collega il capoluogo etneo con i centri dell'hinterland e della fascia pedemontana, anche tramite un servizio ferroviario di superficie.\nIl progetto di ammodernamento della ferrovia in fase di attuazione prevede l'istituzione di un servizio a carattere metropolitano fino ad Adrano e la costruzione di una linea che raggiunger\u00e0 lo scalo aeroportuale di Fontanarossa.\nIl 5 maggio 2007 venne inaugurata la nuova aerostazione dell'aeroporto di Catania-Fontanarossa intitolata al musicista catanese Vincenzo Bellini; in seguito \u00e8 stata riqualificata anche la vecchia struttura."}
{"id": "1548257", "revid": "123270548", "url": "https://it.wikipedia.org/wiki?curid=1548257", "title": "Radice quadrata di 2", "text": "In matematica, la radice quadrata di due (formula_1), conosciuta anche come costante di Pitagora, \u00e8 il numero reale che si ottiene come risultato dell'operazione di estrazione della radice quadrata dal numero naturale 2, o, in modo equivalente, il numero che moltiplicato per s\u00e9 stesso d\u00e0 esito 2.\nSi tratta di un numero irrazionale che riveste un ruolo molto importante nella storia della matematica, dal momento che a esso \u00e8 associata la scoperta dell'incommensurabilit\u00e0, dimostrata, nell'ambito della matematica greca, con un'elegante dimostrazione per assurdo.\nIn termini geometrici, seguendo il teorema di Pitagora \u00e8 uguale alla lunghezza dell'ipotenusa di un triangolo rettangolo isoscele i cui cateti sono di lunghezza uguale a uno, o, in modo equivalente, al rapporto tra la diagonale e il lato di un quadrato.\nIl suo valore approssimato alla cinquantesima cifra decimale \u00e8:\nIn quanto soluzione dell'equazione quadratica formula_2, tale numero \u00e8 radice di un polinomio a coefficienti nel campo dei numeri razionali ed \u00e8, pertanto, un numero algebrico.\nStoria.\nI babilonesi diedero la prima approssimazione di formula_3, tramite\nUn'altra approssimazione di questo numero \u00e8 quella data da un antico testo matematico indiano, il Sulbasutras, che cita:\nOssia\nQuesta antica approssimazione indiana \u00e8 la settima nella serie di sempre pi\u00f9 accurate approssimazioni basate sui numeri di Pell, che possono essere ricavate dalla frazione continua di formula_3.\nLa dimostrazione dell'irrazionalit\u00e0 della radice di 2 viene spesso attribuita al greco Ippasos, filosofo e matematico della scuola pitagorica.\nAlgoritmi computazionali.\nEsiste una gran quantit\u00e0 di algoritmi atti a calcolare le cifre di formula_7, tuttavia il pi\u00f9 usato dai calcolatori \u00e8 ancora il vecchio metodo babilonese di calcolo delle radici: si scelga un qualunque valore iniziale formula_8; poi, utilizzandolo come primo valore, iterare la seguente funzione ricorsiva:\nMaggiore \u00e8 il numero di iterazioni, migliore sar\u00e0 la precisione del risultato. Nel febbraio 2006 utilizzando questo metodo sono state calcolate 200\u00a0000\u00a0000\u00a0000 cifre in 13 giorni e 14 ore. Tra le costanti matematiche irrazionali non periodiche, solo \u03c0 \u00e8 stata calcolata con maggior precisione.\nProve dell'irrazionalit\u00e0.\nDimostrazione per assurdo.\nSi supponga per assurdo che formula_3 sia razionale, ossia che sia possibile esprimerlo sotto forma di frazione formula_11, che si assume irriducibile:\ndalla quale si ottiene\nossia\nIl termine formula_15 \u00e8 pari, pertanto anche formula_16 \u00e8 pari, e conseguentemente formula_17 stesso dev'essere pari (il quadrato di un numero dispari \u00e8 sempre dispari), quindi esiste un opportuno formula_18 tale per cui formula_19. Sostituendo, si ottiene:\nche, sviluppando il quadrato, semplificando formula_21 e dividendo per formula_22 diventa\nCon identico ragionamento, essendo ora formula_24 pari si deduce che anche formula_25, e quindi formula_26 stesso, siano a loro volta pari.\nSia formula_17 che formula_26 risultano pertanto essere pari, il che contraddice l'ipotesi iniziale che formula_29 sia irriducibile. Se ne conclude che formula_3 non \u00e8 esprimibile sotto forma di frazione, ossia \u00e8 irrazionale.\nDimostrazione con il teorema fondamentale dell'aritmetica.\nUna dimostrazione alternativa si basa sul teorema fondamentale dell'aritmetica. Innanzitutto si ipotizza che formula_1 sia razionale. Da qui consegue che (vedere dimostrazione precedente)\nMa, dal teorema fondamentale dell'aritmetica, formula_33 e formula_34 hanno una fattorizzazione diversa, tale che formula_35 e formula_36 con formula_37 e formula_38 interi positivi e formula_17 e formula_26 interi positivi dispari. Da qui otteniamo che\ne\nSostituendo nella prima formula:\ndalla quale, operando a destra:\nCi\u00f2 comporta che una fattorizzazione di 2 con potenza pari (formula_45 \u00e8 certamente pari) \u00e8 uguale a una fattorizzazione di 2 con potenza dispari formula_46 Questo contraddice il teorema fondamentale dell'aritmetica, e quindi, per assurdo, \u00e8 dimostrato che formula_1 \u00e8 irrazionale.\nDimostrazione analitica.\nallora formula_54 \u00e8 irrazionale.\n\"Dimostrazione:\" supponiamo formula_55 con formula_56.\nPer formula_26 sufficientemente grande avremo\nquindi\nma, essendo formula_61 un intero, ci\u00f2 \u00e8 assurdo, da cui formula_54 \u00e8 irrazionale.\n\"Dimostrazione:\" poniamo formula_64 e\nper ogni formula_51.\nDimostramo per induzione che vale\nper ogni formula_51. La tesi vale per formula_70, infatti\ne se vale per formula_26 allora vale per formula_73 poich\u00e9\nInfine applicando il lemma 1 segue l'irrazionalit\u00e0 di formula_3.\nDimostrazione con i numeri 2-adici.\nConsideriamo l'equazione formula_78 su formula_79 (il campo dei numeri 2-adici), essa non ha soluzione poich\u00e9 la valutazione p-adica del primo membro \u00e8 pari mentre quella del secondo membro \u00e8 dispari. D'altra parte formula_79 \u00e8 un'estensione di formula_81, quindi se l'equazione non ha soluzioni in formula_79 non ha neanche soluzioni in formula_81 e formula_84 \u00e8 irrazionale.\nPropriet\u00e0.\nLa met\u00e0 di formula_85, uguale circa a formula_86 \u00e8 un numero comune in geometria e trigonometria, poich\u00e9 le coordinate del versore che forma un angolo di 45\u00ba con gli assi di un piano cartesiano ortogonale sono\nQuesto numero \u00e8 comune inoltre poich\u00e9\nUn'altra propriet\u00e0 \u00e8 che:\nInoltre\nInfine formula_1 pu\u00f2 essere espressa utilizzando l'unit\u00e0 immaginaria utilizzando unicamente radici:\nRappresentazioni tramite serie e prodotti.\nL'identit\u00e0\ninsieme alle rappresentazioni tramite prodotti infiniti delle funzioni seno e coseno consentono di ricavare formule quali\noppure\no\nIl numero pu\u00f2 anche essere espresso tramite la serie di Taylor di funzioni trigonometriche. Ad esempio, la serie per formula_97 d\u00e0\nRappresentazione tramite frazione continua.\nDalla propriet\u00e0 scritta:\nsostituendo ricorsivamente a ogni formula_100 (al denominatore), genera la frazione continua semplice:\nLa rappresentazione di formula_85 tramite frazione continua \u00e8 infine\nStandard ISO 216 (formato carta).\nIl valore formula_1 \u00e8 approssimativamente il rapporto che intercorre fra il lato pi\u00f9 corto e quello pi\u00f9 lungo di un foglio di carta in uno dei formati previsti dello standard ISO 216, meglio noto come \"formati UNI\". Questo rapporto garantisce che, tagliando un foglio a met\u00e0 lungo la linea che unisce i due punti medi dei lati pi\u00f9 lunghi, si ottengono due fogli pi\u00f9 piccoli che mantengono lo stesso rapporto fra i lati.\nInoltre, se il foglio di partenza \u00e8 in uno dei formati previsti dallo standard, anche i due fogli ottenuti tagliandolo a met\u00e0 sono in formato standard. Il codice del formato dei due fogli pi\u00f9 piccoli si ottiene aggiungendo 1 alla cifra del codice del foglio grande di partenza. Ad esempio, se si taglia a met\u00e0 un foglio in formato \"A4\" (210 \u00d7 297\u00a0mm, il formato della comune carta da lettere), si ottengono due fogli in formato \"A5\" (148 \u00d7 210\u00a0mm, il formato di un volantino)."}
{"id": "1548258", "revid": "118535625", "url": "https://it.wikipedia.org/wiki?curid=1548258", "title": "Les Arts Florissants", "text": "Les Arts Florissants \u00e8 un complesso musicale francese specializzato nell'esecuzione di musica del periodo barocco e classico.\nStoria.\nL'ensemble \u00e8 stato fondato nel 1979 ed \u00e8 diretto dal clavicembalista francese di origine statunitense William Christie. Il titolo del gruppo \u00e8 tratto da un'opera del compositore francese Marc-Antoine Charpentier.\nEsso \u00e8 costituito da un gruppo di strumentisti, oltre che da un piccolo gruppo vocale. Tutti i componenti del gruppo sono dei solisti del loro strumento.\nCome molti altri simili a loro, Les Arts Florissants si \u00e8 posto l'obiettivo di interpretare in maniera storicamente informata il repertorio del periodo barocco e classico utilizzando strumenti d'epoca o loro copie moderne.\nL'ensemble, sia il gruppo vocale che quello strumentale, collabora con altri gruppi e solisti nell'allestimento del proprio repertorio e nel corso degli anni ha registrato numerosi dischi per le case discografiche Erato e Harmonia Mundi. Attualmente le sue registrazioni vengono effettuate per l'etichetta Virgin Classics.\nLes Arts Florissants \u00e8 residente presso il Teatro di Caen."}
{"id": "1548259", "revid": "254401", "url": "https://it.wikipedia.org/wiki?curid=1548259", "title": "Fosso bergamasco", "text": "Il Fosso bergamasco (in lombardo \"F\u00f2ss Bergam\u00e0sch\") \u00e8 un canale artificiale situato nella pianura bergamasca di origine tardo medioevale che collega il fiume Adda al Serio per poi riprendere e collegare quest'ultimo all'Oglio.\nLe due aree della Bassa Bergamasca a sud del suo corso sono denominate rispettivamente Gera d'Adda e Calciana.\nCon l'Adda segnava il confine naturale tra il Ducato di Milano in Gera d'Adda e la Repubblica di Venezia, ci\u00f2 \u00e8 ancora ricordato dalla presenza di numerosi castelli lungo il suo confine tra cui quelli di Brignano, Castel Rozzone, Castel Liteggio e Pagazzano. In alcuni tratti sono presenti cartelli che ricordano l'antico confine.\nNel cremasco lambisce solamente il comune di Castel Gabbiano e in pi\u00f9 punti segna il confine tra i singoli comuni della bassa Bergamasca.\nStoria.\nMedioevo ed et\u00e0 moderna.\nI primi documenti che ne attestano l'esistenza sono collocabili attorno all'anno 1285, quando il \"fossatum Pergami\" viene menzionato in alcuni atti riferiti al paese di Mozzanica.\nSi ritiene quindi che il fosso venne scavato tra l'inizio del XIII e l'inizio del XIV secolo, recuperando un antico canale romano in gran parte interrato, gi\u00e0 noto col nome di Circa di Cortenuova, che secondo la voce popolare era stato ristrutturato dall'esercito della Lega Lombarda per farne un bastione difensivo la notte antecedente la battaglia del 27 novembre 1237, e prolungandolo trent'anni dopo fino all'Adda.\nLa data convenzionale di inizio dei lavori \u00e8 il 9 marzo 1267 quando venne firmata una tregua tra i comuni di Cremona e di Bergamo, in seguito alla guerra che aveva coinvolto le citt\u00e0 lombarde alleate con la famiglia guelfa dei Della Torre (o Torriani), con quelle che parteggiavano per i ghibellini, comandati da Buoso di Dovera, signore di Cremona e Soncino.\nL'importanza del fosso \u00e8 data dal fatto che nel corso dei secoli venne sovente utilizzato come confine tra le diverse dominazioni del tempo, facendone cos\u00ec una zona al centro di contese e battaglie nell'et\u00e0 medievale e nelle epoche successive, La pi\u00f9 importante di queste \u00e8 quella di Cortenuova, combattuta in localit\u00e0 \"Morti del Fosso\" il 27 novembre 1237.\nCitato in documenti risalenti alla seconda met\u00e0 del XIV secolo con il nome di \"Fossatum Bergamaschum\", venne utilizzato dalla Repubblica di Venezia a partire dal 1427 per definire i limiti occidentali del proprio \"Stato di terra\", confinanti con i territori del Ducato di Milano.\nDopo alcune parentesi che avevano visto brevi passaggi di propriet\u00e0 a francesi e spagnoli, la Serenissima si premur\u00f2 di verificare che l'andamento del fosso, e con esso i suoi confini, non fosse stato modificato, decidendo la posa di alcuni cippi che servissero come riscontro per i limiti territoriali.\nLungo il percorso vennero inoltre istituiti piccoli accampamenti militari al fine di pattugliarne il confine, ma anche utili come deposito di dispense alimentari e sanitarie: i principali si trovavano presso la \"cascina Mottella\" in territorio di Cividate, quasi alla confluenza con il fiume Oglio, nei campi tra Romano di Lombardia e Covo, tra Caravaggio e Bariano, tra Cologno e Brignano, tra Arcene e Ciserano ed infine tra Canonica d'Adda e Boltiere.\nVerso la fine di quel secolo venne inoltre deciso che anche la giurisdizione religiosa seguisse i confini amministrativi, facendo quindi coincidere i confini della diocesi con quelli della provincia.\nNel 1797 il crollo della Repubblica di Venezia, causato dall'arrivo dei francesi che instaurarono la Repubblica Cisalpina, port\u00f2 quella zona di pianura a essere compresa in territori pi\u00f9 ampi, facendo perdere al Fosso bergamasco le funzioni di confine di stato e facendo iniziare per la struttura un periodo di abbandono pressoch\u00e9 totale.\nEt\u00e0 contemporanea.\nQualche anno pi\u00f9 tardi (1805) anche la provincia di Bergamo venne ampliata andando a includere territori posti a sud del fosso, che quindi rimase utilizzato soltanto come delimitazione dei confini diocesani, tuttora vigenti, tra le diocesi di Cremona, Milano e Bergamo, tant'\u00e8 la distinzione tra diocesi e province \u00e8 qui pi\u00f9 marcata che in altri luoghi d'Italia.\nIn tempi recenti il percorso del fosso bergamasco \u00e8 stato al centro di alcuni interventi di rivalutazione storica e ambientale, volti a conservarne il tracciato e a preservarlo dall'incuria. Difatti alcuni tratti, dopo essere stati asciugati, vennero abbandonati al proprio destino.\nAttualmente il corso \u00e8 ben visibile nel primo tratto ad ovest, tra Brembate e Boltiere, mentre nei pressi di Castel Rozzone, grazie ad iniziative del comune medesimo, sono presenti pannelli integrativi a margine del fosso stesso, al fine di farne conoscere la storia.\nA partire da Lurano \u00e8 distinguibile soltanto grazie all'esistenza di toponimi riferibili ad esso: spesso difatti il corso \u00e8 intersecato da numerosi altri canali irrigui, tanto da renderne difficile il riconoscimento, effettuabile spesso soltanto con cartine topografiche o grazie alla presenza di cippi posti dalla Serenissima (come tra Bariano e Caravaggio). Nei pressi di Cologno invece il letto \u00e8 molto pi\u00f9 pronunciato e, anche grazie a recenti interventi del comune e della Provincia, facilmente riconoscibile.\nL'importanza storica del fosso \u00e8 inoltre testimoniata dalla sua presenza in alcuni modi di dire sovente utilizzati nella pianura bergamasca: la frase \"Salt\u00e0 ol foss\" (saltare il fosso) in dialetto bergamasco difatti indicava un trasferimento in altre entit\u00e0 amministrative o politiche, ma anche un radicale cambio di vita. Questo valeva anche per i numerosi malviventi che, ricercati nell'uno o nell'altro stato, stazionavano nella zona e praticavano il brigantaggio, pronti a \"saltare il fosso\" per garantirsi l'impunit\u00e0.\nIn molti punti \u00e8 costeggiato da sentieri e strade sterrate percorribili a piedi o in bici. Il suo percorso si sviluppa al confine tra i diversi comuni della zona e gli unici che sono realmente attraversati dal suo percorso e non solo lambiti sono Capriate San Gervasio e Brembate.\nInoltre il nome \u00e8 utilizzato anche da un circuito composto da pi\u00f9 gare di corsa campestre che si svolgono nella provincia bergamasca.\nIl tracciato.\nIl tracciato del fosso bergamasco, lungo circa 35 chilometri e largo mediamente \"tre passi veneziani\" (circa cinque metri), si sviluppava da ovest diramandosi dalla sinistra orografica del fiume Adda (confine naturale tra la provincia bergamasca e quella di Milano), in una localit\u00e0 a sud dei centri abitati dei paesi di Capriate San Gervasio e Brembate, nell'estremit\u00e0 meridionale del territorio denominato Isola bergamasca.\nEra paragonabile ad un vero e proprio fossato, al pari di quelli che cingevano le fortificazioni dei borghi di quel tempo, differenziandosi non poco dalle \"seriole\" d'irrigazione che costellavano l'intera pianura bergamasca. Una particolarit\u00e0 del manufatto era data dal fatto che sul lato posto a Nord (quindi in territorio bergamasco) vi era un argine molto pi\u00f9 pronunciato di quello sul lato opposto, dovuto al continuo accumulo di terra ricavata sia dal primo scavo che, successivamente, dagli interventi di manutenzione.\nCon un andamento longitudinale dopo un paio di chilometri intersecava il fiume Brembo, per riprendere poi il suo corso in direzione sud-est, passando a sud dei paesi di Boltiere, Ciserano, Arcene e Lurano.\nIl tracciato, in prossimit\u00e0 della localit\u00e0 \"Liteggio\", frazione di Cologno al Serio, cingeva il locale castello di origine viscontea (oggi in stato di totale abbandono) e sterzava bruscamente verso sud, delimitando il confine tra i comuni di Pagazzano e Morengo, per immettersi poi nel fiume Serio dopo il centro abitato di Bariano, a nord di Fornovo San Giovanni.\nRiprendeva quindi qualche chilometro pi\u00f9 a sud, diramandosi dalla sinistra orografica del Serio dopo il centro abitato di Fara Olivana.\nDopo aver delimitato il territorio comunale di Romano di Lombardia, si indirizzava verso nord-est, passando a nord di Covo e Calcio, per poi congiungersi con il fiume Oglio, utilizzato come confine naturale tra la provincia orobica e quella di Brescia, nei pressi della cascina Motta."}
{"id": "1548260", "revid": "1226", "url": "https://it.wikipedia.org/wiki?curid=1548260", "title": "Acceleration Severity Index", "text": ""}
{"id": "1548271", "revid": "107989216", "url": "https://it.wikipedia.org/wiki?curid=1548271", "title": "Ola Hansson", "text": "Biografia.\nHansson ha pubblicato il suo primo lavoro Dikter (\"Poemi\") nel 1884 e Notturno nel 1885. In queste opere, l'autore ha fatto una celebrazione delle bellezze naturali e della cultura popolare della sua provincia natale, la Scania, che si trova nella Svezia meridionale. La sua poesia raffinata non si adattava al realismo svedese degli anni 80/90 del diciannovesimo secolo e quindi la sua opera ha ottenuto poca attenzione. Hansson pubblico nel 1887 \"Sensitiva Amorosa\", una raccolta di racconti erotici e morbosi che sconvolsero la Svezia del suo tempo. La reazione del pubblico \u00e8 stata dura, e Hansson lasciato il suo paese per la Germania nel 1889. Avrebbe quindi continuare a vivere all'estero per il resto della sua vita, in paesi come la Svizzera e la Turchia (dove mor\u00ec).\nOpere e idee.\nNel periodo successivo al famigerato \"Sensitiva Amorosa\" (1887) si proclam\u00f2 un seguace delle idee di Nietzsche, una visione che rese pubblica con il ciclo di poesie Ung Ofegs visor (1892). Qui ha espresso il suo disprezzo della folla generale, e la fede nella \u00dcbermensch . Hansson, insieme a Georg Brandes, \u00e8 stato determinante nel richiamare l'attenzione alle opere di Nietzsche in Germania, e ha anche contribuito a pubblicizzare il lavoro di Strindberg in riviste tedesche nel momento in cui quest'ultimo non \u00e8 stato apprezzato in Svezia. I due uomini divennero rapidamente i nemici, per\u00f2, dopo Strindberg trasfer\u00ec a Berlino nel 1892.\nIn Germania, ha scritto e pubblicato opere in tedesco, danese e norvegese, ad esempio Fatalistische Geschichten (Germania, 1890) che \u00e8 stato pubblicato lo stesso anno in danese come Sk\u00e6bnenoveller. Altre opere in lingua tedesca di questo periodo sono Im Huldrebann (1895), Meerv\u00f6gel (1895), Der Weg zum Leben (1896, anche in svedese, V\u00e4gen till lifvet, 1896), e Der Schutzengel (1896).\nPer un breve periodo ha manifestato l'adesione al cattolicesimo. Questa peculiarit\u00e0 lo ha ulteriormente alienato dalla contemporanea Svezia. Ha comunque ottenere qualche riconoscimento in Germania grazie a sua moglie lettone-tedesca Laura Marholm (1854-1928, pseudonimo di Laura Mohr), che ha diffuso le opere di Hansson ad un pubblico pi\u00f9 vasto.\nEredit\u00e0.\nFu uno scrittore produttivo e i suoi scritti sono irregolari. Tuttavia, egli \u00e8 considerato oggi un pioniere nell'ambito della poesia moderna svedese, dato che ha riformulato la poesia della natura, egli \u00e8 stato talvolta considerato l'unico tra i poeti del fine diciannovesimo secolo, che ha realmente assorbito l'influenza del Simbolismo francese e i sentimenti di \"fin-de-si\u00e8cle\".\nNel 1906 Vilhelm Ekelund, un grande poeta della prossima generazione, ha pubblicato una poesia \"paeanic\", salutando lui come simile di Pindaro, il cantore della sua provincia e di un precursore poetica. Ekelund, come Hansson, era nativo della provincia rurale meridionale di Scania e si sentiva in opposizione alle mode letterarie di Stoccolma: pensava che questi aveva respinto Hansson e spinto in esilio lo stesso.\nDa questo punto in poi, la produzione di Hansson ha cominciato ad essere rivalutata, e nei suoi ultimi anni di un (insoddisfacente) edizione delle sue opere raccolte cominci\u00f2 ad apparire in Svezia. \u00c8 rimasto, in particolare, un eroe invocato dagli scrittori di Scania.\nNel 1913 ha ricevuto il prima borsa di studio in memoria di Gustaf Fr\u00f6ding, eletto dagli studenti universitari svedesi.\nIn una breve scena del film Fanny e Alexander di Ingmar Bergman (1982) si osserva la nonna del protagonista che tiene sulle sue ginocchia il libro Sensitiva Amorosa."}
{"id": "1548274", "revid": "729019", "url": "https://it.wikipedia.org/wiki?curid=1548274", "title": "XVIII Airborne Corps (United States Army)", "text": "Il XVIII Airborne Corps (United States Army) \u00e8 un corpo d'armata dell'Esercito degli Stati Uniti. Il suo quartier generale \u00e8 situato presso Fort Bragg, nella Carolina del Nord.\nOrganizzazione.\nAl dicembre 2018 il corpo controlla le seguenti unit\u00e0:"}
{"id": "1548275", "revid": "111892", "url": "https://it.wikipedia.org/wiki?curid=1548275", "title": "Guerra di Kitos", "text": ""}
{"id": "1548276", "revid": "297059", "url": "https://it.wikipedia.org/wiki?curid=1548276", "title": "Esaias Tegn\u00e9r", "text": "Biografia.\nSi laure\u00f2 a Lund dove divenne assistente di estetica e, nel 1812, professore di filosofia greca. Argomento delle numerose poesie giovanili sono l'esaltazione della pace, dell'umanit\u00e0, la riflessione sull'idealismo kantiano, oppure soggetti storici e politici, come ad esempio \"Svea\", che nel 1811 gli merit\u00f2 il premio dell'Accademia Svedese.\nAvvicinatosi alla poetica romantica, soprattutto per l'influsso di Adam Oehlenschlager, pubblic\u00f2 alcune liriche sulla rivista goticista Iduna. L'opera che lo rese famoso \u00e8 per\u00f2 \"La saga di Frithiof\" del 1825, un ciclo di romanze ambientate nell'antico mondo nordico, di cui Tegn\u00e9r rivive e descrive la vita e le passioni con intensit\u00e0 di sentimento e rara perfezione formale.\nDivenuto vescovo di V\u00e4xj\u00f6 nel 1824, si dedic\u00f2 con zelo all'attivit\u00e0 pastorale rivelandosi oratore di doti eccezionali: sono di questo periodo, turbato gi\u00e0 da continue crisi di umore che preludono alla malattia mentale che lo colpir\u00e0 nel 1840, alcune delle sue liriche pi\u00f9 belle, come \"La malinconia\" e \"Il morto\"."}
{"id": "1548277", "revid": "767487", "url": "https://it.wikipedia.org/wiki?curid=1548277", "title": "Boygirl - Questione di... sesso", "text": "Boygirl - Questione di... sesso (\"It's a Boy Girl Thing\") \u00e8 un film del 2006 diretto da Nick Hurran.\nI protagonisti della pellicola sono Samaire Armstrong e Kevin Zegers.\nTrama.\nNell Bedworth e Woody Deanne sono vicini di casa e compagni di scuola, ma pur conoscendosi fin dall'infanzia non sono mai andati d'accordo. Durante una gita scolastica finiscono per litigare all'interno di un museo, proprio davanti a una statua azteca. La statua sembra in qualche modo lanciare una maledizione sui due ragazzi, che l'indomani mattina si risvegliano l'uno nel corpo dell'altra.\nI due cercano di fare finta di nulla e ognuno vive la vita dell'altro. Il ragazzo arriva quasi al punto di farle perdere la verginit\u00e0 andando a letto con un ragazzo. Nell invece fa lasciare il ragazzo con la fidanzata Breanna.\nI due ragazzi per\u00f2 devono anche prepararsi a vicenda per superare degli esami importanti. Woody deve insegnare a Nell a giocare a football in modo che realizzi il suo sogno, mentre Nell deve istruire Woody perch\u00e9 sia ammesso alla Yale.\nDopo aver passato cos\u00ec tanto tempo insieme i due ragazzi si innamorano e a quel punto l'incantesimo finisce e ognuno torna quindi nel proprio corpo, pronti per stare insieme."}
{"id": "1548281", "revid": "93556", "url": "https://it.wikipedia.org/wiki?curid=1548281", "title": "Aagje Deken", "text": "Nacque nel 1741 a Nieuwer-Amstel (oggi Amstelveen). Nel 1745, alla morte dei genitori, and\u00f2 a vivere nell'orfanotrofio \"De Oranje Appel\" ad Amsterdam, dove rimase fino al 1767. Fece molti lavori e alla fine cominci\u00f2 un'attivit\u00e0 commerciale di t\u00e8 e caff\u00e8. Nel 1769 entr\u00f2 nella comunit\u00e0 battista di Amsterdam.\nAll'et\u00e0 di 29 anni and\u00f2 a vivere con la sua amica Maria Bosch come sua infermiera. Maria Bosch mor\u00ec nel 1773, nel 1775 fu pubblicata la raccolta poetica \"Stichtelijke gedichten\", che la Deken aveva scritto insieme a Maria Bosch.\nNel 1776 cominci\u00f2 lo scambio epistolare tra la Deken e Betje Wolff, che a quel tempo aveva gi\u00e0 pubblicato diverse opere. Si incontrarono per la prima volta nell'ottobre di quell'anno. Dopo la morte del marito di Beetje, le due donne andarono a vivere insieme. Nel settembre del 1777 pubblicarono la prima opera scritta insieme: \"Brieven\" (\"Lettere\"). Nel 1781 la Deken eredit\u00f2 una somma di 13.000 fiorini e le due donne andarono a vivere in una tenuta \"Lommerlust\" a Beverwijk. Scrissero insieme \"Sara Burgerhart\" (\"De Historie van mejuffrouw Sara Burgerhart\"), che ebbe un grande successo, e \"Historie van den heer Willem Leevend\" (\"Storia del signor Willem Leevend\").\nScontente per la situazione politica nei Paesi Bassi (dopo il fallimento della rivolta dei Patrioti nel 1787), la Deken e la Wolff si trasferirono a Tr\u00e9voux (Ain) in Borgogna. Nel 1789 usc\u00ec \"Wandelingen door Bourgogne\" (\"Passeggiate in Borgogna\").\nNel 1797 per motivi economici dovettero tornare nei Paesi Bassi e andarono a vivere all'Aia. Aagje Deken mor\u00ec il 14 novembre 1804: erano passati nove giorni dalla morte di Betje Wolff. Entrambe furono sepolte nel cimitero Ter Navolging a Scheveningen."}
{"id": "1548292", "revid": "287204", "url": "https://it.wikipedia.org/wiki?curid=1548292", "title": "Piero Turchetti", "text": "Biografia.\nFu uno dei \"padri\" della regia televisiva in Italia. Dopo aver conseguito il diploma al Centro sperimentale di cinematografia di Roma, nel 1953 entr\u00f2 alla Rai, dove, durante la fase della sperimentazione, fu tra gli artefici dei primi passi dell'ente televisivo nazionale, prima a Milano, poi a Roma. Leg\u00f2 il suo nome ad alcuni programmi che hanno fatto la storia della Tv italiana, come \"Telematch\", \"Campanile sera\" e \"Rischiatutto\", nel quale Mike Bongiorno dava il via alla trasmissione con la frase: \"fiato alle trombe... Turchetti!!!\". Nel corso della sua carriera speriment\u00f2 quelle che, per i tempi, erano le pi\u00f9 rivoluzionarie innovazioni tecnologiche, come il croma key, usato come sfondo in una riedizione di \"Lascia o raddoppia?\", nel 1979. Dopo la scomparsa della moglie visse per anni, in solitudine, a Mercatello sul Metauro vicino a Urbino, fino a quando scomparve anche lui."}
{"id": "1548293", "revid": "260676", "url": "https://it.wikipedia.org/wiki?curid=1548293", "title": "Saison", "text": "Saison \u00e8 uno stile di birra chiara ad alta fermentazione tipica della Vallonia, regione di lingua francese del Belgio. Le Saison, originariamente fermentate presso le fattorie belghe, hanno un contenuto d'alcool compreso tra il 5 e l'8%(vol) ed un valore IBU compreso tra 25 e 45.Nonostante sia descritta come stile di birra della Vallonia, attualmente \u00e8 prodotta in tutto il mondo. La birra \"Saison Dupont\" prodotta dalla Brasserie Dupont \u00e8 stata definita \"la birra migliore al mondo\" dal Men's Journal del luglio 2005.\nCaratteristiche.\nLa fermentazione della Saison \u00e8 simile a quella del vino rosso ed avviene ad alta temperatura (circa 90\u00a0\u00b0F ossia 32\u00a0\u00b0C). Presenta un aroma molto pepato che ricorda il sapore speziato del vino Bordeaux.\nOrigini.\nIl nome di questo stile significa \"stagione\". Alle stagioni, infatti, ne \u00e8 legata la produzione: la fermentazione tradizionalmente avviene in autunno o in inverno, la mescita verso fine estate. Lo stile Saison nacque prima dell'invenzione della refrigerazione quando i birrai belgi erano costretti a fare fermentare la birra in autunno o in inverno per impedire che il processo di fermentazione fosse danneggiato dal calore estivo. La saison prodotta in anticipo pu\u00f2 essere mescolata con quelle dell'autunno precedente o mescolata con birre lambic per aumentarne l'acidit\u00e0: il mescolamento pu\u00f2 ridurne il contenuto alcolico.\nAspetto.\nIl tipo di malto usato per la produzione determina il colore della \"Saison\": la maggior parte presenta colore dorato scuro anche se alcune di queste birre hanno colore ambrato rossastro dovuto all'utilizzo di malti maggiormente tostati."}
{"id": "1548302", "revid": "767487", "url": "https://it.wikipedia.org/wiki?curid=1548302", "title": "Richard Porta", "text": "Ha origini italiane.\nCarriera.\nClub.\nNelle file del River Plate ha segnato 19 gol, risultando il capocannoniere del torneo di Clausura 2007.\nAcquistato dal nella sessione invernale della stagione 2007-2008, ha debuttato in Serie A il 16 marzo 2008 in -Siena (4-0), ma quella resta l'unica presenza nella massima serie italiana, in quanto a fine stagione la societ\u00e0 toscana decide di cederlo in prestito al Belenenses.\nNell'estate 2009 viene ceduto ancora in prestito, tornando al River Plate in Uruguay.\nNonostante sia nato in Australia ha ammesso di non conoscere l'inglese, sebbene alcuni suoi parenti abitino ancora nei pressi di Sydney.\nIl 19 ottobre 2011 si trasferisce all'Al Wasl."}
{"id": "1548304", "revid": "599013", "url": "https://it.wikipedia.org/wiki?curid=1548304", "title": "Pantel\u012bs Kafes", "text": "Carriera.\nA.E. Pontion.\nCentrocampista eclettico in grado di adattarsi a pi\u00f9 ruoli, con una discreta vena realizzativa, inizia nell'A.E. Pontion, dove ha militato per due stagioni, totalizzando 43 presenze e segnando 9 reti, questo lo mette in luce alle grandi squadre.\nPAOK Salonicco.\nNel 1996 passa al , dove totalizza 146 e 29 reti, vincendo la Coppa di Grecia nel 2000-2001 e nel 2002-2003; qui gioca con l'ex calciatore del Z\u012bs\u012bs Vryzas.\nOlympiakos Pireo.\nNel 2003, insieme a Gi\u014drgos Ge\u014drgiad\u012bs, passa all'Olympiakos, ritrova campioni, come Christian Karembeu, il brasiliano Giovanni e Stylianos Venetid\u012bs compagno al , qui ritrova anche l'ex cagliaritano Fan\u012bs Katergiannak\u012bs. Dopo il vittoriosi europei in Portogallo 2004, ritrova anche il brasiliano Rivaldo e il portiere della nazionale greca Ant\u014dn\u012bs Nikopolid\u012bs e insieme vincono il campionato greco nel 2004-2005, 2005-2006 e nel 2006/2007. Kafes all'Olympiakos vince nuovante la Coppa di Grecia nelle stagioni 2004-2005 e nel 2005-2006. Il 28 settembre 2005 segna anche il goal del momentaneo pareggio al Bernab\u00e9u contro il Real Madrid in Champions League 2005-2006. Il 19 ottobre 2005, Kafes segna anche contro l'Olympique Lyonnais in UEFA Champions League, pareggiando il goal di Juninho Pernambucano.\nAEK Atene.\nA gennaio 2007 passa all'. Una sua caratteristica sul campo \u00e8 il suo numero di maglia, l'1, solitamente utilizzato dai portieri. Qui ritrova l'ex romanista Tra\u00efanos Dellas e il brasiliano Rivaldo, gi\u00e0 compagno all'Olympiakos. Insieme vince per la 5\u00aa volta la Coppa di Grecia nelle stagioni 2010-2011. Nell'estate 2012 il suo contratto scade con l' che a causa di problemi finanziari non pio' riscattarlo. Ci sono forti interessamenti per il giocatore da parte dei Glasgow Rangers ma alla fine non viene trovato l'accordo economico e l'operazione salta.\nVeria F.C..\nNell'estate 2012 firma un contratto di 1 anno con il Veria FC, squadra in prima divisione greca. Pantelis Kafes segna il suo primo goal per la sua nuova squadra il 6 ottobre 2012 contro l'Atromitos. Il 22 dicembre contribuisce alla qualificazione del Veria FC agli ottavi di finale della Coppa di Grecia ai danni del Thrasyvoulos, squadra della Football League, e il 30 gennaio raggiunge i quarti di finale ai danni dello Skoda Xanthi.\nNazionale.\nPantelis Kafes debutta in nazionale Greca nell'Aprile 2001, contro la Croazia, segnando il suo primo goal contro l'Austria a Vienna nel marzo 2003 per poi ripetersi in occasione della vittoria della Grecia contro la Svezia in agosto 2003. Pantelis Kafes viene chiamato da Otto Rehhagel per la qualificatione della nazionale greca all'Europeo 2004 e, dove d\u00e0 il suo contributo e qualche mese dopo vince proprio i Campionati europei di calcio 2004. In seguito al cambio di allenatore Fernando Santos, lo riconvoca in nazionale per l'amichevole contro la Serbia, dopo un'assenza di due anni e mezzo. Pantelis Kafes entra negli ultimi minuti, 8 ottobre 2010 contro la Lettonia subentrando al capitano Georgios Karagounis, contribuendo alla prima vittoria della nazionale Greca sotto la gestione del tecnico Fernando Santos. Non fa parte, nel 2012, del gruppo che partecipa all'Europeo polacco-ucraino.\nCuriosit\u00e0.\nIl numero di maglia indossato da Kafes, sia all'Olympiakos sia all'Aek Atene, \u00e8 stato l'1, cosa particolarmente inusuale per un giocatore di movimento. Quel numero, infatti, solitamente viene affidato nelle squadre di calcio al portiere titolare."}
{"id": "1548317", "revid": "98077", "url": "https://it.wikipedia.org/wiki?curid=1548317", "title": "Giovanni Mazzocchi", "text": ""}
{"id": "1548326", "revid": "599013", "url": "https://it.wikipedia.org/wiki?curid=1548326", "title": "Hossam Ghaly", "text": "Caratteristiche tecniche.\nSoprannominato \"Il Capitano\" per carisma e doti da \"leader\", \u00e8 un calciatore polivalente, in grado di fornire - grazie alla propria versatilit\u00e0 - pi\u00f9 soluzioni al proprio allenatore.\nPur trovando la sua collocazione ideale lungo l'asse della mediana - svolgendo entrambe le fasi di gioco - in caso di necessit\u00e0 pu\u00f2 adattarsi ad esterno o a centrale di difesa.\nIn possesso di una discreta tecnica individuale, tra le sue doti spiccano - oltre allo stacco aereo, dote che lo rende pericoloso su palla inattiva - forza fisica, visione di gioco la tempistica negli interventi e un'eccessiva irruenza che lo porta a commettere falli evitabili.\nCarriera.\nClub.\nMuove i suoi primi passi nel settore giovanile dell'Al-Ahly, per poi approdare nel 2003 tra le file del Feyenoord, in Olanda. Il 31 gennaio 2006 approda in Inghilterra, legandosi per quattro stagioni e mezza al Tottenham.\nIl 10 maggio 2007 il tecnico Martin Jol lo manda in campo alla mezz'ora di gioco contro il Blackburn per sostituire Steed Malbranque per infortunio, salvo poi richiamarlo dalla panchina per scelta tattica per far spazio a Robbie Keane sul risultato di 1-0 in favore degli ospiti. Il calciatore - contrario alla sostituzione - abbandona il terreno di gioco gettando a terra la maglia, venendo di fatto messo fuori rosa. L'11 gennaio 2008 passa in prestito per sei mesi al Derby County.\nDopo aver trascorso una stagione e mezza in Arabia Saudita con l'Al-Nassr, il 6 luglio 2010 torna all'Al-Ahly, firmando un contratto valido per tre stagioni. Il 9 dicembre 2012 - in un incontro giocato contro il Sanfrecce Hiroshima, valido per il Mondiale per club - subisce la rottura del legamento crociato anteriore del ginocchio destro, terminando la stagione con largo anticipo.\nIl 2 luglio 2013 lascia l'Egitto per approdare a parametro zero al Lierse, societ\u00e0 militante nella massima divisione belga. Conclude l'annata con 32 presenze e una rete - segnata in Coppa contro il Lommel United, decisiva ai fini della qualificazione agli ottavi di finale - rendendosi autore di un'ottima stagione.\nIl 29 giugno 2014 - nonostante avesse la possibilit\u00e0 di rinnovare il contratto con il Lierse - torna in Egitto all'Al-Ahly per la terza volta, legandosi alla societ\u00e0 egiziana per mezzo di un contratto triennale, venendo nominato capitano della squadra.\nIl 24 maggio 2015 lascia la propria squadra in inferiorit\u00e0 numerica contro l'Haras El-Hodood, venendo espulso per doppia ammonizione. Il calciatore - in un gesto di frustrazione - getta a terra la fascia di capitano tirandole un calcio, allontanandosi dal terreno di gioco.\nIn seguito a questo gesto la societ\u00e0 gli revoca la fascia, mettendolo fuori rosa. Il 30 novembre 2015 la societ\u00e0 decide di affidargli nuovamente la fascia da capitano, precedentemente indossata da Meteb. Il 10 agosto 2017 l'Al-Nassr ne ufficializza l'ingaggio per una stagione. Il 31 gennaio 2018 fa ritorno all'Al-Ahly, firmando un contratto valido fino a fine stagione. L'11 maggio appende le scarpette al chiodo. Con gli egiziani ha vinto 17 trofei, tra cui 5 campionati egiziani e 2 Coppe dei Campioni d'Africa.\nNazionale.\nNel 2001 ha preso parte ai Mondiali Under-20, disputati in Argentina. La competizione si conclude con la vittoria della medaglia di bronzo da parte degli egiziani, grazie al successo per 1-0 ottenuto ai danni del Paraguay, nella partita valida per il terzo posto.\nL'8 agosto 2002 esordisce con la nazionale maggiore in un'amichevole vinta 4-1 contro l'Etiopia. Nel 2004 prende parte alla Coppa d'Africa 2004. Durante la competizione copre un ruolo marginale, venendo impiegato esclusivamente nell'ultima partita della fase a gironi - che decreta l'eliminazione dei \"Faraoni\" dalla Coppa d'Africa - terminata 0-0 contro il Camerun.\nNel 2010 viene inserito tra i convocati che prenderanno parte alla Coppa d'Africa 2010, competizione poi vinta dai \"Faraoni\" che decreta il settimo successo della selezione egiziana nella manifestazione, il terzo consecutivo. Complici i dissidi con Osama Nabih - collaboratore tecnico della selezione egiziana - scivola fuori dal giro della nazionale allenata da H\u00e9ctor C\u00faper, venendo di conseguenza escluso dalla Coppa d'Africa 2017.\nDopo il ritiro.\nIl 27 dicembre 2018 viene nominato direttore sportivo dell'. Il 25 ottobre 2020 lascia l'incarico.\nStatistiche.\nPresenze e reti nei club.\n\"Statistiche aggiornate al 30 aprile 2018.\""}
{"id": "1548329", "revid": "599013", "url": "https://it.wikipedia.org/wiki?curid=1548329", "title": "Canad\u00e0", "text": ""}
{"id": "1548330", "revid": "287204", "url": "https://it.wikipedia.org/wiki?curid=1548330", "title": "THIV", "text": ""}
{"id": "1548333", "revid": "72396", "url": "https://it.wikipedia.org/wiki?curid=1548333", "title": "Ndre Mjeda", "text": "Biografia.\nNato a Scutari nella famiglia Mjeda e fu educato dai gesuiti e complet\u00f2 la sua formazione all'estero. Dal 1880 al 1887 studi\u00f2 letteratura a Valencia, Roma, Chieri e in Croazia. Nello stesso periodo scrisse nella sua lingua natia i primi versi, fra i quali si ricorda \"Vaji i bylbylit\" (Il lamento dell'usignolo).\nDal 1887 al 1891 Mjeda insegn\u00f2 musica al \"Collegio Marco Gerolamo Vida\" di Cremona e in seguito si rec\u00f2 a Cracovia per studiare teologia e al contempo insegnare filosofia e filologia. Fu anche bibliotecario del Collegio gregoriano di Kraljevica, dove fu docente di logica e metafisica. Venne espulso nel 1898 per via di alcuni dissidi fra l'impero austro-ungarico e il Vaticano. Fu fondatore e direttore della Societ\u00e0 letteraria \"Agimi\" (1901).\nNel 1917 Mjeda pubblic\u00f2 la raccolta \"Juvenilia\" e si dedic\u00f2 alla scrittura di un ciclo poetico basato sulle antiche civilt\u00e0 dell'Illiria. Nel 1921 pubblic\u00f2 infatti \"Lissus\" una raccolta di sonetti storico-patriottici. Fra il 1920 e il 1924 fu deputato all\"'Assemblea Nazionale dell'Albania\", ma dopo il fallimento del progetto politico di Fan Noli e l'instaurazione della dittatura di Zog I di Albania, Mjeda si ritir\u00f2 nel villaggio di Kuk\u00ebl dove svolse le funzioni di parroco.\nNel 1930 ottenne un posto come docente di letteratura albanese al Collegio gesuita di Scutari, dove mor\u00ec sette anni dopo."}
{"id": "1548338", "revid": "199790", "url": "https://it.wikipedia.org/wiki?curid=1548338", "title": "Tioredossina-disulfide reduttasi", "text": ""}
{"id": "1548340", "revid": "287204", "url": "https://it.wikipedia.org/wiki?curid=1548340", "title": "Alex Kidd in High-Tech World", "text": "Alex Kidd in High-Tech World \u00e8 un videogioco a piattaforme sviluppato e pubblicato da SEGA nel 1989 per Sega Master System, basato su , videogioco giapponese del 1987 per la stessa console ispirato all'anime omonimo prodotto da Pierrot.\nNonostante l'ambientazione nipponica e i personaggi secondari siano rimasti invariati, gli sprite e i dialoghi del gioco sono stati modificati in modo da trasformare \"Anmitsu Hime\" in un videogioco della serie \"Alex Kidd\" per il mercato occidentale.\nTrama.\nNella versione occidentale, Alex Kidd viene contattato da uno dei suoi amici, che lo informa dell'apertura di una nuova sala giochi in citt\u00e0. Alex possedeva una mappa del posto, ma \u00e8 stata stracciata in otto pezzi. Senza la mappa Alex non potr\u00e0 arrivare alla sala giochi in tempo. Alex dovr\u00e0 risolvere puzzle, rispondere a quiz e fare lavori in casa per trovare tutti i pezzi di carta perduti. La dimora stessa del principe ha diverse trappole, che distoglieranno Alex dalla sua ricerca, fra cui delle scale rotte, un computer difettoso e un'armatura arrugginita. Inoltre il padre di Alex non \u00e8 molto contento di vedere il figlio gingillare per tutta l'enorme residenza e la porta principale \u00e8 chiusa con l'ordine di non far passare nessuno, per cui Alex sar\u00e0 costretto a trovare un altro modo per lasciare casa sua. Catapultatosi fuori, Alex dovr\u00e0 affrontare alcuni ninja determinati a chiudere il conto in sospeso con lui una volta per tutte.\nModalit\u00e0 di gioco.\n\"Alex Kidd in High-Tech World\" presenta un limite temporale: se il protagonista non supera i quattro livelli di gioco entro il termine stabilito, il gioco termina con game over.\nIl primo scenario \u00e8 il palazzo del principe Alex che deve riuscire a trovare gli otto pezzi di una mappa che conduce ad una nuova sala giochi in citt\u00e0. Il secondo \u00e8 una foresta piena di ninja. Il terzo \u00e8 un villaggio. Il quarto \u00e8 nuovamente una foresta."}
{"id": "1548345", "revid": "1467698", "url": "https://it.wikipedia.org/wiki?curid=1548345", "title": "Ernesto Giacomo Parodi", "text": "Biografia.\nDopo essersi laureato all'Universit\u00e0 di Genova nel 1886, si perfezion\u00f2 a Firenze, al Regio Istituto superiore di studi storici, dove ebbe come maestri Adolfo Bartoli, Pio Rajna e Girolamo Vitelli.\nPass\u00f2 quindi un periodo di ulteriore specializzazione a Lipsia, alla scuola del filologo Karl Brugmann, per poi venir richiamato nel 1892 al Regio Istituto di studi superiori, dapprima come incaricato, poi come docente di storia comparata delle lingue classiche e neolatine.\nI suoi vari studi sul dialetto ligure costituiscono \"la pi\u00f9 compiuta ed organica illustrazione della storia di un dialetto italiano e uno dei pi\u00f9 bei tributi che uno studioso abbia offerto alla tradizione linguistica della sua terra\".\nSocio corrispondente dei Lincei, fu anche poeta, petrarchista e soprattutto dantista; dal 1906 al 1923 diresse peraltro il \"Bullettino della Societ\u00e0 dantesca italiana - Rassegna critica degli studi danteschi\", succedendo a Michele Barbi.\nArchivio e biblioteca personale.\nLa Biblioteca Umanistica dell'Universit\u00e0 degli studi di Firenze acquist\u00f2 nel 1923 il Fondo intitolato a Ernesto Giacomo Parodi, in seguito all'incarico affidato da P. a Pio Rajna di vendere la sua biblioteca.\nIl fondo archivistico consta di circa 24.500 carte conservate in 51 contenitori, mentre il fondo librario di circa 4.000 volumi, sia antichi che moderni (XVI- XX secolo) di dialettologia, filologia, critica letteraria, letteratura, storia e filosofia.\nNella sezione letteraria del fondo si trovano prestigiosi autografi appartenenti a importanti letterati e uomini di cultura italiani del secolo scorso, fra i quali Ungaretti, Palazzeschi, Marinetti.\nPer una descrizione generale del fondo: \"Il fondo Ernesto Giacomo Parodi dell'Universit\u00e0 degli studi di Firenze. Recensio e descrizione dei materiali\", a cura di Fabio Bazzani, Annamaria Bigio, Marco Massimiliano Lenzi, Firenze, Accademia Toscana di Scienze e Lettere \"La Colombaria\", 1998.\nPer una ricostruzione pi\u00f9 dettagliata delle relazioni e collaborazioni intessute da P.: \"Il carteggio Michele Barbi - Ernesto Giacomo Parodi (1895-1922). Personalit\u00e0, studi e problemi verso la \u300aNuova Filologia\u300b,\" di Paola Siano, Milano, Biblion, 2021."}
{"id": "1548347", "revid": "988039", "url": "https://it.wikipedia.org/wiki?curid=1548347", "title": "Iterative deepening depth-first search", "text": "Iterative deepening depth-first search o IDDFS \u00e8 una strategia di ricerca in uno spazio di stati (\"state space search\") nella quale \u00e8 eseguita ripetutamente una ricerca depth-limited, incrementando il limite di profondit\u00e0 (\"depth limit\") ad ogni iterazione sino al raggiungimento di formula_1, la profondit\u00e0 pi\u00f9 piccola in cui trovare lo stato obiettivo.\n\u00c8 una strategia di ricerca particolarmente efficace, poich\u00e9 ad ogni iterazione, visita i nodi nell'albero di ricerca nello stesso ordine di una ricerca depth-first, ma in questo caso l'ordine cumulativo nel quale i nodi sono visitati per primi (assumendo l'assenza di pruning) \u00e8 effettivamente una ricerca in ampiezza.\nValutazione della strategia.\nOttimalit\u00e0 e completezza.\nLa ricerca iterative deepening depth-first combina l'efficienza in spazio della ricerca depth-first e la completezza della ricerca breadth-first (quando il branching factor \u00e8 finito). Dal momento che la strategia restituisce lo stato soluzione legato al nodo con la profondit\u00e0 minore nell'albero di ricerca, \u00e8 ottimale quando il costo del percorso \u00e8 una funzione non-decrescente (monotona) della profondit\u00e0 del nodo.\nComplessit\u00e0 spaziale e temporale.\nLa complessit\u00e0 in spazio dell'IDDFS \u00e8 formula_2, dove formula_1 \u00e8 la profondit\u00e0 della soluzione pi\u00f9 vicina alla radice. Questo \u00e8 dovuto al fatto che l'algoritmo non \u00e8 altro che un susseguirsi di ricerche in profondit\u00e0, quindi in memoria verr\u00e0 mantenuto uno stack di al pi\u00f9 formula_1 stati contemporaneamente.\nL'iterative deepening genera pi\u00f9 volte gli stessi nodi e ci\u00f2 potrebbe sembrare dispendioso, ma in fin dei conti non lo \u00e8 tanto, in quanto in un albero la maggior parte dei nodi sono nel livello pi\u00f9 basso, quindi non preoccupa molto il fatto che i livelli superiori siano visitati pi\u00f9 volte. Maggiore \u00e8 il branching factor, minore \u00e8 l'overhead dell'espansione ripetuta degli stati intermedi, ma anche quando il branching factor \u00e8 2, l'iterative deepening spende solo il doppio in tempo rispetto ad una ricerca breadth-first completa.\nIl maggior vantaggio in questo algoritmo nella ricerca su alberi \u00e8 che le prime ricerche tendono a migliorare le euristiche maggiormente utilizzate, come la euristica killer e la potatura alfa-beta, e quindi si ha una stima pi\u00f9 accurata del peso dei vari nodi alla fine della ricerca in profondit\u00e0, e il completamento della ricerca avviene pi\u00f9 velocemente in quanto effettuata in un ordine migliore.\nInfatti la complessit\u00e0 in tempo dell'IDDFS in alberi bilanciati \u00e8 dello stesso ordine della ricerca in profondit\u00e0 \u2014 formula_5, dove formula_6 \u00e8 il \"branching factor\".\nIn una ricerca iterative deepening i nodi posti in basso sono espansi una volta, quelli successivi all'ultimo livello sono espansi due volte, e cos\u00ec via, sino alla radice dell'albero di ricerca, che \u00e8 espanso d + 1 volte. Cos\u00ec il numero totale di espansioni in una ricerca iterative deepening \u00e8\nSia ad esempio b = 10 e d = 5, allora si avr\u00e0\nUna ricerca iterative deepening che parte dalla profondit\u00e0 1 e cerca per tutte le strade sino alla profondit\u00e0 d espande circa l'11 % di nodi in pi\u00f9 rispetto a una singola ricerca breadth-first o a una ricerca depth-limited con limite formula_1, quando formula_10.\nIn generale, l'iterative deepening \u00e8 la ricerca preferita quando c'\u00e8 un vasto spazio di ricerca e la profondit\u00e0 della soluzione non \u00e8 nota a priori.\nAlgoritmo.\nQuesto algoritmo (in pseudocodice) \u00e8 una possibile implementazione della strategia di iterative deepening: sfrutta l'algoritmo di ricerca in profondit\u00e0 limitata incrementando a ogni iterazione la profondit\u00e0 massima a cui cercare.\nIterativeDeepening(root, goal){\n for(profondit\u00e0 = 1; root != goal; profondit\u00e0++) =&gt; : root = DLS(root, goal, profondit\u00e0) \nDepthLimitedSearch(nodo, goal, profondit\u00e0){\n if(profondit\u00e0 &gt;= 0):\n if(nodo == goal) =&gt; : return(nodo)\n foreach(child in visita(nodo)) =&gt; : DepthLimitedSearch(child, goal, profondit\u00e0-1)"}
{"id": "1548354", "revid": "124123", "url": "https://it.wikipedia.org/wiki?curid=1548354", "title": "Tettio Giuliano", "text": "Biografia.\nTettio Giuliano fu molto legato agli ambienti militari, poich\u00e9 gi\u00e0 nel 68-69 era comandante della legio VII Claudia. Nel 70, quand'era pretore, Licinio Muciano riusc\u00ec a convincere il Senato Romano a poter presiedere la prima seduta, togliendo cos\u00ec l'onore a Giuliano.\nNell'81 serv\u00ec nella guardia pretoriana per poi essere inviato in Numidia. Nell'83 divenne console suffectus e nell'88 venne nominato legato della Mesia inferiore, dove acquis\u00ec una grande esperienza sul \"\". Oltre al suo passato nella legio VII Claudia, Giuliano contribu\u00ec a prevenire un'invasione dei vicini Roxolani. \nDisciplinato ed impetuoso, a Giuliano l'imperatore Domiziano affid\u00f2 il comando di una nuova campagna militare contro i Daci di Decebalo. Egli utilizzando il castrum di \"Viminacium\" come suo quartier generale, riusc\u00ec a raggiungere Sarmizegetusa Regia, capitale di Decebalo, dopo aver sconfitto i Daci sia a Carnsebers, presso le Porte di Ferro, sia nella successiva e decisiva battaglia di Tape. La guerra, che si stava dimostrando molto favorevole a Roma, fu interrotta bruscamente a causa dello scoppio di una nuova guerra contro le popolazioni suebiche di Quadi e Marcomanni, fu conclusa frettolosamente con un trattato di pace poco favorevole a Roma, che salv\u00f2, ancora per un quindicennio, i Daci di Decebalo dalla possibile conquista romana, avvenuta sotto Traiano."}
{"id": "1548360", "revid": "1793900", "url": "https://it.wikipedia.org/wiki?curid=1548360", "title": "Consiglio delle autonomie locali", "text": "Il Consiglio delle autonomie locali (spesso denominato semplicemente CAL) \u00e8 un organo previsto dall', comma 4 della Costituzione della Repubblica Italiana, che impegna le Regioni a prevederne l'istituzione nel proprio Statuto regionale. Esso \u00e8 composto dai rappresentanti degli enti locali (Comuni, Province, Comunit\u00e0 Montane). Ha funzioni consultive ed \u00e8 finalizzato al coordinamento fra la Regione e il suo sistema di enti locali."}
{"id": "1548361", "revid": "125360796", "url": "https://it.wikipedia.org/wiki?curid=1548361", "title": "Elpinice", "text": "Biografia.\nLa storia tramanda una vicenda amorosa col pittore Polignoto: si narra che egli dipinse il suo ritratto in una scena troiana in un edificio pubblico, sfidando le convenzioni sociali secondo le quali la donna doveva essere coperta, nascosta ed anonima. Si tramanda poi che Elpinice, date le costumanze sociali di quel tempo, fosse stata data in moglie al medesimo suo fratello di cui sopra, mentre Cimone era rinchiuso nella prigione di stato poich\u00e9 era tenuto a scontare un debito del padre Milziade. Quando Callia II, un giovane e ricco ateniese, si innamor\u00f2 di lei, chiese di avere la sua mano in cambio della riscossione del pesante tributo. Sebbene Cimone fosse contrario al patto, Elpinice accett\u00f2 per il bene della famiglia.\nIl caso di Plutarco e l'opinione di Luciano Canfora.\nLo storico Plutarco, nelle sue vite parallele di Pericle e Cimone cita pi\u00f9 volte Elpinice, ma per sminuire la sua figura e farla passare per una donna poco di buono, incapace di sottostare alle regole della donna. Luciano Canfora e Umberto Bultrighini non sono dello stesso parere, in quanto Plutarco si ispir\u00f2 a un opuscolo del V secolo a.C di Stesimbroto, dove erano messi a nudo i difetti sociali e morali sia di Elpinice che di Pericle. \nBultrighini specialmente si \u00e8 interessato al caso dell'esilio del fratello Cimone dopo la disastrosa spedizione spartana a Taso. Il ritorno sarebbe stato organizzato da Elpinice in alleanza con Pericle, proprio perch\u00e9 Elpinice in quanto donna non poteva avere controllo politico, esercitando dunque le sue doti femminili su Pericle e sul fratello Cimone. \nBultrighini scredita anche opinioni comuni sulla moralit\u00e0 di Elpinice e Cimone, analizzando fonti di Plutarco e Eupoli che si servivano del pettegolezzo per giustificare l'esilio di Cimone e la posizione controversa di Elpinice."}
{"id": "1548369", "revid": "109877689", "url": "https://it.wikipedia.org/wiki?curid=1548369", "title": "Flying High Again - The World's Greatest Tribute to Ozzy Osbourne", "text": "Flying High Again - The World's Greatest Tribute to Ozzy Osbourne \u00e8 un album tributo dedicato al cantante Ozzy Osbourne pubblicato nel 2006.\nMet\u00e0 delle tracce provengono dal precedente album tributo \"\" pubblicato nel 2000 ma ci sono anche nuove cover e la canzone \"Close My Eyes Forever\" cantata in coppia con Lita Ford negli anni 80."}
{"id": "1548381", "revid": "2220898", "url": "https://it.wikipedia.org/wiki?curid=1548381", "title": "\u00c8 un po' magia per Terry e Maggie", "text": " \u00e8 un manga \"sh\u014djo\" scritto e disegnato da Nami Akimoto, pubblicato in Giappone sulla rivista \"Nakayoshi\" di K\u014ddansha dal novembre 1990 al marzo 1994. In Italia \u00e8 stato pubblicato da Star Comics dal novembre 1997 all'aprile 2000 sulla rivista \"Amici\", diventata in seguito monografica (gli ultimi capitoli sono stati pubblicati in tre albi monografici).\nDal manga \u00e8 stato tratto un anime di 51 episodi, prodotto da Japan Taps e andato in onda in Giappone su Nippon Television tra il gennaio e il dicembre 1993; in Italia \u00e8 stato trasmesso, con il titolo \u00c8 un po' magia per Terry e Maggie, su Canale 5 nel marzo 1996.\nTrama.\nTomomi e Mikage Matsunaga (Terry e Maggie, in Italia) sono due sorelle gemelle che frequentano il primo anno nello stesso liceo ma in classi diverse ed hanno personalit\u00e0 decisamente opposte: Maggie \u00e8 difatti romantica e tranquilla, mentre la sorella Terry, al contrario, si comporta ed atteggia come un vero maschiaccio. Vivono con la mamma, il pap\u00e0 \u00e8 quasi sempre via per lavoro, e hanno la caratteristica peculiare di possedere dei poteri paranormali: incrociando il rispettivo dito mignolo l'una con l'altra possono giungere a teletrasportarsi a piacimento; inoltre, possono comunicare l'una con l'altra telepaticamente.\nFin da piccole sono state ben consapevoli di avere questi poteri, ma non hanno mai dato loro un gran peso; li usano quando ne hanno bisogno (ad esempio per arrivare puntuali quando sono in ritardo) e non sanno nemmeno loro stesse l'entit\u00e0 del loro potere. Spesso sono influenzate da eventi atmosferici e dall'ambiente che le circonda, cos\u00ec capita loro di trovarsi in situazioni piuttosto fuori dall'ordinario. Le due gemelle sono innamorate dei rispettivi compagni di scuola: Yuya Noda (Nelson) e Hideaki Kurashige (Karver), che sono gli unici a conoscenza del loro segreto.\nLa storia delle due ragazze e dei loro amici scorre parallela a quella del piccolo regno di Diamas (Diamante), che si trova in Europa; nel momento preciso in cui Karver in partenza per Londra regala a Maggie un orologio da tasca nel regno cominciano a sbocciare dopo molto tempo i misteriosi fiori leggendari. Due di questi fioriscono anche nel giardino di casa delle due sorelle; mettendoseli al polso come braccialetti (rosa per Maggie e giallo-verde per Terry) presto si rendono conto che i rispettivi poteri extrasensoriali d'ognuna ne vengono molto accresciuti. In seguito vengono loro concessi anche due ciondoli a forma di goccia o lacrima da portare al collo.\nManga.\nIl manga \u00e8 stato pubblicato sulla rivista \"Nakayoshi\" dal novembre 1990 al marzo 1994 e successivamente \u00e8 stato serializzato in 9 tank\u014dbon per conto della K\u014ddansha, pubblicati tra il luglio 1991 e il luglio 1994. L'opera ha ricevuto una ristampa nel corso del 2015, per il 60\u00ba anniversario della casa editrice, sempre in 9 volumi.\nIn Italia \u00e8 stato pubblicato da Star Comics dal novembre 1997 all'aprile 2000 sulla rivista \"Amici\", diventata in seguito monografica (gli ultimi capitoli sono stati pubblicati in tre albi monografici). Negli Stati Uniti \u00e8 stato pubblicato da Tokyopop dall'ottobre 2000 al maggio 2003, in Spagna da Norma Editorial dal dicembre 2004 al giugno 2006.\nAnime.\nL'anime, prodotto dalla Japan Taps, \u00e8 composto da 51 episodi, andati in onda su Nippon Television dal 8 gennaio al 24 dicembre 1993. \u00c8 stato successivamente raccolto in 13 LD e in VHS, ma non in DVD per motivi di copyright. Nelle repliche dal 2016 in poi viene trasmessa in versione HD rimasterizzata.\nIn Italia \u00e8 stato acquistato da Mediaset ed \u00e8 stato trasmesso su Canale 5 nel marzo 1996 all'interno del contenitore \"Bim Bum Bam\".\nSigle.\nLa sigla italiana, scritta da Alessandra Valeri Manera con la musica di Valeriano Chiaravalle ed interpretata da Cristina D'Avena e il coro dei Piccoli Cantori di Milano diretti da Laura Marcora, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso in alcuni album della cantante, ovvero \"Fivelandia 14\" (1996) e \"Cristina D'Avena e i tuoi amici in TV 12\" (1999).\nVideogiochi.\nUn videogioco di \"Miracle Girls\" \u00e8 stato sviluppato da Now Production e rilasciato per la Super Famicom da Takara il 22 ottobre 1993. Il giocatore pu\u00f2 scegliere di giocare come Mikage o Tomomi e utilizzare le caramelle come armi per stordire i nemici e utilizzarli come piattaforme. Il gameplay \u00e8 simile al \"Little Nemo\" di Capcom per il NES e quando si esegue un livello, il giocatore sfida il capo di zona ad un mini-gioco.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. A Hong Kong \u00e8 stato censurato l'episodio 40 per i temi trattati."}
{"id": "1548394", "revid": "62221", "url": "https://it.wikipedia.org/wiki?curid=1548394", "title": "Tubi malpighiani", "text": ""}
{"id": "1548404", "revid": "15756", "url": "https://it.wikipedia.org/wiki?curid=1548404", "title": "Revisionismo storiografico", "text": "Il revisionismo storiografico, nella storiografia, \u00e8 il riesame critico di fatti storici sulla base di nuove evidenze o di una diversa interpretazione delle informazioni esistenti, considerando tutte le parti politiche e sociali in causa come testimoni importanti. L'uso negativo del termine revisionismo si riferisce invece alla manipolazione della storia per scopi politici. Inoltre occorre non confondere il revisionismo a tutti gli effetti con la pseudostoria, il revisionismo politico, il negazionismo e le teorie del complotto.\nDescrizione.\nGli storici che lavorano all'interno dello \"establishment\" esistente ed hanno un \"corpus\" di lavori che gli hanno conferito autorevolezza, spesso non hanno interesse in ipotesi revisioniste, e ci\u00f2 si traduce nel mantenimento dello status quo. Questo pu\u00f2 essere considerato come un paradigma accettato, che in taluni circoli pu\u00f2 diventare una denuncia contro ogni forma di revisionismo.\nSe c'\u00e8 un modo consolidato di vedere determinati eventi storici che si \u00e8 mantenuto tale nel tempo, potrebbe non esserci interesse ad ulteriori ricerche. Molti degli storici che compiono analisti revisioniste sono motivate da un genuino desiderio per educare ad una storiografia corretta. Ma diverse scoperte sono derivate dalla ricerca di uomini e donne che sono stati curiosi a sufficienza per rivedere certi eventi storici esplorandoli a fondo da nuove prospettive.\nGli storici revisionisti contestano la visione tradizionale, o \"mainstream\" degli eventi storici, sollevando opinioni in contrasto con questa visione. Spesso si tratta di storici di \"minoranza\": storici femministi, di minoranze etniche. Altre volte di studiosi che lavorano in universit\u00e0 minori, lontano dalle correnti di pensiero prevalenti, o pi\u00f9 semplicemente ricercatori pi\u00f9 giovani. Figure che, essenzialmente, hanno pi\u00f9 da guadagnare che da perdere nelle eventuali modifiche allo status quo consolidato. Nello scontrarsi tra le teorie consolidate e l'emergere di nuove prospettive, le ipotesi storiografiche sono modificate, chiarificate, o ulteriormente consolidate. Se dopo un certo tempo le ipotesi revisioniste sono diventate il nuovo status quo si dice che si \u00e8 verificata una traslazione del paradigma.\nGli storici, come tutta l'umanit\u00e0, sono inesorabilmente influenzati dallo spirito del tempo (\"Zeitgeist\"). Lo sviluppo in altre aree accademiche, culturali, politiche, tutto concorre a formare il modello corrente ed accettato delle linee correnti della storia (il paradigma consolidato). Con il passare del tempo queste influenze possono cambiare, evolvere, modificarsi, cos\u00ec la prospettiva degli storici sulla spiegazione degli eventi. Il vecchio consenso potrebbe non essere pi\u00f9 sufficiente per spiegare come e perch\u00e9 certi eventi sono occorsi in passato, e cos\u00ec il modello consolidato viene revisionato nelle nuove prospettive. Alcune delle influenze sugli storici che possono evolvere e modificarsi nel tempo, possono essere:\nEsempi di revisionismo.\nDi seguito alcuni esempi di revisionismo storiografico.\nAntichit\u00e0.\nParte della storiografia ha riveduto molti miti sull'antichit\u00e0, spesso tramandati anche dalla cultura di massa, oltre che dagli storici antichi (talvolta con intenti politici, come in Svetonio). La rivalutazione dell'et\u00e0 antica \u00e8 cominciata a partire dal Rinascimento, con la riscoperta di testi e fonti, mentre in tempi recenti ci si \u00e8 dedicati alla decostruzione di credenze diffuse.\nSchiavit\u00f9 nell'Antico Egitto.\nBasandosi sulle teorie di studiosi greci antichi come Erodoto o su racconti come l'Esodo della Bibbia, con resoconti scritti molti anni dopo la costruzione dei monumenti, si credette a lungo che le piramidi egizie e i monumenti dell'Antico Egitto fossero stati costruiti grazie al lavoro degli schiavi. Al giorno d'oggi gli archeologi credono che, almeno, la grande piramide di Giza fu costruita da decine di migliaia di operai specializzati (talvolta anche contadini durante le piene del Nilo) che si accamparono nei pressi della piramide lavorando in cambio di un salario, o come forma di pagamento delle tasse (tributi) fino al completamento dell'opera; questo sarebbe dimostrato dall'esistenza dei cimiteri degli operai scoperti nel 1990 dagli archeologi Zahi Hawass e Mark Lehner. Per la piramide di Amenemhat II, risalente al Medio Regno, esistono prove dell'utilizzo di stranieri provenienti dalla Palestina, come descritto sulla pietra tombale del re.\nRoma antica.\nDiversi storici si sono occupati di approfondire e talvolta rivalutare figure storiche di imperatori e politici di Roma antica, denigrate dai contemporanei, in maniera ritenuta eccessiva, come Catilina, Caligola, Nerone, Commodo, Eliogabalo, Tiberio o Flavio Claudio Giuliano. Allo stesso modo sono state smentite alcune leggende, talvolta frutto della propaganda degli stessi imperatori, come alcune su Augusto.\nAltri storici si sono concentrati su aspetti della vita dei romani. Ad esempio si \u00e8 scoperto che non tutti i gladiatori erano schiavi: alcuni erano difatti avventurieri che, come per gli aurighi, intraprendevano questa pericolosa carriera per ottenere fama e denaro. Inoltre alcuni combattimenti erano simulati (\"lusio\") e non si concludevano per forza con la morte del gladiatore perdente. Anche il famoso gesto del pollice verso \u00e8 stato appurato essere un falso storico, alimentato da quadri di epoca ottocentesca e da film hollywoodiani.\nStudi sono stati condotti sulla pratica della crocifissione, scoprendo, anche sulla base di dati archeologici, che probabilmente non veniva usata la croce latina ma la croce di Sant'Andrea (forse la confusione iconografica fu dovuta al simbolo solare adottato da Costantino, in origine una croce greca).\nMedioevo.\nStorici come Alessandro Barbero e Franco Cardini hanno rivisto diversi miti sul Medioevo (talvolta di origine illuminista o pi\u00f9 spesso romantico-romanzesca ottocentesca), che persistevano ancora nella storiografia.\nLa fine dell'antichit\u00e0 e l'inizio del Medioevo.\nSi \u00e8 sottolineata la contiguit\u00e0 della tarda antichit\u00e0 greco-romana con l'alto medioevo, mentre precedentemente si tendeva a considerare il V secolo come uno spartiacque, cosa del tutto arbitraria e posteriore. Infatti la deposizione di Romolo Augusto (476) non segn\u00f2 la fine della romanit\u00e0 ma fu solo un atto politico-amministrativo simbolico, in quanto gi\u00e0 da almeno una sessantina d'anni - ad esempio dal sacco di Roma (410) di Alarico - il potere imperiale centrale, romano occidentale, era in crisi, poich\u00e9 soggetto ai generali romano-barbarici, i cosiddetti \"magister militum\" (come Alarico stesso) che detenevano il potere reale. Da due secoli la situazione era cambiata e comunque un'identit\u00e0 romana durer\u00e0 in Occidente (fondendosi con la cultura dei barbari civilizzati e venendo restaurata politicamente anche se brevemente da Giustiniano di Bisanzio), almeno fino al IX secolo. L'ipotesi di una \"decadenza\" e del \"tramonto\" veloci dell'antichit\u00e0 \u00e8 stata quindi abbandonata in favore di quella della \"trasformazione graduale\" del mondo antico, che si tramut\u00f2 lentamente in quello che, secoli dopo, verr\u00e0 chiamato \"Medioevo\" (cio\u00e8 \"et\u00e0 di mezzo\", tra antichit\u00e0 e modernit\u00e0) dalla storiografia.\nRivalutazione storica del periodo e rimozione di miti popolari.\nSi \u00e8 rivalutata, con una tendenza iniziata nel XIX secolo, l'importanza del Medioevo sulla formazione del Rinascimento e dell'et\u00e0 moderna, nonch\u00e9 la sua influenza sulla cultura successiva; la maggior parte degli studiosi ormai ritiene che nel Medioevo gli istruiti non credessero alla terra piatta. Scuole di pensiero, in particolare legate a studiosi di area cattolica, sostengono che fossero enfatizzate in maniera spropositata le cacce alle streghe e l'inquisizione. Viene anche negato che vigesse lo \"ius primae noctis\" o fossero usate le cinture di castit\u00e0 o strumenti come la vergine di Norimberga. Anche le crociate sono state spesso al centro di questo revisionismo, cos\u00ec come la reale importanza della vittoria cristiano-europea nella battaglia di Lepanto (avvenuta in et\u00e0 moderna, nel 1571, ma talvolta inclusa negli studi medievalistici), secondo Barbero sopravvalutata in quanto la flotta dell'impero ottomano era ormai in decadenza.\nI \"secoli bui\".\nL'analisi di testi non latini, come quelli gallesi, gaelici, le saghe, la loro aggiunta sulle conoscenze canoniche del periodo e il rinvenimento di nuove evidenze archeologiche, hanno ulteriormente messo in discussione la definizione di \"secoli bui\", tradizionalmente impiegata per descrivere l'alto Medioevo.\nFeudalesimo.\nIl concetto di feudalesimo, specie la sua cosiddetta \"invenzione\" ad opera di Carlo Magno, \u00e8 stato sottoposto a diverse revisioni. In particolare a partire dagli anni settanta alcuni revisionisti, a partire da Elizabeth A. R. Brown ed in seguito da Susan Reynolds, hanno completamente rifiutato il concetto, considerandolo un anacronismo che fornisce un falso senso di uniformit\u00e0, e sostenendo che non debba essere utilizzato. Il governo feudale acquis\u00ec inoltre le caratteristiche difettive con cui si \u00e8 abituati a fare ad esso riferimento a partire dalla met\u00e0 del XVIII secolo, cio\u00e8 in piena et\u00e0 illuministica. Alfonso Longo, ad esempio, che nel 1773 succedette a Cesare Beccaria nella cattedra di Istituzioni civili ed economiche a Milano (il cui corso, mai pubblicato, fu poi recuperato in volume), lo definisce una forma di governo \"tutta imperfetta nelle sue parti, erronea nei principii e disordinata nei mezzi\". E, in effetti, fu sempre considerata cardinale dagli Illuministi l'interezza della sovranit\u00e0, mentre, soprattutto a partire dal Capitolare di Quierzy (877), la sicurezza del possesso del feudo rese pi\u00f9 lassi i vassalli e pi\u00f9 disposti a seguire il proprio arbitrio, assecondando l'inosservanza delle leggi in favore della forza, svuotando di potere i tribunali, opprimendo il popolo.\nLa battaglia di Azincourt.\nNella battaglia di Azincourt per secoli si \u00e8 ritenuto che l'esercito inglese sconfisse il pi\u00f9 numeroso esercito francese, che lo sorpassava in un rapporto 4 a 1. Recenti ricerche ad opera di Anne Curry, facendo riferimento alle cronache ufficiali, hanno contestato questa versione, sostenendo che i francesi sorpassavano s\u00ec gli inglesi, ma solo di 12.000 uomini contro 8.000. Se verificato il numero potrebbe essere stato esagerato per motivi patriottici dagli inglesi.\nAlchimia.\nGli storici della scienza stanno dando una nuova prospettiva all'alchimia, argomento fino a poco tempo fa relegato al \"convertire il piombo in oro\", pi\u00f9 vicino a magia e misticismo piuttosto che alla scienza. Comunque si \u00e8 avuta una ripresa degli studi su questo argomento, che hanno fornito, almeno ad una parte dell'alchimia, una nuova interpretazione, che la fa diventare determinante nell'emergere della moderna chimica come scienza.\nScoperta del nuovo mondo.\nNel raccontare la colonizzazione europea delle Americhe i libri di storia del passato dedicavano poca o nulla attenzione alle popolazioni indigene americane, limitandosi a citarli di passaggio, senza fornire alcun tentativo per comprendere gli eventi dal loro punto di vista. Questo era riflesso nel presentare Cristoforo Colombo come lo Scopritore dell'America. La realt\u00e0 e la rappresentazione dei fatti sono stati ampiamente revisionati, ed ora l'impatto della esplorazione e colonizzazione europea sulle popolazioni locali \u00e8 largamente condiviso. Oggi, nella prospettiva storiografica pi\u00f9 comune, il termine \"scoperta delle Americhe\" \u00e8 sempre accompagnato da virgolette, anche perch\u00e9 i primi europei a scoprire l'America furono i vichinghi molti secoli prima.\nStoria dei nativi americani.\nLa percezione delle guerre indiane e della conquista europea come un genocidio \u00e8 un dato storiografico assunto di recente. Per lungo tempo lo sterminio dei nativi - anche quello scientifico e voluto esplicitamente - venne ignorato o sottovalutato dalla storiografia ufficiale, perlomeno fino alla met\u00e0 del XX secolo.\nFranco Cardini ha sottolineato invece, a discapito della storiografia che vorrebbe la conversione forzata degli indigeni e la distruzione della loro cultura da parte dei cattolici spagnoli, che i missionari cattolici e i papi stessi si schierarono sempre a loro difesa, contro gli abusi dei \"conquistadores\".\nSchiavit\u00f9 ed afroamericani.\nNei periodi in cui la schiavit\u00f9 era pratica accettata, l'ineguaglianza era riflessa nella storiografia dell'epoca. Un esempio \u00e8 nello studio dell'Era della Ricostruzione, dove l'interpretazione revisionista degli eventi ha completamente sostituito l'interpretazione della Dunning School.\nInoltre un paradigma maggiormente afrocentrista \u00e8 andato via via assumendo maggiore importanza nello studio della schiavit\u00f9 nel nuovo mondo, anche per quanto riguarda valori, credenze e tradizioni degli afroamericani, enfatizzando la continuit\u00e0 con le culture africane.\nInquisizione cattolica.\nStorici come Edward Peters ed Henry Kamen, ma anche Franco Cardini, hanno cercato di ridimensionare l'aspetto negativo che l'Inquisizione ebbe, ritenendo che esista un pregiudizio illuminista di fondo delle ricostruzioni storiche classiche.\nTale teoria \u00e8 stata anche definita come leggenda nera dell'Inquisizione o \"del secolo dell'intolleranza\"; secondo Peters e Kamen i dati storici sull'Inquisizione sarebbero stati distorti a opera di ambienti protestanti e, a seguire, illuministi, a partire almeno dal XVI secolo, con l'obiettivo di screditare l'immagine dell'Impero spagnolo al fine di limitarne l'influenza politica.\nSi afferma che l'Inquisizione sia stata molto meno violenta e crudele di quanto generalmente si reputi, mentre il \"mainstream\" storiografico sostiene che, i dati storici dimostrino l'opposto.\nQuesta teoria \u00e8 stata duramente avversata da diversi storici e intellettuali, come Italo Mereu, Giuseppe Pitr\u00e8, Leonardo Sciascia, Karlheinz Deschner, Guy Bechtel, a cui si aggiunge Adriano Prosperi.\nRisorgimento italiano.\nAnche il periodo risorgimentale cos\u00ec come \u00e8 conosciuto \u00e8 stato soggetto negli ultimi anni a critiche da parte di alcune opere di revisione. Nonostante prime riletture risalgano gi\u00e0 a fine ottocento con l'apporto di studiosi come Alfredo Oriani, Francesco Saverio Nitti e Antonio Gramsci, il revisionismo del Risorgimento riprese vigore dopo la caduta del fascismo, per diventare oggetto di studio nel mondo accademico con Denis Mack Smith, Christopher Duggan e Martin Clark e strumento di supporto a tesi politiche antirisorgimentali da parte di scrittori come Pino Aprile, Carlo Alianello, Michele Topa, Nicola Zitara, Gigi Di Fiore e Tommaso Pedio. Talvolta tale revisionismo \u00e8 stato utilizzato anche in maniera strumentale, come da parte della storiografia di area cattolica tradizionalista o neoborbonica.\nNonostante vi siano alcune discordanze tra vari studiosi, i punti maggiormente sviluppati dai revisionisti risorgimentali sono:\nFascismo e Resistenza.\nSecondo lo storico italiano Emilio Gentile non \u00e8 mai venuta meno in Italia la tentazione di \"defascistizzare\" il fascismo italiano, ovvero di negare il carattere totalitario del Ventennio (rivelatrice di tali atteggiamenti totalitari sarebbe per esempio il mito dell\"Uomo nuovo\" nella storiografia anche recente, mito invero creato dal fascismo con intenti pseudorivoluzionari). Tale tentativo si traveste spesso nel ridurre il fascismo al cosiddetto \"mussolinismo\", ovvero alla vicenda politica del duce, svuotando il fascismo degli stessi fascisti.\nPubblicazioni sulla Resistenza italiana, sul fascismo e la guerra civile del 1943-45 sono stati spesso tacciati di volont\u00e0 revisionista e rivalutativa verso il regime mussoliniano.\nStudi considerati revisionisti, a vario titolo, sono quelli di Renzo De Felice, Giorgio Pisan\u00f2 (in senso pi\u00f9 politicizzato), Ernesto Galli Della Loggia, Giordano Bruno Guerri e Giampaolo Pansa.\nRenzo De Felice.\nIl revisionismo di Renzo De Felice e degli storici che a lui si rifanno (tra i maggiori storici attuali, ad esempio il suo ex studente Giovanni Sabbatucci, pi\u00f9 che il citato Emilio Gentile che ha intrapreso una propria strada storiografica; Sabbatucci sostiene l'ipotesi del \"totalitarismo imperfetto\") intende, senza negare la dittatura e le sue colpe maggiori (come la guerra, l'abolizione della libert\u00e0 di stampa e le leggi razziali), rivedere il giudizio storico tradizionale sul fascismo (quello di una semplice \"malattia morale\", proposta da Benedetto Croce o quella di un comune regime reazionario e \"borghese\", proposta dai marxisti), sottolineando, fra l'altro, il consenso raggiunto dal regime fascista, soprattutto fra il 1929 e il 1936, nella societ\u00e0 italiana. La definizione di tale interpretazione come \"revisionismo\" (scevro di ogni intento filofascista), tuttavia, \u00e8 essenzialmente limitata all'ambito culturale italiano, essendo il termine revisionismo riferibile in genere ad ambiti pi\u00f9 vasti e differenziati in sede di dibattito storico internazionale.\nDe Felice \u00e8 stato inizialmente molto contestato, pur essendo oggi considerato il maggior storico del Ventennio; quando pubblic\u00f2 il primo volume della nota biografia di Mussolini, la storiografia e la cultura italiane erano divise da barriere ancora molto rigide e una ricerca che contraddicesse l'interpretazione storiografica prevalente del fascismo, di Mussolini e della guerra di liberazione, si esponeva a forti critiche e pesanti polemiche; lo storico venne accusato da sinistra di giustificare il fascismo e di eccessiva adesione al personaggio oggetto del suo lavoro.\nD'altra parte, le sue ricerche, poi riconosciute da buona parte degli accademici come generalmente serie e scrupolosamente documentate, furono spesso piegate (con evidenti forzature delle tesi defeliciane) dai seguaci delle teorie pi\u00f9 politicizzate al fine di negare le responsabilit\u00e0 storiche del fascismo.\nIn definitiva il lavoro svolto da De Felice permise l'inizio di un nuovo modo di porsi riguardo allo studio degli anni del fascismo, affrancando quest'ultimo \"dagli stereotipi e dalle secche dell'antifascismo di maniera\".\nGiorgio Pisan\u00f2.\nPisan\u00f2 era invece un dichiarato ammiratore del fascismo e le sue ricerche furono per molto tempo confinate nell'area della destra; fu autore di diverse pubblicazioni sulla Repubblica Sociale Italiana come \"Sangue chiama sangue\", \"La generazione che non si \u00e8 arresa\", \"Storia della guerra civile in Italia, 1943-1945\", \"Il triangolo della morte\" e \"Gli ultimi cinque secondi di Mussolini\".\nGiampaolo Pansa.\nIl giornalista Giampaolo Pansa, allievo di Alessandro Galante Garrone, ha invece dato adito a infuocate polemiche nei confronti dei suoi saggi storici e romanzi e accusato di voler \"rivalutare il fascismo\" in maniera da apparire per\u00f2 neutrale, cosa da lui respinta.\nIn particolare per il romanzo-saggio \"Il sangue dei vinti\", il cui argomento furono le ritorsioni e le vendette di alcuni partigiani contro i fascisti ormai sconfitti o i loro famigliari, Pansa \u00e8 stato oggetto di critiche in quanto avrebbe \"infangato\" la Resistenza utilizzando, a detta dei detrattori, quasi esclusivamente fonti revisioniste di parte fascista accuse che Pansa ha sempre respinto con decisione.\nEgli sostiene di aver utilizzato fonti di diverso colore politico e di aver spesso descritto i crimini che certi esponenti fascisti avevano commesso ai danni dei partigiani prima di essere a loro volta uccisi.\nCritiche in merito alla veridicit\u00e0 dei racconti di Pansa sono venute anche da Lucio Villari e Giovanni De Luna nelle recensioni all'autobiografia di Pansa \"Il revisionista\". Tali racconti sono stati considerati spesso semplicistici e fuori contesto; ma vi \u00e8 stato anche chi, come Ernesto Galli della Loggia, ha giudicato positivamente il lavoro di Pansa, chiedendosi per\u00f2 come mai l'Italia si permetta di far luce sui crimini ignorati della sua storia solo quando sono gli intellettuali di sinistra a renderli noti al grande pubblico.\nAnche lo storico Sergio Luzzatto, dopo una iniziale perplessit\u00e0 su \"Il sangue dei vinti\", che comport\u00f2 da parte sua anche dure prese di posizione, dichiar\u00f2 in seguito che nelle sue opere \u00abnulla si inventa\u00bb e c'\u00e8 \u00abrispetto per la storia\u00bb.\nLe foibe.\nAnaloghe polemiche, come l'accusa di revisionismo in favore del fascismo, hanno subito per molti anni gli storici che si sono occupati, anche senza sminuire le responsabilit\u00e0 italiane, di raccontare i massacri delle foibe e i drammi dell'esodo istriano, per lungo tempo taciuti o minimizzati per convenienza politica con la Jugoslavia.\nPrima e Seconda guerra mondiale.\nRevisionismo sui trattati di pace.\n\u00c8 fatto particolare riferimento in diritto internazionale alla politica estera tenuta da alcune potenze europee, vincitrici e sconfitte, che denunciavano le ingiuste clausole della pace sottoscritta a Versailles nel 1919, con particolare riferimento alla determinazione dei nuovi confini nazionali. La Germania, quale prima potenza sconfitta, contest\u00f2, specialmente con l'avvento del Nazionalsocialismo i suoi confini di fatto determinati dai vincitori.\nOggetto di contestazione furono i seguenti territori:\nMa, alleatasi con la Germania (25 giugno 1941), la Finlandia liber\u00f2 i territori perduti e si prese quasi tutta la Carelia russa fino alla controffensiva sovietica della primavera del 1944.\nRevisionismo della seconda guerra mondiale e sul nazismo.\nParticolare posto nell'ambito del revisionismo scientifico a causa della sua contiguit\u00e0 con varie forme di negazionismo e giustificazionismo \u00e8 quello che riguarda le origini politiche della Seconda guerra mondiale e le sue conseguenze.\nResponsabilit\u00e0 della guerra.\nAlcuni storici revisionisti, ad esempio Charles A. Beard, sostengono che gli Stati Uniti siano in parte colpevoli di aver causato il conflitto per l'eccessiva pressione sul Giappone nel 1940-41 e per la mancata ricerca di compromessi.\nIl politico statunitense Patrick Buchanan ha sostenuto che la garanzia franco-britannica di difendere la Polonia dall'espansionismo tedesco abbia incoraggiato il governo polacco a non cercare un compromesso sulla questione di Danzica, sebbene Francia e Inghilterra non fossero in grado di soccorrere la Polonia e il governo tedesco avesse proposto in cambio un'alleanza tra Berlino e Varsavia all'interno del Patto Anticomintern. Buchanan afferma che in tal modo una disputa di confini sia stata trasformata in un catastrofico conflitto mondiale, col risultato di consegnare l'Europa Orientale, Polonia inclusa, alla Russia stalinista.\nProcesso di Norimberga.\nI processi di Norimberga sono spesso stati sottoposti a critica. Alcuni revisionisti discutono le basi giuridiche di tali processi e la loro legittimit\u00e0 procedurale. Altri invece si concentrano su aspetti come il fatto che i vincitori avrebbero, a loro avviso, commesso crimini paragonabili (se non maggiori, per la pura quantit\u00e0 numerica) a quelli degli sconfitti (come i gulag sovietici, i massacri di prigionieri di guerra e l'averli privati di cibo, i bombardamenti indiscriminati sui civili, l'utilizzo di bombe atomiche e l'invasione di stati filotedeschi neutrali).\nRevisionismo e Shoah.\nRevisionismo sull'Olocausto \u00e8 la definizione che alcuni esponenti del negazionismo dell'Olocausto hanno attribuito alle proprie teorie, i cui sostenitori (fra essi David Irving e Carlo Mattogno) spesso reclamano per s\u00e9 la definizione di \"storici revisionisti\". In realt\u00e0 (come osserva lo storico Claudio Vercelli) l'\u00abautoappropriazione\u00bb, da parte dei negazionisti, \u00abdel termine \"revisionismo\" viene fortemente contestata dalla comunit\u00e0 scientifica, che vede in essa un tentativo di occultare, dietro una parola di uso corrente in ambito storiografico, un'operazione di ben diverso costrutto, poich\u00e9 scientificamente infondata, politicamente indirizzata e moralmente inaccettabile. Il termine \"negazionista\", in genere non accetto dai negazionisti medesimi, che ne colgono le implicazioni delegittimanti, \u00e8 invece quello propriamente usato dagli studi storici per definire le condotte che, sotto la parvenza di un'elaborazione critica della rilettura delle fonti, rivelano da subito un intendimento dichiaratamente ideologico, volto a stravolgerne il senso ultimo, sostituendolo con un orizzonte di significati destituito di fondamento fattuale\u00bb.\nResistenza ucraina all'Armata Rossa.\nOggetto di controversie, causa collaborazionismo con i tedeschi contro l'Armata Rossa, sono state le attivit\u00e0 dell'Esercito insurrezionale ucraino di Stepan Bandera, recentemente rivalutate in funzione anti-russa, specialmente a partire dal 2004. Gi\u00f9 dopo l'indipendenza dall'URSS nel 1991, l'Ucraina tent\u00f2 di riabilitare i membri della UPA considerandoli legittimi combattenti. Numerose correnti di pensiero, anche non politiche, hanno rivalutato l'opposizione e la resistenza opposta dai nazionalisti alla superpotenza confinante.\nComunismo, URSS e Stalin.\nIn ambito politico stalinista \u00e8 stato chiamato antirevisionismo l'opposizione al revisionismo del marxismo e alle sue derivazioni, sostenendo che il vero revisionismo sia quello degli antistalinisti. Questo ha influito anche in ambito storico, \nQuest'ultimi affermano che l'Unione Sovietica di Stalin realizzasse nel modo pi\u00f9 corretto ed efficace le idee di Marx, Engels e Lenin (dittatura del proletariato al fine di costruire il comunismo), in quanto tra gli anni venti e cinquanta quel paese mantenne un elevato tasso di crescita economica, trasformandosi da stato feudale agricolo in una superpotenza mondiale.\nIpotizzano, che se l'Unione Sovietica avesse continuato a seguire la politica stalinista, da essi indicata come una politica di emergenza e di lotta contro numerosi nemici interni ed esterni e non come politica paranoica e dittatoriale (come descritta di Nikita Kruscev) sarebbe stata in grado anche di realizzare un comunismo prospero. Per questa ragione le successive \"\" del sistema sovietico sono, per loro, ingiustificate ed all'origine del declino del regime di quel paese e di tutti i suoi stati satelliti. Studi revisionisti sul comunismo stalinista sono stati condotti da Ludo Martens (antirevisionista politico e revisionista storico), ma anche da e Domenico Losurdo.\nGuerre arabo-israeliane.\nSecondo la Nuova storiografia israeliana (Simha Flapan, Benny Morris, Avi Shlaim, Tom Segev, Zeev Sternhell, Ilan Papp\u00e9 e altri) - che ha cominciato a esprimersi dopo la cosiddetta Operazione \"Pace in Galilea\" del 1982 - \u00e8 totalmente non documentata l'affermazione israeliana che centinaia di migliaia di Palestinesi avrebbero abbandonato le loro terre e le loro case nel 1948-49, a ci\u00f2 spinti dalle esortazioni e disposizioni date in tal senso dagli alti comandi arabi (Muft\u012b di Gerusalemme Am\u012bn al-Husayn\u012b e Alto Comitato Arabo in Palestina).\nL'apertura degli archivi militari israeliani e il materiale degli anni quaranta, diventato quasi interamente consultabile, avvalorano tale intento storiografico, dimostrando il coinvolgimento dei quadri organizzativi dei gruppi terroristici sionisti, come Irgun.\nAugusto Pinochet.\nIn Cile, e non solo, si \u00e8 diffusa una corrente revisionista sul periodo del regime militare, ossia la dittatura del generale Augusto Pinochet (1973-1990). tra quanti vedono in lui un brutale dittatore, che pose fine al governo democratico di Salvador Allende e guid\u00f2 un regime caratterizzato da violente repressioni, e quanti affermano che egli abbia evitato al Paese una deriva verso il comunismo e guidato la trasformazione dell'economia cilena in un'economia moderna. Anche se vi \u00e8 un crescente riconoscimento della innegabile violenza del suo regime, i revisionisti (e i sostenitori di Pinochet) giustificano ci\u00f2 nel contesto della crescente violenza nella societ\u00e0 cilena provocata dai gruppi politici armati rivoluzionari nel decennio che precedette il colpo di Stato.\nI revisionisti su Pinochet affermano in particolare che:\nPinochet venne sostenuto e difeso anche da politici ed esponenti liberaldemocratici contemporanei (come Margaret Thatcher o Friedrich von Hayek), che giustificarono il suo governo come \"emergenziale\" anche dopo la sua caduta.\nNel 2012 il governo liberal-conservatore cileno di Sebasti\u00e1n Pi\u00f1era (fratello di Jos\u00e9 Pi\u00f1era, ex Ministro liberista di Pinochet), bench\u00e9 sia un governo democratico e rispettoso dei diritti civili, \u00e8 stato accusato di promuovere il revisionismo storiografico esplicito e il negazionismo nei confronti della dittatura pinochetista, negli anni precedenti (1990-2010) sottoposta a dura critica: "}
{"id": "1548408", "revid": "125902798", "url": "https://it.wikipedia.org/wiki?curid=1548408", "title": "Carlo di Valois-Angoul\u00eame", "text": "Biografia.\nInfanzia.\nEra figlio di Giovanni di Valois-Angoul\u00eame, conte d'Angoul\u00eame, e di Marguerite de Rohan.\nMatrimonio.\nSpos\u00f2 nel 1490 Luisa di Savoia, figlia di Filippo II di Savoia e di Margherita di Borbone.\nDiscendenza.\nCarlo e Luisa ebbero:"}
{"id": "1548411", "revid": "287204", "url": "https://it.wikipedia.org/wiki?curid=1548411", "title": "Arceus", "text": ""}
{"id": "1548417", "revid": "1543377", "url": "https://it.wikipedia.org/wiki?curid=1548417", "title": "HD 214665", "text": "HD 214665 \u00e8 una stella doppia della costellazione della Lucertola, situata nella parte settentrionale della costellazione, a soli 7 primi in Declinazione dal confine con la costellazione di Cefeo.\n\u00c8 anche una stella doppia, nota come HJ 1796; la sua compagna \u00e8 di magnitudine 10,8, classe spettrale M4, separata dalla primaria da 29,5-30,9 secondi d'arco, con un angolo di posizione di 10-11\u00b0, misurazioni effettuate in 4 osservazioni fra il 1902 e il 1958.\n\u00c8 anche una variabile cefeide sospetta, designata come V416 Lac e NSV 14260, con piccole oscillazioni di magnitudine.\nCaratteristiche.\nLa componente principale \u00e8 una gigante rossa di classe spettrale M4 III, con una temperatura superficiale di 2900 gradi K e una massa pari a 1,2 masse solari. La stella possiede una magnitudine apparente di +5,11, quindi visibile ad occhio nudo solo in notte buie. Il sistema \u00e8 distante 429 anni luce.."}
{"id": "1548419", "revid": "1345932", "url": "https://it.wikipedia.org/wiki?curid=1548419", "title": "W88", "text": "W88 \u00e8 la sigla identificativa di una testata termonucleare dell'arsenale atomico degli Stati Uniti d'America. La sua potenza stimata \u00e8 di 475 kilotoni, e fa parte delle armi atomiche pi\u00f9 distruttive ed avanzate del genere. La W88 \u00e8 stata concepita nel Los Alamos National Laboratory nel 1970, nello stato del Nuovo Messico.\nLa peculiarit\u00e0 di questo ordigno \u00e8 la sua compattezza del design, infatti fino a otto W88 possono essere montate su un missile vettore Trident II SLBM (Submarine Launched Ballistic Missile), oppure su un missile MIRV. Le dimensioni sono 1,75\u00a0m in altezza; 0,55\u00a0m in larghezza ed un peso di 360\u00a0Kg. L'interno presenta due masse separate, quella superiore a forma di sferoide (nome in codice \"Komodo\"), mentre quella inferiore a sfera (nome in codice \"Cursa\"). \nLo sviluppo di questa testata ha moltiplicato la letalit\u00e0 degli SSBN statunitensi, dato che la possibilit\u00e0 di installare fino a otto testate per missile consente di adottare una tattica in grado di colpire pi\u00f9 bersagli con un solo lancio. Oltre all'aumento delle capacit\u00e0 distruttive, il frazionamento della salva rende difficile localizzare le testate in discesa."}
{"id": "1548421", "revid": "1714743", "url": "https://it.wikipedia.org/wiki?curid=1548421", "title": "Giovanni di Valois-Angoul\u00eame", "text": "Biografia.\nGiovanni, come suo fratello maggiore Carlo, venne fatto ostaggio dagli Inglesi nel 1412 a soli tredici anni e come il fratello sub\u00ec una lunghissima prigionia, infatti venne liberato solo nel 1444.\nNel 1451, sotto gli ordini del fratellastro Jean de Dunois, combatt\u00e9 in Guienna e contribu\u00ec a liberarla dagli inglesi.\nAlla sua morte, fu tumulato nella cattedrale di San Pietro ad Angoul\u00eame.\nMatrimonio e progenie.\nIl 31 agosto 1449 Giovanni spos\u00f2 Marguerite de Rohan, figlia di Alan IX di Rohan e di Marguerite de Bretagne, dama di Guillac; Giovanni e Marguerite ebbero:\nGiovanni ebbe anche un figlio illegittimo: Jean de Valois, bastardo d'Angoul\u00eame, che legittimer\u00e0 nel 1458."}
{"id": "1548423", "revid": "110157", "url": "https://it.wikipedia.org/wiki?curid=1548423", "title": "Sher 25", "text": "Sher 25 (NGC 3603 25) \u00e8 una stella di tipo supergigante blu, distante circa 20.000 anni luce dal Sole, localizzata nella Regione H II NGC 3603, nella costellazione della Carena. Ha una magnitudine apparente di 12.2 con uno spettro stellare B1.\nSi ritiene che questa stella sia giunta ad uno stadio della sua evoluzione relativamente prossimo al punto in cui esploder\u00e0 come supernova, essendo molto simile a Sk-69 202, la stella da cui nel 1987 fu generata la supernova SN 1987a, nella Grande Nube di Magellano."}
{"id": "1548427", "revid": "712828", "url": "https://it.wikipedia.org/wiki?curid=1548427", "title": "Aule Atemporali", "text": ""}
{"id": "1548432", "revid": "767487", "url": "https://it.wikipedia.org/wiki?curid=1548432", "title": "Bentina Beakley", "text": ""}
{"id": "1548433", "revid": "2166030", "url": "https://it.wikipedia.org/wiki?curid=1548433", "title": "Theodoros Kolokotronis", "text": "Biografia.\nFiglio di Konstantinos Kolokotronis, patriota greco caduto nell'assedio di Kastania, Theodoros discendeva da una famiglia di armatori e clefti del Peloponneso. Divenuto capitano di vascello a soli 17 anni, allo scoppio della guerra d'indipendenza greca (1821-1830) contro l'Impero ottomano, comandante stimatissimo, riusc\u00ec a conquistare Calamata, vinse i turchi a Valtetsi e, il 23 settembre 1821, espugn\u00f2 la piazzaforte di Tripoli (all'epoca chiamata Tripolitsa).\nNominato, per questi successi, generale dal governo provvisorio greco, Kolokotronis riport\u00f2 il suo pi\u00f9 grande successo nel luglio 1822, sconfiggendo l'esercito ottomano, guidato da Mahmud Dramali Pasci\u00e0, a Dervenakia, fermando cos\u00ec l'avanzata nemica nel Peloponneso. Nel 1825, dopo un breve periodo di prigionia a causa dello scoppio di una guerra civile interna, fu promosso comandante in capo delle forze greche del Peloponneso, di fronte all'entrata in guerra dell'Egitto a fianco del sultano di Costantinopoli.\nNon potendo per\u00f2 disporre di forze armate sufficienti, Kolokotronis evit\u00f2 le battaglie in campo aperto e si diede alla guerriglia, cosa che tuttavia danneggi\u00f2 enormemente l'invasore turco. Nel 1832, dopo il trattato di Adrianopoli che concedeva l'indipendenza alla Grecia e l'assassinio del capo del governo provvisorio, Giovanni Capodistria, il patriota greco entr\u00f2 in conflitto con il successore di questi, Ioannis Kolettis, fatto che condusse ad un'altra guerra civile, terminata solo con l'arrivo del nuovo re di Grecia, designato dalle potenze europee, Ottone I, giunto a Nauplia nel gennaio 1833. Ritiratosi dalla politica, Kolokotronis si sistem\u00f2 ad Atene a vita privata, morendo il 15 febbraio 1843, pochi mesi prima della concessione della Costituzione da parte del re greco.\nFece parte della Massoneria."}
{"id": "1548437", "revid": "767487", "url": "https://it.wikipedia.org/wiki?curid=1548437", "title": "Animals with Human Intelligence", "text": "Animals with Human Intelligence \u00e8 il terzo album in studio del gruppo Enuff Z'nuff, pubblicato dalla Arista Records nel 1993.\nL'album \u00e8 stato ripubblicato nel 2003 per la Spitfire Records con la bonus track \"Fingertips\".\nTracce.\nBonus track ristampa 2003"}
{"id": "1548441", "revid": "599013", "url": "https://it.wikipedia.org/wiki?curid=1548441", "title": "Stefan Wessels", "text": ""}
{"id": "1548447", "revid": "767487", "url": "https://it.wikipedia.org/wiki?curid=1548447", "title": "Rosso veneziano", "text": "Rosso veneziano \u00e8 una pigmentazione luminosa e calda, tonalit\u00e0 leggermente pi\u00f9 scura dello scarlatto; il nome fa riferimento alla citt\u00e0 di Venezia.\nLa prima volta che \u00e8 stato usato il termine \"rosso veneziano\" per indicare tale tonalit\u00e0 di colore \u00e8 stato nel 1753.\nIl rosso veneziano \u00e8 il colore dei pantaloncini di Topolino."}
{"id": "1548449", "revid": "339392", "url": "https://it.wikipedia.org/wiki?curid=1548449", "title": "Carlo, duca d'Orleans", "text": ""}
{"id": "1548460", "revid": "290948", "url": "https://it.wikipedia.org/wiki?curid=1548460", "title": "Rosso di Persia", "text": "Rosso di Persia \u00e8 una profonda tonalit\u00e0 di arancione tendente al rosso composto da un pigmento proveniente dal Golfo Persico (da cui il nome), composto di silicato di ferro e alluminio con magnesio. Viene anche chiamato vermiglione artificiale.\nLa prima volta che \u00e8 stato usato il termine \"Rosso di Persia\" per indicare tale colore \u00e8 stato nel 1897."}
{"id": "1548462", "revid": "1718925", "url": "https://it.wikipedia.org/wiki?curid=1548462", "title": "Tagli addizionali", "text": "Nella notazione musicale, i tagli addizionali sono frammenti di linee che servono a indicare una nota che supera, al grave o all'acuto, i limiti del pentagramma. Questi derivano dalla soppressione dei righi.\nI tagli addizionali possono essere \"in testa\" (cio\u00e8 come se si volesse tagliare, in orizzontale, la nota), o \"in gola\" (posto sopra la nota se si tratta della parte sottostante del pentagramma, o sotto la nota se essa \u00e8 ubicata sopra il rigo musicale). Quando la rappresentazione di una nota sul pentagramma richiede troppi tagli addizionali tanto da rendere difficoltosa la lettura, \u00e8 prassi comune effettuare un cambio di chiave oppure utilizzare la dicitura \"8va\"."}
{"id": "1548464", "revid": "767487", "url": "https://it.wikipedia.org/wiki?curid=1548464", "title": "Ron Frenz", "text": "Ha lavorato come disegnatore per la Marvel Comics e la DC Comics, tra le diverse case editrici americane. Tra i vari titoli ci sono storie per riviste come \"Amazing Spider-Man\", \"Superman\", \"Spider-Girl\", \"Thor\", \"Indiana Jones\" e \"Star Wars\". Inizialmente, per il suo tratto cos\u00ec fortemente a lui ispirato nella sua produzione degli anni ottanta legata a Spider-Man, Frenz \u00e8 stato accostato a Steve Ditko, il co-creatore dell'Uomo Ragno."}
{"id": "1548465", "revid": "2096950", "url": "https://it.wikipedia.org/wiki?curid=1548465", "title": "Associazione stampa parlamentare", "text": "LAssociazione stampa parlamentare italiana (Asp) \u00e8 un ente a base associativa, quale organismo di direzione e salvaguardia dei giornalisti parlamentari. Ha sede nel palazzo di Montecitorio a Roma.\nLa sua funzione \u00e8 quella di garantire ai giornalisti, senza discriminazioni ideologiche, religiose o di altra natura, il libero accesso alle fonti dell'informazione politica, per documentare le attivit\u00e0 che si svolgono nelle sedi della Camera dei deputati e del Senato della Repubblica.\nDal 6 giugno 2018 il Presidente dell\u2019Associazione Stampa Parlamentare \u00e8 Marco di Fonzo, giornalista di Sky TG24..\nSoci.\nCostituita alla fine del 1918, l'associazione conta oggi circa 400 iscritti, accreditati in modo permanente dalle principali testate di carta stampata, d'agenzia e radiotelevisive, che fanno richiesta degli accrediti secondo procedure fissate nelle apposite norme d'accesso, riportate nel sito dell'associazione, dove \u00e8 inoltre consultabile l'elenco degli iscritti."}
{"id": "1548468", "revid": "94902", "url": "https://it.wikipedia.org/wiki?curid=1548468", "title": "Taglio addizionale", "text": ""}
{"id": "1548470", "revid": "26891", "url": "https://it.wikipedia.org/wiki?curid=1548470", "title": "Confederazione degli Stati Uniti d'America", "text": ""}
{"id": "1548471", "revid": "834", "url": "https://it.wikipedia.org/wiki?curid=1548471", "title": "Terra cotta", "text": "Terra cotta \u00e8 una tonalit\u00e0 a cavallo fra l'arancione ed il marrone."}
{"id": "1548480", "revid": "253269", "url": "https://it.wikipedia.org/wiki?curid=1548480", "title": "Jill Clayburgh", "text": "Nel corso della sua carriera \u00e8 stata candidata 2 volte all'Oscar alla miglior attrice per \"Una donna tutta sola\" ed \"\". Ha vinto il Prix d'interpr\u00e9tation f\u00e9minine al Festival di Cannes per \"Una donna tutta sola\".\nBiografia.\nNasce e cresce a New York nell'Upper West Side di Manhattan, in una famiglia benestante di origine ebree, figlia di Julie e Albert, un venditore di prodotti tessili. Dopo aver frequentato alcune delle migliori e pi\u00f9 esclusive scuole newyorchesi, tra cui il Sarah Lawrence College dove nel 1966 consegue una laurea in teatro, decide di diventare attrice.\nCarriera.\nInizia la sua carriera calcando i palcoscenici teatrali di Boston e, nel 1968, debutta a Broadway al fianco di Jack Klugman in una poco fortunata rappresentazione di \"The Sudden and Accidental Re-Education of Horse Johnson\" che, a causa della scarsa affluenza di pubblico, rimane in cartellone solo per 5 serate. Avr\u00e0 per\u00f2 presto modo di rifarsi, negli anni successivi e lungo tutta la sua carriera, lavorando in molte altre produzioni e musical di grande successo, tra cui \"Pippin\" (1973). La sua ultima apparizione teatrale \u00e8 nel 2006, al Cort Theater di Broadway, in un revival della commedia \"A piedi nudi nel parco\" di Neil Simon.\nIl suo esordio cinematografico risale invece al 1969 nel film \"Oggi sposi\" di Brian De Palma, in cui recita insieme al giovane Robert De Niro (film d'esordio degli stessi attore e regista). L'affermazione sul grande schermo giunge nel 1976 grazie alle interpretazioni in \"Wagons-lits con omicidi\", spassosa e brillante commedia gialla, in coppia con Gene Wilder, e in \"Quando passi da queste parti\", film drammatico dove lavora insieme a Peter Falk. Tre anni pi\u00f9 tardi ottiene la sua prima candidatura all'Oscar alla miglior attrice (premio che sar\u00e0 infine assegnato a Jane Fonda) per il ruolo di Erica in \"Una donna tutta sola\", film di Paul Mazursky che le far\u00e0 vincere il premio per la miglior interpretazione femminile al Festival di Cannes.\nL'anno seguente ottiene nuovamente una candidatura all'Academy Award per il ruolo di Marilyn Holmberg in \"\" e, sempre nel 1979, \u00e8 Caterina Silveri nel film \"La luna\" di Bernardo Bertolucci. La sua pluridecennale carriera artistica conta comunque una filmografia molto ampia, con film quali \"Una notte con vostro onore\" (1981) e \"I diffidenti\" (1987), in cui d\u00e0 prova di grande talento sia nel genere brillante che in quello drammatico, a fianco di interpreti del calibro di Walter Matthau, Burt Reynolds, Michael Douglas.\nSin dai suoi esordi come attrice, vanta anche numerose interpretazioni in svariate serie televisive e film per la tv. Recita ad esempio in alcuni episodi di serie di successo come \"Law &amp; Order - I due volti della giustizia\", \"Ally McBeal\", dove interpreta Jeannie, la madre di Ally, \"The Practice - Professione avvocati\" e \"Nip/Tuck\". Proprio con Ryan Murphy, l'ideatore di \"Nip/Tuck\", nel 2006 prende parte alla commedia amara \"Correndo con le forbici in mano\", che segna l'esordio cinematografico del regista stesso e in cui Jill ha il ruolo della madre nella squinternata famiglia Finch. Nel 2008 torna a lavorare con il medesimo autore per il film \"Dirty Tricks\", opera tuttora non uscita nelle sale, dove interpreta Pat Dixon, moglie di Richard Nixon.\nNel frattempo, tra il 2007 e il 2009, \u00e8 una dei protagonisti nella serie tv della ABC \"Dirty Sexy Money\", dove interpreta il ruolo di Letitia Darling, infelice matriarca della ricca famiglia Darling. Nel 2010 recita nel film \"Amore &amp; altri rimedi\" di Edward Zwick.\nVita privata.\nDopo aver avuto una relazione durata cinque anni con Al Pacino, conosciuto nella compagnia teatrale di Boston con cui aveva esordito come attrice, nel 1978 si sposa con il commediografo e sceneggiatore David Rabe, dal quale avr\u00e0 un figlio, Michael e una figlia, Lily; quest'ultima ha seguito le orme artistiche della madre. \u00c8 stata anche matrigna di Jason Rabe, figlio che il marito aveva avuto dal precedente matrimonio con Elizabeth Pan.\nL'attrice muore il 5 novembre del 2010, all'et\u00e0 di 66 anni, nella sua casa di Lakeville, un villaggio della Contea di Litchfield nel Connecticut, a causa di una forma di leucemia linfatica cronica diagnosticatale fin dal 1989.\nDoppiatrici italiane.\nNelle versioni in italiano dei suoi film, Jill Clayburgh \u00e8 stata doppiata da:"}
{"id": "1548482", "revid": "254059", "url": "https://it.wikipedia.org/wiki?curid=1548482", "title": "Andrea Malatesta", "text": "Biografia.\n\u00c8 pi\u00f9 noto come \"Malatesta da Cesena\", citt\u00e0 che aveva avuto in dono dal padre Galeotto I.\nNel 1397 pass\u00f2 al soldo dei Bolognesi, dai quali con duecento lance fu inviato in soccorso dei fiorentini oppressi dal duca di Milano.\nRepresse le incursioni fatte nel suo contado da Alberico da Barbiano, quindi pass\u00f2 alla difesa di Mantova. Contrastatogli da Jacopo dal Verme il passaggio del Po a Borgoforte, non pot\u00e9 passare neppure il Mincio, perch\u00e9 impeditone da Ugolotto Biancardo. Il dal Verme vinse il Malatesta presso Mantova ed entr\u00f2 nella citt\u00e0.\nNel 1398 Andrea milit\u00f2 con Braccio Fortebraccio e con i fuoriusciti perugini, tentando invano di riavere Mantova, presa da Biordo dei Michelotti. Pass\u00f2 al servizio di costui in Val Nocera, conquistando vari castelli.\nNel 1398 fu creato senatore dal papa Bonifacio IX tenendo l'ufficio per circa un anno, durante il quale fece una spedizione contro i colonnesi.\nNel 1399, avendo il partito ghibellino tramato per privarlo del dominio di Cesena, confisc\u00f2 i beni dei congiurati e accrebbe il suo dominio di Cesena e Verrucchio.\nNel 1402 pass\u00f2 al soldo di Gian Galeazzo Visconti, prendendo parte alla spedizione di Bologna, e si segnal\u00f2 alla battaglia di Casalecchio. Morto il duca, pass\u00f2 al servizio del papa e nel 1403 si adop\u00e8er\u00f2 a ritogliere Bologna ai Visconti, quindi si un\u00ec al legato pontificio, prese varie terre nel bolognese e si gett\u00f2 sul territorio di Parma facendovi dei grossi bottini, e infine rientro in Bologna trionfante.\nNel 1404 assist\u00e9 alla dedizione di Faenza, prese parte alla guerra contro Alberico da Barbiano, espugn\u00f2 nel 1406 Forl\u00ec, dopo aver costretto alla sottomissione Sarsina, Ranchio e molti altri paesi.\nNel 1408 pass\u00f2 al soldo di Giovanni Maria Visconti, che spos\u00f2 sua figlia Antonia. Osteggi\u00f2 Facino Cane nel territorio di Pavia. Tornato a Cesena e alleatosi col marchese di Ferrara, combatt\u00e9 Ottobuono de' Terzi e fu di grande aiuto a Sforza da Cotignola nella sconfitta data sotto le mura di Modena al tiranno parmese. Ucciso costui, nel 1409, torn\u00f2 a Cesena, ove stette fino al 1413. In questo anno combatt\u00e9 Giovanni XXIII, alleato di Ladislao, re di Napoli e tent\u00f2 di impadronirsi di Bologna. Si ritrov\u00f2 con Ladislao all'impresa di Roma. Prese parte all'assedio di Spoleto, che lasci\u00f2 per correre in aiuto a Sforza da Cotignola, mentre questi assediava Paolo Orsini.\nTorn\u00f2 a prendere il territorio bolognese, guerreggi\u00f2 contro Ludovico Migliorati, togliendogli vari castelli dipendenti da Rocca Contrada.\nAvendo Braccio da Montone invaso il Cesenate ed espugnato Cesenatico, Malatesta ammalato, chiese prima aiuto a Firenze e poi ai perugini, che lo elessero capitan generale per difenderli contro il comune nemico. Si aggrav\u00f2 e mor\u00ec nel 1416.\nDiscendenza.\nAndrea si spos\u00f2 tre volte. La prima moglie (1390) fu Rengarda Alidosio di Imola, dalla quale ebbe tre figli:\nSpos\u00f2 in seconde nozze nel 1403 Lucrezia Ordelaffi (1389-1404) di Forl\u00ec, dalla quale ebbe una figlia:\nSpos\u00f2 in terze nozze nel 1408 Polissena Sanseverino di Venosa, dalla quale non ebbe figli."}
{"id": "1548484", "revid": "767487", "url": "https://it.wikipedia.org/wiki?curid=1548484", "title": "Carl Schlatter", "text": "Fu, assieme all'ortopedico statunitense Robert Bayley Osgood, il primo a descrivere l'osteocondrosi dell'apofisi tibiale anteriore (nota anche come \"sindrome di Osgood-Schlatter\").\nNel 1897, fu il primo chirurgo ad eseguire con successo una gastrectomia. "}
{"id": "1548485", "revid": "767487", "url": "https://it.wikipedia.org/wiki?curid=1548485", "title": "La mia signora", "text": "La mia signora \u00e8 un film collettivo del 1964 diretto da Tinto Brass, Mauro Bolognini e Luigi Comencini ed interpretato in tutti e cinque gli episodi da Alberto Sordi e Silvana Mangano.\nTrama.\nEp. 1: L'uccellino.\nRegia: Tinto Brass - Soggetto e Sceneggiatura: Rodolfo Sonego e Alberto Bevilacqua\nUna donna nutre un affetto maniacale per il suo canarino e lo vizia oltre ogni limite. Il marito, vedendosi totalmente ignorato ed esasperato da questa situazione, studia un piano raffinato per sopprimere il pennuto sparandogli da lontano. La moglie continua a comprare uccelli e il marito a ucciderli, finch\u00e9 non decide di usare il fucile per liberarsi della consorte.\nEp. 2: Eritrea.\nRegia: Luigi Comencini - Soggetto: Luigi Comencini e Marcello Fondato\nSceneggiatura: Marcello Fondato\nL'arrivista ing. Sartoletti fa di tutto per ingraziarsi un potente onorevole, che per\u00f2 non vuol saperne di aiutarlo finch\u00e9 non cambia atteggiamento vedendo una prostituta, Eritrea (che Sartoletti aveva incontrato del tutto casualmente), e credendola la moglie di lui. L'ingegnere propone a Eritrea di fingersi sua moglie, con l'intento di spingerla a letto con il politico. Il proposito sembra sfumare a causa dell'ingenuit\u00e0 di Eritrea, ma poi va a buon fine; la donna, dopo aver imparato a frequentare l'alta societ\u00e0, finisce sposata con un uomo ricco e molto pi\u00f9 anziano di lei.\nEp. 3: I miei cari.\nRegia: Mauro Bolognini - Soggetto tratto da una novella di Goffredo Parise\nSceneggiatura: Rodolfo Sonego\nUn uomo ancora giovane \u00e8 malato, tanto da dover passare lungo tempo in ospedale. I suoi familiari (moglie, figlio e suocera) in visita, anzich\u00e9 confortarlo, lo mortificano perch\u00e9 a loro dire essendo malato lui non potrebbe prendersi le sue responsabilit\u00e0 di padre di famiglia.\nEp. 4: Luciana.\nRegia: Mauro Bolognini - Soggetto e Sceneggiatura: Rodolfo Sonego\nGiovanni e Luciana si incontrano casualmente al ristorante dell'aeroporto di Fiumicino: entrambi accompagnano i rispettivi coniugi in partenza con lo stesso volo intercontinentale. Entrambi hanno contratto un matrimonio di interesse per poi pentirsene: il marito di Luciana \u00e8 un industriale anziano e di carattere arido, la moglie di Giovanni \u00e8 una donna mascolina, volgare e autoritaria. Quando viene annunciato un guasto al carrello dell'aereo su cui sono partiti i due, Giovanni e Luciana notano di essere nella stessa situazione (ognuno dei due erediterebbe una fortissima somma in caso di vedovanza), familiarizzano e scoprono una forte intesa che li porter\u00e0 a consumare un rapporto clandestino, in attesa di un possibile atterraggio di emergenza ma in realt\u00e0 con la segreta speranza di una disgrazia. L'aereo per\u00f2 riesce ad atterrare e tutto torna come prima.\nEp. 5: L'automobile.\nRegia: Tinto Brass - Soggetto e Sceneggiatura: Rodolfo Sonego\nUn uomo si presenta al commissariato per denunciare il furto della propria Jaguar, a cui \u00e8 attaccato in modo morboso. La moglie, chiamata a testimoniare, dichiara di aver preso la macchina per andare a trovare clandestinamente un giovanotto semisconosciuto e di aver lasciato il mezzo incustodito durante il loro incontro intimo. Il marito non batte ciglio di fronte al tradimento di lei e si preoccupa solo della Jaguar: quando questa viene ritrovata si lascia andare a indescrivibili scene di giubilo, a cui la donna reagisce con un sonoro schiaffone.\nCast.\nNel film appaiono, in due ruoli da comprimari abbastanza sostanziosi, due \"volti\", scoperti gi\u00e0 anziani da Federico Fellini: Mario Conocchia (interprete, fra gli altri, di 8\u00bd, 1963, e Giulietta degli spiriti, 1965 e padre della doppiatrice Luisella Visconti, prematuramente scomparsa nel 1967) e Maria Tedeschi, una delle pi\u00f9 longeve caratteriste del cinema italiano.\nDegna di nota anche la presenza di Elena Fabrizi, all'epoca non ancora nota al grande pubblico come la \"Sora Lella\", nella parte di una simpatica e corpulenta suora infermiera."}
{"id": "1548488", "revid": "768068", "url": "https://it.wikipedia.org/wiki?curid=1548488", "title": "Apparato secretore degli insetti", "text": "Lapparato secretore degli Insetti \u00e8 composto dall'insieme delle ghiandole presenti nel loro corpo. Come in tutti gli organismi di una certa complessit\u00e0 anatomica e fisiologica, anche gli Insetti dispongono di un apparato ghiandolare distinto in un sistema esocrino, ovvero composto da ghiandole a secrezione esterna, e in uno endocrino, composto da ghiandole a secrezione interna.\nSistema endocrino.\nIl sistema endocrino, alquanto complesso, \u00e8 formato soprattutto da cellule e organi che hanno una relazione diretta o indiretta con il sistema nervoso. La funzione del sistema endocrino \u00e8 fondamentale per la regolazione della biologia dell'Insetto e raggiunge livelli di complessit\u00e0 organizzativa paragonabili a quello degli animali superiori. Una particolarit\u00e0 che differenzia gli Insetti dai Vertebrati consiste nell'assenza di funzioni di secrezione endocrina attribuite all'apparato riproduttore. Le ghiandole endocrine d'importanza basilare si identificano in tre strutture: il \"sistema endocrino cerebrale\", il \"sistema cardio-aortico\" e le \"ghiandole protoraciche\". La funzione primaria svolta da queste ghiandole consiste nella regolazione dello sviluppo postembrionale, ma singolarmente queste strutture provvedono anche alla regolazione di altri processi biologici.\nSistema neuroendocrino cerebrale.\nIl sistema endocrino cerebrale \u00e8 costituito da cellule nervose, localizzate nel protocerebro, che hanno perso la capacit\u00e0 di trasmettere impulsi nervosi diventando ghiandole neuroendocrine. \nLa loro attivit\u00e0 si concentra nello stadio giovanile, con la produzione dell'ormone cerebrale, che viene traslocato, attraverso gli assoni, ai corpi cardiaci del sistema cardio-aortico. Le cellule neuroendocrine del protocerebro presiedono inoltre alla regolazione di altri processi.\nSistema cardio-aortico.\nIl sistema cardio-aortico \u00e8 associato al protocerebro e si localizza in posizione dorsale e laterale rispetto all'esofago. \u00c8 composto da due coppie di ghiandole endocrine, dette rispettivamente \"corpi cardiaci\" e \"corpi allati\", e da connessioni nervose che collegano i corpi cardiaci ai corpi allati e al protocerebro.\nI \"corpi cardiaci\" o \"faringei\" si localizzano ai lati del ganglio ipocerebrale; sono connessi anteriormente al protocerebro e posteriormente ai corpi allati. Queste ghiandole accumulano l'ormone cerebrale prodotto dal protocerebro e sono responsabili di una sua modificazione biochimica. Dopo la trasformazione, l'ormone cerebrale \u00e8 messo in circolo nell'emolinfa e sar\u00e0 trasportato agli organi bersaglio, rappresentati dalle ghiandole protoraciche e dai corpi allati. Funzioni secondarie dei corpi cardiaci consistono nel rilascio di sostanze, ad azione ormonale, che regolano il funzionamento di alcuni organi e del sistema muscolare.\nI \"corpi allati\" si localizzano posteriormente e pi\u00f9 lateralmente rispetto ai corpi cardiaci. Sono deputati alla produzione della neotenina, dietro stimolo dell'ormone cerebrale. La neotenina, detta anche \"ormone giovanile\", \u00e8 responsabile della persistenza dei caratteri giovanili. Negli insetti adulti producono l'ormone gonadotropo, che stimola la maturazione delle cellule sessuali.\nGhiandole protoraciche.\nLe ghiandole protoraciche sono localizzate ventralmente, in genere fra il capo e il torace, a volte anche nell'addome. La loro funzione primaria consiste nel rilascio dell'ecdisone, detto anche \"ormone della muta\", dietro stimolo dell'ormone cerebrale rilasciato dai corpi cardiaci.\nLe ghiandole protoraciche sono presenti solo negli stadi giovanili e nell'adulto regrediscono.\nRegolazione ormonale dello sviluppo.\nIl sistema endocrino degli insetti \u00e8 principalmente impegnato nella regolazione ormonale dello sviluppo postembrionale. La dinamica su cui si basa \u00e8 importante dal punto di vista applicativo, in quanto una categoria di insetticidi di nuova generazione deve la sua selettivit\u00e0 proprio perch\u00e9 il meccanismo di azione interferisce con la regolazione ormonale, rivelandosi innocui nei confronti dei Vertebrati.\nAlla base dello sviluppo \u00e8 il livello di due ormoni, la neotenina (\"ormone giovanile\") e l'ecdisone (\"ormone della muta\"). L'ormone cerebrale, prodotto dal sistema neuroendocrino del protocerebro, viene traslocato e accumulato nei corpi cardiaci; dopo una rielaborazione, i corpi cardiaci immettono l'ormone cerebrale nell'aorta. Attraverso la circolazione sanguigna, l'ormone cerebrale arriva alle ghiandole protoraciche dove stimolano la produzione e l'immissione in circolo dell'ecdisone.\nSempre dietro lo stimolo dell'ormone cerebrale, i corpi allati provvedono invece alla sintesi della neotenina, ormone che interferisce con l'attivit\u00e0 dell'ecdisone determinando la dinamica dello sviluppo. L'ecdisone agisce sulle cellule tegumentali inducendo la formazione della nuova cuticola e, quindi, della muta, contemporaneamente induce l'evoluzione della metamorfosi e, quindi, la comparsa dei caratteri immaginali, in relazione all'azione della neotenina:\nSistema esocrino.\nIl sistema esocrino degli Insetti \u00e8 alquanto ricco sia per le differenti tipologie ghiandolari sia per la variet\u00e0 dei secreti e delle loro funzioni. In base alle caratteristiche istologiche e anatomiche, le ghiandole possono essere distinte in unicellulari e pluricellulari. Queste ultime possono inoltre essere semplici o composte: le prime hanno un unico dotto escretore comune a tutte le cellule, le altre hanno un dotto escretore per ogni cellula confluente insieme agli altri in un serbatoio da cui parte un condotto comune. Altre classificazioni possono riguardare la posizione e la distribuzione nel corpo.\nPer quanto riguarda la natura del secreto, come si \u00e8 detto, esiste una notevole variet\u00e0, in alcuni casi con una specificit\u00e0 che interessa uno o pi\u00f9 gruppi sistematici. Le stesse ghiandole possono inoltre produrre secreti differenti nei diversi gruppi sistematici e svolgere quindi funzioni differenti, come ad esempio le ghiandole accessorie dell'apparato genitale. Nella tabella seguente sono elencate quelle maggiormente diffuse nella Classe.\nUn quadro pi\u00f9 ampio dei tipi ghiandolari presenti fra gli Insetti \u00e8 esposto nei paragrafi seguenti.\nGhiandola frontale.\nLa ghiandola frontale \u00e8 una peculiarit\u00e0 dell'ordine degli Isotteri, localizzata nella zona dorsale intermedia del capo, in una depressione chiamata \"finestra\" o \"fontanella\". Pur essendo presente in varie caste, si sviluppa in particolare negli individui della casta dei soldati e, in alcuni gruppi sistematici (Termiti nasute), pu\u00f2 avere uno sviluppo tale da estendersi fino all'addome. \nLa funzione della ghiandola frontale non \u00e8 del tutto nota, ma in molte termiti ha scopi difensivi in quanto il secreto vischioso intrappola infatti gli eventuali nemici del termitaio, in particolare le formiche.\nGhiandole accessorie dell'apparato genitale.\nSi tratta di ghiandole il cui secreto svolge, in genere, funzioni associate alla riproduzione e sono presenti sia nel maschio sia nella femmina. Talvolta assumono nomi specifici secondo la funzione svolta.\nNel maschio, il secreto ha in genere funzione lubrificante e trofica e coadiuva pertanto la funzionalit\u00e0 degli spermatozoi. In alcuni insetti primitivi il secreto concorre a formare lo \"spermatoforo\", un involucro che racchiude gli spermatozoi mantenendoli vitali fino al trasferimento nell'apparato genitale femminile.\nNella femmina, le ghiandole accessorie tipiche sono dette \"ghiandole colleteriche\" e producono un secreto fondamentale nell'atto dell'ovideposizione in quanto impiegato per la costruzione dell'ooteca, oppure come collante per fissare le uova ad un supporto o come aggregante. In alcune femmine le ghiandole accessorie sono vere e proprie ghiandole sericipare in quanto secernono seta.\nNegli imenotteri apocriti fra le ghiandole accessorie dell'apparato genitale femminile rientrano anche le \"ghiandole velenifere\". Il secreto di queste ghiandole \u00e8 iniettato nel corpo della vittima attraverso la terebra (imenotteri parassitoidi) o l'aculeo (imenotteri aculeati); il veleno \u00e8 una miscela di sostanze ad azione istaminica o colinergica che negli insetti predati ha un'azione neurotossica, provocando la paralisi, mentre negli animali superiori ha in genere un'azione anafilattica locale o diffusa.\nGhiandole anali.\nLe ghiandole anali, associate all'apertura anale, sono presenti in diversi insetti e, in particolare, nei Coleotteri. Svolgono differenti funzioni secondo le specie, spesso come ghiandole odorifere (es. in alcune formiche), ma quella pi\u00f9 curiosa si rinviene nei Coleotteri della sottofamiglia Brachininae, comunemente noti come \"coleotteri bombardieri\". In questi insetti le ghiandole producono idrochinone e perossido d'idrogeno, accumulati in un serbatoio di raccolta che, a sua volta, comunica con una \"camera di reazione\". La camera di reazione \u00e8 rivestita da un tegumento spesso e contiene cellule secernenti enzimi ossidanti (catalasi e perossidasi). Questi enzimi innescano una reazione ossidativa a carico dell'idrochinone che comporta, a causa dell'innalzamento della temperatura, la vaporizzazione di una parte della soluzione. L'elevata pressione generata dal vapore causa l'emissione violenta dei gas con un forte scoppio. La funzione di questa secrezione \u00e8 chiaramente difensiva.\nGhiandole a feromoni.\nLe ghiandole a feromoni sono ghiandole di grande importanza nella biologia degli Insetti, in quanto la vita relazionale \u00e8 ampiamente basata sui feromoni. In generale i feromoni sono composti organici volatili in grado di essere percepiti a bassissime concentrazioni. Tali sostanze sono in genere percepite da individui di sesso opposto appartenenti alla stessa specie, meno frequentemente da individui di specie diverse. Non mancano tuttavia casi di feromoni percepiti anche da individui di specie diversa. Queste differenze sono dovute alla funzione svolta dal feromone:\nGhiandole ceripare.\nLe ghiandole ceripare emettono la cera. Si tratta di una miscela liposolubile di esteri, acidi grassi, alcoli e paraffine organizzata in forma di fili, polvere, lamine, scaglie o anche liquida. In genere ha lo scopo di ricoprire il corpo dell'insetto a scopo di protezione (es. vari gruppi di Rincoti Omotteri) o di mimetismo (es. alcune larve di Coleotteri Coccinellidi). In altri casi \u00e8 impiegata per proteggere le uova oppure per costruire nidi. Un esempio, alquanto noto, \u00e8 l'utilizzo della cera, da parte delle Api per la costruzione delle celle dei favi, usate per l'allevamento degli stadi giovanili e per l'immagazzinamento delle scorte alimentari. In quest'ultimo caso la cera ha impieghi economici da parte dell'uomo.\nGhiandole della muta.\nLe ghiandole della muta sono di tipo unicellulare e sono disposte nella parte dorsale del tegumento delle larve dei Lepidotteri. Il loro secreto, immesso in occasione della muta fra la vecchia e la nuova cuticola, ha una funzione lubrificante, in quanto favorisce lo scivolamento del corpo dall'exuvia.\nGhiandole faringee.\nLe ghiandole faringee o sopracerebrali sono ghiandole accessorie dell'apparato digerente presenti nelle femmine di alcuni Imenotteri Apoidei che svolgono differenti funzioni secondo la specie. Quella pi\u00f9 importante, perch\u00e9 sfruttata economicamente, \u00e8 svolta nelle Api: il secreto rappresenta l'alimento delle larve destinate a diventare regine, comunemente noto come pappa reale.\nGhiandole laccipare.\nLe ghiandole laccipare emettono la lacca, una miscela di resine e cera associata a pigmenti, dotata di propriet\u00e0 plastiche. Ha funzioni protettive e in alcune specie viene emessa in quantit\u00e0 abbondanti tali da essere sfruttata economicamente (es. la gommalacca estratta dalla cocciniglia \"Kerria lacca\"). L'emissione di lacca \u00e8 una propriet\u00e0 specifica di alcuni Rincoti Coccidi.\nGhiandole odorifere.\nLe ghiandole odorifere emettono sostanze volatili che, a differenza delle ghiandole a feromoni, hanno in genere effetto su individui di altre specie e a concentrazioni pi\u00f9 alte. Sono localizzate in varie parti del corpo, secondo la specie, e possono avere, secondo i casi, effetto repellente o, meno frequentemente, inebriante.\nHanno ad esempio azione repellente, a causa dell'odore sgradevole, i secreti delle ghiandole repugnatorie dei Rincoti Eterotteri, ubicate in genere nella parte dorsale del torace, oppure il secreto emesso dall\"osmeterium\" delle larve dei Lepidotteri Papilionidi.\nHanno azione inebriante i secreti delle \"ghiandole adenotriche\" dei sinfili. I sinfili sono insetti commensali che vivono nei nidi di Insetti sociali (in genere termiti e formiche), questi proteggono i commensali proprio perch\u00e9 attratti dal secreto emesso dagli adenotrichi.\nGhiandole salivari.\nLe ghiandole salivari sono in realt\u00e0 parte integrante dell'apparato digerente. La loro funzione principale \u00e8 quella di secernere i succhi digestivi che hanno l'azione sull'alimento fin dalle prime fasi dell'assunzione, tuttavia possono svolgere anche altre funzioni, come ad esempio quella di escrezione oppure, come nelle larve dei Lepidotteri, la secrezione della seta.\nLe pi\u00f9 sviluppate sono le \"ghiandole labiali\" che, negli insetti ad apparato boccale masticatore, sboccano nel \"salivarium\", ossia nella porzione ventrale della cavit\u00e0 orale delimitata dal labbro inferiore e dalla prefaringe. Altre ghiandole salivari sono associate alle altre appendici boccali e dette perci\u00f2 \"mandibolari\" e \"mascellari\".\nNegli insetti ad apparato boccale pungente-succhiante, la saliva contiene in genere sostanze che esercitano un'azione sui tessuti in cui viene immessa prima della suzione. Queste sostanze possono avere varie funzioni, secondo il regime dietetico, come ad esempio alterare l'istologia e la fisiologia dei tessuti vegetali attaccati, paralizzare la preda, impedire la coagulazione del sangue.\nGhiandole sericipare.\nLe ghiandole sericipare emettono la seta, una sostanza fibrosa costituita, per il 97-99%, da due proteine (fibroina e sericina) associate a cere e sali minerali. Le ghiandole sericipare sono di vario tipo e ubicate in diverse parti del corpo, secondo il gruppo sistematico (nel labbro inferiore, nell'apparato genitale femminile, nei tarsi, nei tubi malpighiani). \nLa seta \u00e8 prodotta da molte specie, appartenenti a differenti ordini (Embiotteri, Rincoti, Neurotteri, Tricotteri, Lepidotteri, Ditteri, Coleotteri, Imenotteri), da stadi preimmaginali o dagli adulti. Lo scopo principale, secondo i gruppi sistematici, \u00e8 la costruzione di bozzoli, nidi o altre forme di ricovero, di scudetti di rivestimento a protezione del corpo, ooteche.\nDi particolare importanza, per differenti motivi, \u00e8 la produzione di seta nei Rincoti Diaspini adulti e nelle larve dei Lepidotteri. Nei primi, la seta, prodotta da ghiandole diffuse, forma uno scudetto rigido che ricopre completamente il corpo involuto dell'insetto, proteggendolo anche dagli agenti chimici. In questo caso la seta forma una calotta laminare, dal contorno rotondo o pi\u00f9 o meno allungato, che aderisce al vegetale nascondendo completamente l'insetto. \nIn molti Lepidotteri \u00e8 invece prodotta da ghiandole labiali della larva e intessuta per costruire il bozzolo. Bozzoli di seta sono costruiti anche dalle larve di altri ordini come, ad esempio, nei Tricotteri, nei Coleotteri, negli Imenotteri. Pure di seta \u00e8 il caratteristico filamento che forma il peduncolo delle uova deposte dalle femmine dei Neurotteri Crisopidi. \nLa seta prodotta dal Bombice del gelso \u00e8 sfruttata economicamente per produrre l'omonima fibra tessile. L'allevamento del Bombice ha origini antichissime, risalenti al 6000 a.C., ed ha avuto per millenni una grande importanza economica, divenuta secondaria solo dopo l'avvento delle fibre sintetiche.\nGhiandole urticanti.\nLe ghiandole urticanti sono presenti nelle larve di alcuni Lepidotteri, che in generale rientrano nel raggruppamento generico dei Lepidotteri defogliatori (processionaria del pino, processionaria delle querce, bombice dispari, ecc.) e secernono sostanze che producono infiammazioni cutanee per l'azione istaminica o colinergica. \nLe ghiandole urticanti sono unicellulari e diffuse in tutto il tegumento, associate in gruppi alla cellula tricogena di setole cave. Il secreto viene rilasciato in genere con la rottura della setola in seguito ad un contatto fisico. Le larve provviste di queste ghiandole sono perci\u00f2 rivestite da una vistosa peluria."}
{"id": "1548490", "revid": "287204", "url": "https://it.wikipedia.org/wiki?curid=1548490", "title": "Post-impact Head Deceleration", "text": ""}
{"id": "1548493", "revid": "30610", "url": "https://it.wikipedia.org/wiki?curid=1548493", "title": "Apofisi tibiale anteriore", "text": ""}
{"id": "1548496", "revid": "767487", "url": "https://it.wikipedia.org/wiki?curid=1548496", "title": "Receiver Automatic Programming System", "text": "Il Receiver Automatic Programming System (in breve RAPS) \u00e8 una funzione attivabile su alcuni decoder o ricevitori satellitari, principalmente di produzione tedesca.\nEssa consente di ordinare l'elenco delle emittenti televisive e radiofoniche a seconda di tabelle preimpostate per ogni singolo paese, e con la possibilit\u00e0 di inserire un filtro per evitare la presenza di canali per adulti.\nQuesti elenchi, aggiornati settimanalmente, e prelevabili mediante download da satellite Astra (transponder 113) sono personalizzati per diversi paesi europei (Italia compresa) e gestiscono la quasi totalit\u00e0 dei canali trasmessi dai satelliti Astra, Hotbird e Turksat.\nLe liste dei canali sono disponibili anche per i seguenti paesi: Germania, Austria, Svizzera, Paesi Bassi, Penisola balcanica, Francia, Turchia."}
{"id": "1548500", "revid": "13494561", "url": "https://it.wikipedia.org/wiki?curid=1548500", "title": "Raps", "text": ""}
{"id": "1548501", "revid": "933835", "url": "https://it.wikipedia.org/wiki?curid=1548501", "title": "Tommaso di Ocre", "text": "Biografia.\nAppartenente alla famiglia nobile degli Ocre, nacque nell'omonima localit\u00e0 nel XIII secolo ed entr\u00f2 a far parte della Congregazione dei celestini, diventando abate di San Giovanni in Piano ad Apricena.\nFu creato cardinale presbitero nel concistoro del 18 settembre 1294, l'unico tenuto da papa Celestino V nel suo breve pontificato, con il titolo di Santa Cecilia; accett\u00f2 il cardinalato, seppur non desiderandolo. Partecip\u00f2 poi al conclave del 1294, che elesse papa Bonifacio VIII, e fu camerlengo di Santa Romana Chiesa e cardinale protopresbitero.\nNelle bolle pontificie promulgate tra il 21 giugno 1295 e il 27 giugno 1298 si ritrova la sua sottoscrizione. Nel 1296 celebr\u00f2 i funerali dell'ex pontefice Celestino V nel castello Longhi a Fumone.\nIl 23 maggio 1300 scrisse il suo testamento e mor\u00ec a Napoli pochi giorni dopo, il 29 maggio. Fu sepolto a Ferentino nel monastero di Sant'Antonio Abate."}
{"id": "1548506", "revid": "1996533", "url": "https://it.wikipedia.org/wiki?curid=1548506", "title": "Speedrun", "text": "Uno speedrun \u00e8 la realizzazione del completamento di un videogioco, o di una particolare sfida all'interno dello stesso, nel minor tempo possibile, a scopo di sfida personale o di dare nuovo interesse al rigiocare un titolo gi\u00e0 completato. Coloro che si dedicano a questa pratica sono chiamati \"speedrunner\" e, di solito, realizzano gli \"speedrun\" registrando le proprie partite e pubblicandole sotto forma di video per poter provare la loro impresa.\nDi solito per effettuarli i giocatori sfruttano tecniche particolari, come nel caso del rocket jump negli sparatutto in prima persona, o addirittura dei bug o glitch che permettono vantaggi inaspettati (molto presenti ad esempio nel caso di \"Final Fantasy VI\"). L'obiettivo dello speedrunner pu\u00f2 anche essere proprio di evitare lo sfruttamento di glitch.\nStoria.\n\u00c8 nato nella seconda met\u00e0 degli anni Novanta grazie al gioco \"Doom\" di Id Software, grazie alla possibilit\u00e0 di registrare le proprie partite in file di poche decine di kbyte; \u00e8 stato per\u00f2 \"Quake\" il gioco che lo ha reso celebre, grazie anche alla possibilit\u00e0 di montare, grazie a editor esterni, le registrazioni delle partite. Lo \"speedrun\" ha trovato facile diffusione tramite internet creando vere e proprie comunit\u00e0 che si scambiano informazioni su come \"limare\" anche solo di qualche secondo il tempo di completamento di un gioco o anche solo di un livello.\nCon il passare del tempo lo \"speedrun\" \u00e8 diventata una sorta di \"disciplina\" che prevede la sua realizzazione in diverse varianti per ogni videogioco, come ad esempio completare un gioco scoprendone tutti i segreti, giocando al livello di difficolt\u00e0 pi\u00f9 alto e cos\u00ec via. A tale proposito sono state create nuove categorie come \"any %\" (in cui il giocatore o la giocatrice si impegna ad arrivare alla fine del gioco senza completare tutti gli obiettivi, non tenendo dunque conto di eventuali \"side quest\" e magari sfruttando \"glitch\" o \"bug\"), oppure categorie gioco-specifiche, come la \"catch \u2018em all\" per i giochi Pok\u00e9mon.\nMaratone di speedrun.\nUna maratona di speedrun consiste nella realizzazione di pi\u00f9 speedrun in successione, solitamente ad opera di pi\u00f9 \"speedrunner\" (coloro che eseguono le speedrun), le quali vengono trasmesse in diretta streaming su piattaforme online come YouTube o pi\u00f9 comunemente Twitch.tv. Generalmente queste maratone vengono organizzate da gruppi di fan che si riuniscono per realizzare speedrun di videogiochi e raccogliere soldi per beneficenza, ma possono anche trattarsi di eventi puramente online. Le maratone di speedrun pi\u00f9 popolari sono Games Done Quick, tenuta negli Stati Uniti dal 2010, e European Speedster Assembly, tenuta in Svezia dal 2012; entrambe le maratone si svolgono due volte all'anno, rispettivamente nel periodo invernale ed estivo. In particolare, \"Awesome Games Done Quick 2018\", edizione invernale di Games Done Quick tenutasi nei giorni 7\u201314 gennaio 2018, ha raccolto un totale di $2.294.612 in favore della Prevent Cancer Foundation\nCollegamenti esterni.\nLink generici\nLink per giochi specifici"}
{"id": "1548511", "revid": "838137", "url": "https://it.wikipedia.org/wiki?curid=1548511", "title": "Tiberio Claudio Liviano", "text": "Biografia.\nClaudio Liviano ricopr\u00ec la carica di prefetto del pretorio durante il principato dell'imperatore Traiano, di cui era amico. Fece parte dello stato maggiore del corpo d'armata che segu\u00ec l'imperatore durante la conquista della Dacia (dal 101 al 106). Si narra che durante la prima guerra dacica (nel 102), Claudio Liviano e Lucio Licinio Sura, furono inviati ad un incontro col re dei Daci, Decebalo, per trattare la resa. L'accordo non fu raggiunto e la guerra prosegu\u00ec fino al termine di quell'anno.\nRicopr\u00ec inoltre il ruolo di legato della \"Germania Inferior\"."}
{"id": "1548516", "revid": "93616990", "url": "https://it.wikipedia.org/wiki?curid=1548516", "title": "Orson Hodge", "text": "Orson Hodge \u00e8 un personaggio della serie televisiva \"Desperate Housewives\".\nTrama.\nNato il 29 giugno 1964. Quando aveva sedici anni, suo padre Edwin ebbe una relazione con un'altra donna e la cosa fece scoppiare uno scandalo nella citt\u00e0 dove vivevano. L'uomo ne risent\u00ec molto, divenne un alcolizzato e alla fine si suicid\u00f2. Orson, accusato dalla madre Gloria di essere in parte responsabile cadde in una profonda depressione e venne chiuso in un istituto. Una volta uscito, divent\u00f2 un affermato dentista, e fu costretto a sposare Alma, una donna che aveva messo incinta. Poco dopo il matrimonio Alma perse il bambino a causa di un aborto spontaneo. Non avendo mai amato Alma, Orson ebbe una relazione con Monique Poulier. Quando Alma lo venne a sapere, decise di punire Orson fingendo la propria morte e sparendo per un po', con la complicit\u00e0 di Gloria. Finalmente libero di stare con Monique, Orson ebbe la scioccante sorpresa di trovarla morta, con sua madre che gli disse che si era trattato di legittima difesa (in seguito si scoprir\u00e0 che fu un omicidio premeditato).\nOrson ha un carattere piuttosto maniacale, simile a quello di Bree, per quanto riguarda l'ordine e la pulizia. Sebbene si presenti come una persona affabile, \u00e8 particolarmente ostinato e rancoroso (caratteristica che lo porter\u00e0 nella quinta stagione a sviluppare una forma di cleptomania).\nHa dichiarato di essere libertario.\nSeconda stagione.\nOrson appare nella seconda stagione, e sembra conoscere Mike Delfino. Infatti, l'idraulico aveva quasi scoperto lui e Gloria mentre occultavano il cadavere di Monique. Nell'ultimo episodio della seconda stagione, Orson viene costretto dalla madre ad investire l'uomo per eliminare i possibili testimoni. Mike non muore, ma rimane in coma per qualche mese.\nTerza stagione.\nAll'inizio della terza stagione, Orson conosce e sposa Bree Van De Kamp e l'aiuta a riallacciare i rapporti col figlio Andrew. L'arrivo di Gloria porta dei sospetti a Bree sul marito, ma l'arresto di Mike per l'omicidio di Monique, nonch\u00e9 il ritorno in scena di Alma, sembra chiarire la situazione e dissipare qualunque sospetto su Orson. Tuttavia per scagionare Mike, Susan Mayer si mette alla ricerca d'indizi che provano la sua colpevolezza, litigando per tale ragione con Bree. Intanto Alma si trasferisce davanti a casa di Bree e Orson, del tutto intenzionata a riprendersi Orson. Con l'aiuto della madre Gloria, che nel frattempo si era stabilita da lei, finge il suicidio per attirarlo in trappola a casa sua: dopo averlo drogato se lo porta a letto in stato di semincoscienza, per avere un figlio da lui e sperare di poterlo cos\u00ec riavvicinare a s\u00e9. Bree li scopre e riporta Orson a casa. Lui decide di non cedere ai ricatti e le racconta tutta la verit\u00e0. Dopo aver compreso che Orson non sar\u00e0 mai pi\u00f9 suo Alma si rassegna, non cos\u00ec Gloria, che la rinchiude in casa e cerca di uccidere Bree prima tendendole una trappola che la fa cadere e finire in ospedale, e poi sfruttando un momento in cui era sola in casa.\nOrson nel frattempo si era gi\u00e0 scontrato con Mike sul terrazzo dell'ospedale, ed era caduto procurandosi diverse fratture. Ancora convalescente, appena si accorge che la madre era in casa sua fugge a salvare Bree. Alma nel tentativo di fuggire da una finestra muore cadendo. Gloria invece viene affrontata dal figlio di Bree e da Orson ed ha un ictus, per cui rimane permanentemente paralizzata e priva della parola. Orson arrangia la scena in modo da far scagionare Mike, rendere verosimile il suicidio di Alma (aveva lasciato una lettera di suicidio in casa) e far ritrovare la madre, impossibilitata ormai a testimoniargli contro. Orson e Bree possono finalmente partire per il loro viaggio di nozze.\nQuarta stagione.\nLa quarta stagione vede Bree e Orson impegnati a nascondere la gravidanza di Danielle (rimasta incinta di Austin, il nipote di Edie Britt). Bree decide di fingere di essere incinta e Orson la appoggia, mandando Danielle in un istituto religioso lontano da Fairview. La notte di Halloween Danielle partorisce, assistita dai suoi genitori e da Adam, il secondo marito di Katherine Mayfair e ginecologo, che promette di mantenere il segreto. Poco dopo che Danielle ha lasciato la citt\u00e0 per andare a studiare a Miami, un uragano si abbatte su Wisteria Lane, devastando casa Hodge. Susan ospita volentieri Bree, Orson e Benjamin (il bambino) mentre Mike \u00e8 in riabilitazione. Una notte, per\u00f2, Orson inizia a soffrire di sonnambulismo e inavvertitamente si lascia sfuggire di aver investito Mike. Susan \u00e8 furiosa, ma Mike, che \u00e8 tornato dalla riabilitazione ed \u00e8 venuto a conoscenza del terribile passato di Orson, si dichiara disposto a perdonarlo. Di tutt'altro avviso \u00e8 Bree, che lo caccia di casa, dicendogli di essere disposta a perdonarlo solo se si costituir\u00e0. Negli ultimi episodi, Orson d\u00e0 prova di amare ancora sua moglie, e nell'ultimo episodio la aiuter\u00e0 a salvare una festa da un totale fallimento. Nell'epilogo scopriamo che, dopo cinque anni, Bree e Orson sono ancora sposati.\nQuinta stagione.\nLa quinta stagione mostra cos'\u00e8 successo nel corso dei cinque anni. Orson ha deciso di costituirsi per evitare che Bree lo lasciasse, ma \u00e8 uscito dal carcere dopo poco tempo, ritrovandosi per\u00f2 senza possibilit\u00e0 di lavoro per via della sua fedina penale sporca. A causa della carriera di Bree, il rapporto fra i due \u00e8 diventato molto pi\u00f9 freddo, specialmente dopo che Danielle ha portato via con s\u00e9 Benjamin. Bree gli offre di lavorare nello staff, ma Katherine protesta, sentendosi sorpassata. Orson non vuole lasciare il lavoro e minaccia il divorzio, ma Bree gli rivela che, durante la sua detenzione, aveva rischiato di ricadere nell'alcolismo e Katherine l'aveva aiutata; di conseguenza, non pu\u00f2 scegliere di licenziare nessuno dei due. Orson accetta infine di collaborare con Katherine e la situazione sembra migliorare. Tuttavia, Orson si sente sempre pi\u00f9 trascurato dalla moglie, al punto da commettere dei piccoli furti per attirare la sua attenzione. Una sera, proprio a causa di uno di questi furti, Orson rimane coinvolto nell'incidente che provoca la morte di Edie. Bree lo scopre e decide di divorziare, avvalendosi della consulenza di Karl Mayer, e fra i due nasce una relazione clandestina. Orson decide di fare tutto il possibile per salvare il proprio matrimonio.\nSesta stagione.\nNei primi episodi, Orson rimane all'oscuro del tradimento di Bree, pur avendone alcuni indizi. Durante la festa di Natale, tuttavia, Karl e Bree decidono di affrontarlo. Ne nasce una colluttazione, interrotta drammaticamente dallo schianto di un aereo su Wisteria Lane. Karl muore nell'incidente, mentre Orson rischia di restare paralizzato e deve affrontare un lungo periodo sulla sedia a rotelle. Bree prova a riconciliarsi con lui, ma la rabbia di Orson lo porta prima a cercare di vendicarsi, poi a tentare il suicidio. Dopo essere stato fermato in extremis dalla moglie, per\u00f2, le promette che prover\u00e0 a far funzionare nuovamente il loro rapporto. Fra i due sembra proseguire tutto per il meglio, finch\u00e9 non spunta Sam Allen, figlio illegittimo di Rex Van de Kamp. Orson si allea con Andrew, che non crede nell'onest\u00e0 del ragazzo, per aprire gli occhi a Bree. I due non ci riescono e alla fine Sam si porta via la societ\u00e0 di Bree dopo averla ricattata: una sera a cena, infatti, Danielle gli aveva rivelato che dieci anni prima suo fratello Andrew aveva investito Juanita, la madre di Carlos Solis e Bree aveva nascosto tutto. Orson, che non sapeva nulla dell'incidente (avvenuto infatti l'anno prima che lui conoscesse Bree), tenta di aiutare sua moglie e il suo figliastro, ma Bree gli dice di starne fuori. Quando poi la donna cede al ricatto, Orson le chiede di trattare Andrew come aveva trattato lui quando aveva investito Mike Delfino (cio\u00e8 farlo costituire alla polizia), ma Bree si rifiuta di mandare suo figlio in prigione: Orson allora le chiede il divorzio e va via di casa.\nSettima stagione.\nOrson compare nel primo episodio della stagione per portare a termine il divorzio. Prima di andarsene, per consolare Bree, le dice che \u00e8 stata la scelta migliore che potessero prendere, in quanto non erano pi\u00f9 felici da tempo e meritano entrambi di ricominciare. Inoltre Orson inizia a frequentare la sua fisioterapista, sostenendo che alla loro et\u00e0 sia lui che Bree non devono lasciarsi scappare nessuna occasione.\nDopo che la relazione con la sua ragazza volge al termine, Orson si fa ospitare da Bree a casa sua insieme al suo nuovo fidanzato, Keith, ma Orson cerca di mettersi in mezzo fra loro. Bree va dalla sua ex per chiederle di riprendersi Orson, ma lei confessa che \u00e8 stato lui a lasciarla perch\u00e9 lui \u00e8 ancora innomorato di Bree, essendosi pentito di averla lasciata. Nonostante Orson cerchi di riconquistare la sua ex moglie, lei decide di allontanarlo ammettendo che pur sentendosi legata a lui, e che occuper\u00e0 sempre un posto nel suo cuore, lei ama Keith, motivo per cui Orson lascia la casa decidendo di mettersi da parte.\nOttava stagione.\nBree viene aggredita da un uomo che cercava di violentarla, ma Orson giunge in suo soccorso mettendo l'uomo al tappeto con il suo taiser elettrico. Bree gli \u00e8 riconoscente, inoltre la donna si sente sola perch\u00e9 le sue amiche l'hanno allontanata a causa dei suoi problemi, la donna racconta al suo ex che il marito di Gabrielle, Carlos, ha ucciso il patrigno della moglie e che lei e le sue amiche lo stanno coprendo, inoltre gli rivela che una persona misteriosa le ha mandato un biglietto in cui viene minacciata per via del suo segreto, e che il detective Chuck Vance, che si occupava del caso, \u00e8 stato ucciso dopo essere stato investito da un'auto (lei suppone che \u00e8 stato l'artefice del biglietto). Bree dimostra di provare ancora qualcosa per Orson, e l'uomo la convince a venire via con lui per allontanarsi da tutto, e lei accetta. Bree entra nell'appartamento di Orson prima che i due partano, e vede del materiale raccolto su di lei che Orson cercava di nascondere, Bree capisce che Orson era stato sempre al corrente dell'assassinio del patrigno di Gabrielle, infatti Orson era ancora ossessionato dalla ex moglie e da molto la teneva sotto controllo, e la segu\u00ec anche quando lei e le sue amiche avevano nascosto il cadavere, inoltre \u00e8 stato lui a mandare la lettera minatoria e a uccidere Chuck Vance, Bree \u00e8 inorridita ma lui le spiega che lo ha fatto per tenerla lontana dalle sue amiche cos\u00ec da averla tutta per s\u00e9 e riconquistarla, Bree disgustata dal suo comportamento contorto decide di chiudere tutti i ponti con lui affermando che ormai Orson non significa pi\u00f9 niente per lei.Orson telefona a Bree per dirle addio, e mosso dalla rabbia per essere stato rifiutato e ferito ancora una volta dalla donna che ama, decide di vendicarsi di lei dando alla polizia una busta con tutto il materiale raccolto su Bree e sul crimine commesso da lei e le sue amiche.\nIl destino di Orson non verr\u00e0 mai svelato nella serie ma \u00e8 molto probabile che si sia suicidato o che sia scappato, dato che nel corso delle indagini sul caso non sar\u00e0 rintracciabile."}
{"id": "1548528", "revid": "287204", "url": "https://it.wikipedia.org/wiki?curid=1548528", "title": "Vehicle Cockpit Deformation Index", "text": ""}
{"id": "1548533", "revid": "125605474", "url": "https://it.wikipedia.org/wiki?curid=1548533", "title": "William Bentinck", "text": "Biografia.\nI primi anni.\nBentinck era il figlio secondogenito del primo ministro William Cavendish-Bentinck, III duca di Portland, e di sua moglie lady Dorothy, figlia di William Cavendish, IV duca di Devonshire\nLa carriera sino al 1827: la Sicilia e la riconquista di Lucca e Piombino.\nFu ministro degli esteri del governo siciliano riconosciuto dalla Costituzione siciliana del 1812, poich\u00e9 l'Inghilterra esercitava un protettorato sull'isola. \n&lt;br&gt;Tra marzo e aprile del 1814 fu protagonista della cacciata dei governi napoleonici dall'Italia nord occidentale. Sbarcato a Livorno al comando di una forza di uomini ed appoggiato dalla flotta britannica del mediterraneo si impadron\u00ec facilmente dei tre dipartimenti toscani dell'impero francese (con capoluoghi in Livorno, Siena e Firenze). Si diresse poi verso Lucca, capitale del Principato di Lucca e Piombino, mettendo in fuga il Principe Felice Baciocchi e la Principessa Elisa Bonaparte. \n&lt;br&gt;Espugnata La Spezia e invaso il Dipartimento degli Appennini (capoluogo Chiavari) giunse sotto le mura di Genova il 14 aprile e la pose sotto assedio. Nella citt\u00e0 erano presenti importanti forze filofrancesi comandate dal Barone Fresia. Il Bentinck fece dunque bombardare Sturla e Albaro, mentre dal mare la flotta martellava le fortificazioni della citt\u00e0. Questo indusse il 17 i genovesi a ribellarsi alle forze filo francesi. Il 18 la citt\u00e0 era in mani inglesi. \n&lt;br&gt;Il Bentinck, constatata la contrariet\u00e0 dei genovesi all'annessione al Piemonte, contravvenendo alle istruzioni di Lord Bathurst, ministro della Guerra britannico, firm\u00f2 un proclama con cui si prendeva atto della situazione e si ripristinavano le leggi in vigore fino al 1797.\nGovernatore generale dell'India.\nAl suo ritorno in Inghilterra, Bentinck prest\u00f2 servizio nella Camera dei Comuni per diversi anni prima di venire nominato Governatore generale del Bengala nel 1828, col compito principale di sopperire all'azione della Compagnia britannica delle Indie Orientali ormai in perdita, secondo gli ordinamenti del governo britannico.\nBentinck inizi\u00f2 quindi una dura campagna di taglio delle spese, con successi in campo economico locale anche se molti contestarono le sue scelte tra cui la politica di occidentalizzazione dell'India, influenzata dall'utilitarismo di Jeremy Bentham e James Mill. Riformando il sistema giudiziario, egli stabil\u00ec che fosse l'inglese la lingua da utilizzare per l'emissione dei verdetti anzich\u00e9 il persiano, oltre ad incoraggiare un tipo di educazione sul modello di quello occidentale di modo che anche gli indiani cos\u00ec formati potessero avere accesso alla burocrazia amministrativa britannica in India.\nBentinck si impegn\u00f2 inoltre particolarmente per la soppressione del \"sati\", la pratica religiosa che prevedeva nel caso di ricchi rappresentanti dell'aristocrazia indiana tradizionale, la morte della moglie sulla pira funeraria del marito defunto, supportato in questo dal raja Ram Mohan Roy da molti riconosciuto come il \"Padre dell'India moderna\" Tra le \"pratiche superstiziose\" che lo stesso Rammohan Roy voleva eliminare rientravano oltre al sati anche la poligamia ed il matrimonio tra bambini. Debell\u00f2 anche la feroce setta religiosa dei thug Sebbene tali riforme avessero incontrato poca resistenza al momento, sappiamo che esse furono tra le cause dell'ammutinamento generale in India nel 1857. La sua reputazione di disgregatore della cultura indiana tradizionale, port\u00f2 anche a delle voci che indicarono l'intenzione di lord Bentick (per fortuna mai messa in pratica) di demolire il Taj Mahal e venderne il marmo.\nBentinck torn\u00f2 nel Regno Unito nel 1835, rifiutando un titolo nobiliare e rientrando nella Camera dei Comuni come membro per la circoscrizione di Glasgow.\nWilliam Bentick mor\u00ec a Parigi il 17 giugno 1839 all'et\u00e0 di 64 anni.\nMatrimonio.\nBentinck spos\u00f2 lady Mary, figlia di Arthur Acheson, I conte di Gosford, nel 1803. Il matrimonio rimase senza eredi. Mary mor\u00ec quattro anni dopo il marito, nel 1843. Il dipartimento \"Manuscripts and Special Collections\" dell'Universit\u00e0 di Nottingham conserva ancora oggi alcuni carteggi di corrispondenza di lord William Bentinck.\nIl \"Charter Act del 1833\".\nIl Charter Act del 1833 fu un documento legislativo approvato al tempo di lord William Bentinck, secondo il quale veniva abolito il monopolio della Compagnia britannica delle Indie Orientali. Cos\u00ec facendo, il Governatore generale del Bengala pot\u00e9 definirsi Governatore generale dell'India e port\u00f2 anche alla creazione di tre episcopati, quello di Bombay, Madras e Calcutta."}
{"id": "1548537", "revid": "600229", "url": "https://it.wikipedia.org/wiki?curid=1548537", "title": "Chiavi musicali", "text": ""}
{"id": "1548539", "revid": "838137", "url": "https://it.wikipedia.org/wiki?curid=1548539", "title": "Decimo Terenzio Scauriano", "text": "Biografia.\nTerenzio Scauriano visse durante il periodo del principato di Traiano, servendo nell'esercito come comandante militare durante la conquista della Dacia che impegn\u00f2 l'imperatore dal 101 al 106, meritandosi quattro Corone vallari e quattro vessilli d'argento. Fu anche \"legatus Augusti pro praetore\" della Dacia una volta conquistata, dal 106 al 110/114 ed alle cui dipendenze vi erano 4 Ali di cavalleria e 18 coorti di fanteria. In seguito sembra che abbia partecipato alle campagne partiche di Traiano (dal 114 al 117), divenendo anche governatore della neo provincia di Mesopotamia (115-117?).\nPrima di intraprendere la guerra contro i Daci, fu comandante della \"Legio I Minervia\" attorno al 95-96, \"legatus Augusti pro praetore\" della Gallia Belgica dal 97 al 100, seguendo il normale \"cursus honorum\", e ricoprendo pertanto i ruoli di pretore, questore della provincia di Acaia, tribuno militare della \"legio I Italica\" e \"Curator viarum\"."}
{"id": "1548546", "revid": "647919", "url": "https://it.wikipedia.org/wiki?curid=1548546", "title": "Palazzo in Via Nilo (n. 20)", "text": ""}
{"id": "1548548", "revid": "339392", "url": "https://it.wikipedia.org/wiki?curid=1548548", "title": "Palazzo in Via Nilo (n. 22)", "text": ""}
{"id": "1548549", "revid": "486946", "url": "https://it.wikipedia.org/wiki?curid=1548549", "title": "Palazzo in Via Santa Chiara", "text": ""}
{"id": "1548551", "revid": "1318658", "url": "https://it.wikipedia.org/wiki?curid=1548551", "title": "Zoe McLellan", "text": "Biografia.\nNata in California, debutta con un piccolo ruolo nel film \"Crimini immaginari\" del 1994, in seguito partecipa ai film \"Goodbye Mr. Holland\" ed \"Innocenza infranta\". Colleziona diverse apparizioni televisive in serie TV come \"Due poliziotti a Palm Beach\", \"I viaggiatori\", \"Un detective in corsia\", \"Dr. House - Medical Division\" e \"\".\nNel 2000 recita nel film \"Dungeons &amp; Dragons \u2013 Che il gioco abbia inizio\", successivamente ottiene una certa popolarit\u00e0 grazie al ruolo del sergente Jennifer Coates nella serie \"JAG - Avvocati in divisa\", ruolo che ricopre dal 2001 al 2005. In seguito ha interpretato Lisa George, moglie del protagonista nella serie \"Dirty Sexy Money\".\nDal 2014 interpreta l'agente Meredith Brody in \"\", secondo spin-off di JAG.\nNel 2017-18 interpreta l'avvocato della Casa Bianca, Kendra Daynes nella serie Tv \"Designated Survivor\"."}
{"id": "1548553", "revid": "2133487", "url": "https://it.wikipedia.org/wiki?curid=1548553", "title": "William Christie", "text": "Biografia.\nFiglio di un architetto, Christie \u00e8 cresciuto in una famiglia americana che, da amante delle arti, trascorreva lunghi periodi in Europa. Dopo i primi studi e le prime esperienze musicali, intraprende lo studio della storia dell'arte all'Universit\u00e0 di Harvard, dove si laurea nel 1966. Successivamente riprende lo studio del clavicembalo all'Universit\u00e0 Yale, sotto la guida di Ralph Kirkpatrick e Kenneth Gilbert.\nGi\u00e0 obiettore durante la guerra del Vietnam, nel 1970 lascia gli Stati Uniti per stabilirsi definitivamente in Europa. Dapprima \u00e8 a Londra, dove collabora con l'Orchestra sinfonica della BBC, e l'anno seguente si sposta in Francia (paese di cui detiene la cittadinanza dal 1995) dove collabora inizialmente con l'Orchestre national de France e altri gruppi strumentali come il Five Centuries Ensemble e il Concerto Vocale di Ren\u00e9 Jacobs.\nRapidamente si fa apprezzare come interprete di musica antica, acquistando la fama di specialista del barocco francese con la pubblicazione dei suoi primi dischi.\nNel 1979 fonda Les Arts Florissants, gruppo vocale e strumentale ad organico variabile votato all'interpretazione della musica antica. Christie, che tuttora dirige Les Arts Florissants, ha condensato nell'ormai quarantennale attivit\u00e0 del gruppo la sua ricerca musicologica nell'ambito della musica antica, specialmente su compositori francesi come Lully, Rameau e Charpentier (dalla cui opera omonima ha mutuato il nome) e molti altri meno conosciuti. Tra gli autori non francesi affrontati spesso con Les Arts Florissants troviamo Henry Purcell, George Frideric Handel, Wolfgang Amadeus Mozart e Claudio Monteverdi. Grazie all'attivit\u00e0 di Christie \u00e8 stato possibile riscoprire molteplici capolavori dimenticati nel tempo, molti dei quali sono lavori di ampio respiro.\nCon Les Arts Florissants (e anche come direttore ospite di altre orchestre prestigiose quali, ad esempio, i Berliner Philharmoniker e l'Orchestra of the Age of Enlightenment) \u00e8 ospite abituale dei pi\u00f9 importanti palcoscenici e festival musicali, tra cui Op\u00e9ra de Paris, Op\u00e9ra-Comique, Th\u00e9\u00e2tre des Champs-\u00c9lys\u00e9es, Reggia di Versailles, Opernhaus Z\u00fcrich, Glyndebourne Festival Opera, Op\u00e9ra National de Lyon, Scottish Opera, Royal Lyceum Theatre di Edimburgo, Grand Th\u00e9\u00e2tre de Gen\u00e8ve, Festival di Salisburgo, Teatro alla Scala, Royal Opera House, Th\u00e9\u00e2tre du Ch\u00e2telet, Edinburgh International Festival, Usher Hall di Edimburgo, Metropolitan Opera House, Auditorio de Barcelona, Theater an der Wien, Brooklyn Academy of Music e Festival d'Ambronay.\nTra i molti artisti che ha invitato a collaborare alle produzioni di Les Arts Florissants si ricordano Ren\u00e9e Fleming, Susan Graham, Natalie Dessay, Barbara Bonney, Joyce DiDonato, Dominique Visse, Arleen Auger, Diana Damrau, Rolando Villaz\u00f3n, Eva Mei, Patricia Petibon, Dawn Upshaw, Lorraine Hunt Lieberson, Danielle de Niese, Anna Caterina Antonacci, Andreas Scholl e Lea Desandre.\nProfessore al Conservatoire national sup\u00e9rieur de musique et de danse de Paris dal 1982 al 1995, dove ancora svolge attivit\u00e0 didattica, dal 2007 William Christie tiene seminari sulla prassi storicamente informata anche alla Juilliard School. Dal 2002 dirige, con Kenneth Weiss e Paul Agnew, \"Le Jardin des Voix\", un'accademia a Caen per la formazione di giovani cantanti per l'esecuzione di opere del periodo barocco. Gli allievi, successivamente, vengono spesso invitati a collaborare ai progetti di Les Arts Florissants; tra di loro troviamo Sonya Yoncheva, Christophe Dumaux, Emmanuelle de Negri, Marc Mauillon, Amel Brahim-Djelloul, Lea Desandre e Eva Za\u00efcik.\nDiscografia parziale.\nWilliam Christie ha realizzato numerose incisioni alla guida del gruppo Les Arts Florissants. Per i suoi dischi ha ottenuto importanti riconoscimenti quali Grammy Award, Prix Arturo Toscanini de l'Acad\u00e9mie du disque lyrique, Cannes Classical Awards, Prix international de musique classique, Victoire de la musique, Gramophone Award e Grand Prix du Disque."}
{"id": "1548557", "revid": "88740", "url": "https://it.wikipedia.org/wiki?curid=1548557", "title": "Pietro Martire d'Anghiera", "text": "Noto in spagnolo come \"Pedro M\u00e1rtir de Angler\u00eda\", dal nome della vicina cittadina di Angera, all'epoca chiamata Anghiera , fu a Roma intorno al 1478 al seguito del cardinale Ascanio Sforza e dell'arcivescovo di Milano, Giovanni Arcimboldi. Qui conobbe Pomponio Leto, l'umanista al quale sono inviate molte delle sue lettere, e l'ambasciatore spagnolo L\u00f3pez de Mendoza, che segu\u00ec in Spagna nel 1486.\nFrequentando l'ambiente di corte, prima come uomo d'armi, quindi come religioso, diplomatico e membro del Consiglio delle Indie, ebbe occasione di conoscere fatti e personaggi che rifer\u00ec in una serie di lettere, scritte fra il 1488 e il 1525, raccolte, dopo la morte, nell\"'Opus epistolarum\". Le \"Decadi\" costituiscono la quasi contemporanea trasposizione in forma narrativa delle lettere, dove si trova scritto il primo resoconto di esplorazioni in America centrale e meridionale, in latino, databili tra il 1511 e il 1530.\nNella sua opera \"De Orbe Novo\" descrisse il primo contatto fra gli Europei e i nativi americani. Fu anche il primo europeo a descrivere la gomma naturale.\nLe \"Decadi\".\nL'opera \"De orbe novo decades\", \u00e8 strutturata, come da titolo, in decadi, riprendendo Tito Livio. Si tratta di otto decadi (comprendenti quindi ognuna dieci libri), tutte dedicate a uno o pi\u00f9 tra i personaggi celebri dell'epoca:"}
{"id": "1548564", "revid": "38120", "url": "https://it.wikipedia.org/wiki?curid=1548564", "title": "Le Avventure del Piccolo Tostapane", "text": ""}
{"id": "1548565", "revid": "1958640", "url": "https://it.wikipedia.org/wiki?curid=1548565", "title": "Felice Fontana", "text": "\u00c8 stato inoltre un illustre tossicologo e studioso dell'occhio umano.\nBiografia.\nNato nel 1730 a Pomarolo, in Trentino, era fratello del matematico Gregorio Fontana.\nStudi e insegnamento.\nPerfezion\u00f2 i propri studi di scienze filosofiche, fisiche e anatomiche in varie citt\u00e0 italiane. Fontana studi\u00f2 Anatomia e Fisiologia all'Universit\u00e0 di Padova. Nel 1765 fu nominato professore di Logica a Pisa; l'anno successivo fu chiamato dal granduca di Toscana Pietro Leopoldo di Lorena a Firenze e nominato fisico di corte.\nContribu\u00ec in modo determinante alla realizzazione del Reale Museo di fisica e storia naturale, che diresse fino al 1805. Il museo fu inaugurato presso Palazzo Torrigiani a Firenze nel 1775. \u00c8 in questo periodo che Fontana si interess\u00f2 di veleni e si dedic\u00f2 allo studio dei movimenti oculari.\nViaggi.\nDal 1775 al 1780 Fontana fece molti viaggi in Europa. Nel 1775 pubblic\u00f2 un trattato, \"Ricerche fisiche sopra l'aria fissa\", sul diossido di carbonio (in opposizione, tra gli altri, alle teorie di Torbern Bergman) e nel 1779-1780 condusse importanti ricerche sul curaro.\nNel 1779 pubblic\u00f2 presso The London Royal Society due trattati di chimica: \"Experiments and observations on the inflammable air breathed by various animals\" e \"Account of the airs extracted from different kinds of water\".\nNel 1783 pubblic\u00f2 \"Principi generali della solidit\u00e0 e della fluidit\u00e0 d\u00e9 corpi\", in cui sostenne che la materia era soggetta a due forze newtoniane, una attraente ed una espansiva. \nCollabor\u00f2 con famosi ceroplasti alla preparazione delle cere anatomiche nell'Officina ceroplastica fiorentina istituita presso il Reale Museo di fisica e storia naturale, del quale era direttore. Gli interessi scientifici dell'abate Felice Fontana spaziarono in molti campi della scienza: dalla biologia all'anatomia, dalla fisiologia alla chimica.\nMassone, fu membro della prestigiosa Loggia \"Les Neufs Soeurs\" (\"Le Nove Sorelle\", cio\u00e8 le nove muse) di Parigi, appartenente al Grande Oriente di Francia, nella quale fu iniziato Voltaire e che ebbe Benjamin Franklin come Maestro venerabile."}
{"id": "1548569", "revid": "486946", "url": "https://it.wikipedia.org/wiki?curid=1548569", "title": "Palazzo in Via Tribunali (n. 169)", "text": ""}
{"id": "1548572", "revid": "1652134", "url": "https://it.wikipedia.org/wiki?curid=1548572", "title": "Lurisia", "text": "Lurisia (\"Lu\u0159isa\" in piemontese) \u00e8 una frazione del comune di Roccaforte Mondov\u00ec (Cuneo), ai piedi del Monte Pigna (1768 m) nelle Alpi Liguri.&lt;br&gt;\u00c8 sede di una stazione sciistica e di uno stabilimento termale, le \"Terme di Lurisia\".&lt;br&gt;La popolazione residente \u00e8 di circa 200 abitanti, che arrivano ad alcune migliaia nei periodi delle vacanze estive e invernali. \nLa superficie della localit\u00e0 \u00e8 di circa 12\u00a0km\u00b2.\nLurisia \u00e8 situata a soli 13\u00a0km dal confine con la Francia, anche se non sono presenti strade che conducano in territorio transalpino.\nIl nome della localit\u00e0 dovrebbe derivare dal piemontese \"losa,\" termine con cui sono chiamate le pietre piatte del torrente omonimo che prima di assumere la denominazione attuale era conosciuto come \"Loresa\" e poi \"Lorica\".\nStoria.\nLa frazione si trova nella valle attraversata dall'omonimo torrente che, non avendo sbocchi, non \u00e8 mai stata di passaggio. Tuttavia \u00e8 stata sicuramente abitata fin da tempi preistorici come le contigue valli Ellero e Pesio. \nLa valle fu poi conquistata dai romani e convertita al cristianesimo circa nel 300; ha subito poi varie incursioni saracene nonch\u00e9 diverse annessioni, fra cui quella dei conti di Morozzo (901), Breo, della contrada di Mondov\u00ec (dal 1243), fino a passare definitivamente a casa Savoia nel 1559. \nNel XVI secolo compaiono le prime notizie della frazione da manoscritti e vari archivi (comunali e parrocchiali); il principale prodotto della valle era costituito dalla castagna.\nNei primi dell'Ottocento il paese, come tutto il resto della zona, sar\u00e0 assoggettata dalle truppe napoleoniche ed assegnato alla giurisdizione di Chiusa Pesio.\nA fine '800 le varie migrazioni (soprattutto verso la vicina Francia meridionale) comportarono un progressivo spopolamento della localit\u00e0.\nNei primi anni del '900, tuttavia, ci fu un'importante scoperta che cambi\u00f2 notevolmente le sorti del paese. Nelle cave di losa \"Nivolano\", poco a monte dell'abitato, fu scoperta dai minatori una sorgente radioattiva contenente radio e con particolari propriet\u00e0 benefiche; tutto ci\u00f2 conferm\u00f2 quello che tramandavano alcune storiche leggende che raccontavano di propriet\u00e0 miracolose dell'acqua di quella zona e che gli animali morenti che bevevano dalla fonte in poco tempo tornavano improvvisamente in uno stato di benessere.\nLe propriet\u00e0 dell'acqua furono confermate dalla fisica premio Nobel Marie Curie, che venne a Lurisia il 16 agosto del 1918, inizialmente invitata dal Ministero della guerra per valutare un eventuale uso del materiale radioattivo (in particolare l'autunite da cui estrarre l'uranio) per scopi bellici (eravamo, infatti, nel corso della prima guerra mondiale).\nNell'agosto 1940 venne aperto lo stabilimento termale e in seguito il sistema di imbottigliamento dell'acqua con lo storico simbolo del minatore (che ricorda il modo con cui venne scoperta la fonte) presente ancora oggi.\nNel secondo dopoguerra la localit\u00e0 registr\u00f2 un imponente flusso turistico, dovuto all'apertura dello stabilimento termale e degli impianti sciistici: negli anni '70 si contavano fino a 17 alberghi aperti contemporaneamente, oltre a numerosi ristoranti, attivit\u00e0 commerciali, una discoteca e un numero considerevole di seconde case.\nNegli anni successivi, tuttavia, le poche precipitazioni nevose e la costruzione di nuovi complessi sciistici situati vicino a quote maggiori (Prato Nevoso ed Artesina) hanno ridotto la popolazione turistica che comunque, soprattutto nel periodo estivo, rimane considerevole, attirata dalle terme e dalle varie escursioni possibili in zona.\nNegli ultimi anni \u00e8 stato proposto di costruire uno Skydome poco a monte della frazione (nella valle Asili, da dove partono gli impianti di risalita), ma il progetto non \u00e8 ancora stato portato a compimento.\nPunti d'interesse.\nArchitetture religiose.\nLa parrocchiale di Lurisia \u00e8 dedicata al Santissimo Nome di Maria e la sua costruzione risale al XVIII secolo, ampliamento di una cappella seicentesca che tra il 1742 e il 1811 sub\u00ec varie ristrutturazioni; il campanile invece risale al 1892.\nFra le varie opere presenti all'interno della chiesa merita una menzione il coro ligneo, scolpito a bassorilievo e proveniente dalla Certosa di Pesio.\nNel 2000 sono state realizzate le tre finestre dell'abside con forma ad ovulo, utilizzando vetri soffiati di Venezia.\nFuori dell'abitato si trova la cappella dell'Olocco, realizzata sul sito ove vi era un pilone contenente una statuetta lignea della Vergine. La chiesetta si pu\u00f2 raggiungere a piedi in circa un'ora partendo dallo stabilimento termale, oppure da Vigna (frazione del vicino comune di Chiusa di Pesio) tramite una strada carrozzabile.\nImpianti sciistici.\nNella frazione sono presenti gli impianti del Monte Pigna, costruiti a partire dagli anni '60 del secolo scorso. Le piste coprono un'estensione totale di circa 40\u00a0km e sono servite da 5 skilift (Bucaneve, Margherita, Pineta, Betulla e Genzianella) e un tapis roulant; infine vi \u00e8 una cabina biposto chiusa che ha funzione di arroccamento, che ha sostituito nel 2008 l'iniziale cestovia; le piste presentano un buon grado di difficolt\u00e0 tecnica e si snodano tra gli 800 m di quota della base impianti e i 1768 m del Monte Pigna.L'esposizione a nord-ovest delle piste ne favorisce, in stagioni \"normali\", un buon innevamento, in ogni caso integrato da un impianto di neve programmata a parziale servizio della stazione. Inoltre in quota \u00e8 presente un anello di fondo di circa 2 chilometri.\nLa cabinovia \u00e8 di norma aperta anche durante la stagione estiva nei weekend e nelle settimane centrali di agosto.\nTerme.\nA Lurisia \u00e8 presente uno stabilimento termale, le Terme di Lurisia. \nLo stabilimento sfrutta delle sorgenti di acque radioattive che sono state studiate in modo approfondito dalla fisica polacca Marie Curie nel 1918. Lo stabilimento \u00e8 attivo dal 1940 ed \u00e8 di 1 livello Super; svolge attivit\u00e0 di centro benessere, ma anche attivit\u00e0 di centro salute, convenzionato con il Servizio Sanitario Nazionale. Fra gli ospiti illustri ha avuto anche alcuni presidenti della repubblica (Luigi Einaudi e Giovanni Gronchi), l'onorevole Nenni e il presidente della Fiat Giovanni Agnelli. Allo stabilimento \u00e8 inoltre collegata anche un'attivit\u00e0 di imbottigliamento di acqua minerale e bibite, commercializzate con il marchio \"Lurisia\". Nel settembre 2019 il centro industriale, ad eccezione del parco termale, \u00e8 stato acquisito dalla The Coca-Cola Company.\nEventi.\nLa festa patronale si tiene generalmente nel secondo weekend di settembre ed \u00e8 dedicata al Santissimo Nome di Maria\nOgni anno, a luglio, si tengono i Corsi Internazionali di Musica, organizzati dall'Associazione culturale \"G. De Santi\"."}
{"id": "1548573", "revid": "31886", "url": "https://it.wikipedia.org/wiki?curid=1548573", "title": "Gaio Cilnio Proculo", "text": "Biografia.\nDi questo personaggio della storia romana si conosce molto poco: le scarse fonti a disposizione sono perlopi\u00f9 di natura epigrafica.\nCilnio Proculo ricopr\u00ec due volte la carica di console suffetto nel 100, durante il regno di Traiano. Fu legato della Mesia Superiore durante la prima campagna di Traiano contro i Daci di Decebalo nel 101."}
{"id": "1548574", "revid": "486946", "url": "https://it.wikipedia.org/wiki?curid=1548574", "title": "Palazzo in Via Tribunali (n. 276)", "text": ""}
{"id": "1548580", "revid": "647919", "url": "https://it.wikipedia.org/wiki?curid=1548580", "title": "Palazzo in Vico Sedil Capuano", "text": ""}
{"id": "1548581", "revid": "647919", "url": "https://it.wikipedia.org/wiki?curid=1548581", "title": "Palazzo in Via San Paolo", "text": ""}
{"id": "1548583", "revid": "767487", "url": "https://it.wikipedia.org/wiki?curid=1548583", "title": "N\u00f8gne \u00d8", "text": "N\u00f8gne \u00d8 \u00e8 un birrificio, fondato nel 2002 da Gunnar Wiig e Kjetil Jikiun a Grimstad in Norvegia.\nBrevi particolari.\nIl nome della fabbrica di birra, N\u00f8gne \u00d8, significa \"isola nuda\" in danese antico. Il nome \u00e8 stato scelto da una poesia norvegese del XIX secolo ben nota chiamata Terje Vigen scritta da Henrik Ibsen, pubblicata nel 1862, il quale per un certo tempo ha lavorato come apprendista farmacista a Grimstad.\nLa birra.\nLa fabbrica di birra produce una gamma di birre, compresa una birra inglese ambrata, la quale \u00e8 una birra semi-scura con il 6% di alcool (vol) usando i luppolo Chinook, con il 4,5% di alcool (vol). In tutto ci sono circa 18 variet\u00e0 di birra prodotta (giugno del 2006), l'unica birra Imperial scura si pu\u00f2 trovare solo localmente a Grimstad o al Christiania Restaurant a Oslo.\nDopo la pi\u00f9 cercata birra di nome \"Dark Horizon\". \u00c8 la \"Russian Imperial Stout\" con il 16% di alcool (vol)."}
{"id": "1548589", "revid": "119902575", "url": "https://it.wikipedia.org/wiki?curid=1548589", "title": "Soci\u00e9t\u00e9 \u00e0 responsabilit\u00e9 limit\u00e9e", "text": "La Soci\u00e9t\u00e9 \u00e0 responsabilit\u00e9 limit\u00e9e (in sigla: SARL) \u00e8 una forma societaria utilizzata in Francia, Svizzera, Lussemburgo, Macao, Algeria, Tunisia, Madagascar, Libano e nel Principato di Monaco. Analogamente alla societ\u00e0 a responsabilit\u00e0 limitata appartiene alla categoria delle societ\u00e0 di capitali e, quindi, risponde delle obbligazioni sociali solamente con il suo patrimonio (art. 2462 c.c.)."}
{"id": "1548599", "revid": "1776051", "url": "https://it.wikipedia.org/wiki?curid=1548599", "title": "A Night to Remember (Evergrey)", "text": "A Night To Remember \u00e8 il primo album dal vivo del gruppo musicale svedese Evergrey, pubblicato nel 2005 dalla Inside Out Music.\nIl concerto \u00e8 stato registrato allo Stora Teatern il 19 ottobre 2004 davanti ad oltre 1000 spettatori."}
{"id": "1548605", "revid": "2186534", "url": "https://it.wikipedia.org/wiki?curid=1548605", "title": "Antonio Vozzi", "text": "Biografia.\nEspleta il servizio militare nei Bersaglieri come Allievo del 38\u00ba Corso A.C.S. formandosi alla Scuola Truppe Meccanizzate e Corazzate di Lecce nel 1973/74. Militante sin da giovane nelle file del PSI. Nel 1980 viene eletto consigliere provinciale nelle file del PSI mantenendo anche la carica di vicesindaco di Chiaromonte. Nel 1985 si ricandida al consiglio provinciale, risultando il consigliere eletto pi\u00f9 votato d'Italia in forma percentuale del suo partito, viene nominato assessore al turismo, caccia e pesca. Sempre nel 1985 viene eletto alla carica di sindaco di Chiaromonte, riconfermato dal voto popolare anche nel 1990, nello stesso anno viene anche riconfermato in seno al consiglio provinciale.\nNel 1992 a 42 anni \u00e8 candidato nelle file del PSI alle Elezioni Politiche per il Senato, risultando eletto nel collegio di Lagonegro. Viene rieletto sempre al Senato della Repubblica alle Elezioni politiche del 1994, questa volta nel collegio di Lauria, per la lista dei Progressisti, risultando sempre per il suo partito il pi\u00f9 votato d'Italia in percentuale. A fine 1994, dopo la crisi del PSI, aderisce alla Federazione Laburista.\nNel 1995 si ricandida a sindaco di Chiaromonte, sempre per i Progressisti, venendo nuovamente eletto. Nel 2009, viene rieletto sindaco per la quarta volta con una lista civica."}
{"id": "1548606", "revid": "28592", "url": "https://it.wikipedia.org/wiki?curid=1548606", "title": "Cavalleria leggera", "text": ""}
{"id": "1548607", "revid": "287204", "url": "https://it.wikipedia.org/wiki?curid=1548607", "title": "Realismo socialista in Polonia", "text": "Il realismo socialista in Polonia (in polacco: \"socrealizm\") fu introdotto nella Repubblica Popolare di Polonia dal Vice Primo Ministro (poi Ministro dell'Arte e della Cultura) W\u0142odzimierz Sokorski nel 1949. Come in tutti gli altri stati del blocco orientale, il realismo socialista fu pensato come grande movimento culturale e artistico, atto ad accompagnare la stalinizzazione e la diffusione degli ideali comunisti. Lo stile non divenne tuttavia mai dominante in Polonia sul lungo termine, e insieme alla destalinizzazione, un numero sempre crescente di artisti polacchi iniziarono staccarsi dal realismo socialista dal 1955."}
{"id": "1548614", "revid": "471474", "url": "https://it.wikipedia.org/wiki?curid=1548614", "title": "Giuseppe Giovanni Antonio Meneghini", "text": ""}
{"id": "1548622", "revid": "95251", "url": "https://it.wikipedia.org/wiki?curid=1548622", "title": "Erchinoaldo", "text": ""}
{"id": "1548625", "revid": "767487", "url": "https://it.wikipedia.org/wiki?curid=1548625", "title": "Purple Violets", "text": "Purple Violets \u00e8 un film indipendente del 2007 scritto e diretto da Edward Burns, che racconta di quattro amici, che ai tempi del college erano due coppie, che si rincontrano dopo vent'anni.\nTrama.\nPatti Petalson vive a New York con il marito, con cui non va d'accordo. Legge moltissimo ed evade nella lettura. Una sera va al ristorante con la sua migliore amica Kate e le due incontrano per caso Brian Callahan, un affermato scrittore di gialli, la sua ragazza e Murphy, suo avvocato e migliore amico: i due sono i loro ex fidanzati ai tempi del college. Sorpreso di vederle dopo ben dodici anni, Brian si fa coraggio e va al loro tavolo per salutarle. Kate \u00e8 ancora amareggiata per la fine della storia con Murphy e non perde occasione per parlare male di lui. Brian chiede a Patti della sua attivit\u00e0 di scrittrice, lei si emoziona e gli parla del nuovo romanzo che sta preparando. Ma appena Brian si \u00e8 allontanato, confessa subito a Kate che stava mentendo: ormai lavora come agente immobiliare e non scrive pi\u00f9, da anni.\nBrian ha appena pubblicato un nuovo romanzo, con cui spera di fare il salto di qualit\u00e0 come scrittore e fare \"vera letteratura\", ma riceve pessime recensioni, tanto che agli incontri con i lettori, in libreria, si presentano pochissime persone. Anche Patti \u00e8 molto frustrata: odia il suo lavoro e litiga in continuazione con il marito, che si dimostra molto geloso del fatto che lei abbia rivisto \"casualmente\" il suo primo grande amore.\nPatti va malvolentieri a visitare un nuovo appartamento che si \u00e8 appena liberato, ma invece di andarsene, si distrae e rimane a leggere un nuovo romanzo che ha comprato. Nello stesso appartamento si affaccia un altro agente immobiliare, insieme a ... Murphy, che ha divorziato da poco e cerca un'altra sistemazione. Venendo a sapere che Patti fa l'agente immobiliare, Murphy licenzia il suo agente seduta stante e assume Patti. Poi riferisce a Brian il lavoro che Patti svolge davvero: Brian \u00e8 incredulo, perch\u00e9 ricorda Patti come molto pi\u00f9 brava di lui a scrivere.\nLe loro relazioni sono ormai in crisi. Patti sorprende il marito a chiamare un numero telefonico erotico, mentre la ragazza di Brian ha ottenuto un lavoro a Seattle come discografica e vuole trasferirsi insieme a lui, ma Brian \u00e8 contrario perch\u00e9 \u00e8 troppo attaccato alla citt\u00e0 di New York.\nPatti si decide ad andare a una delle presentazioni del nuovo libro di Brian; i due vanno a bere un drink insieme e ricordano come e perch\u00e9 si sono lasciati dodici anni prima. Lei in realt\u00e0 non ricorda nemmeno pi\u00f9 perch\u00e9 ha lasciato Brian, mentre lui ammette che pensava di non avere il coraggio di sposarla, perch\u00e9 aveva molto pi\u00f9 talento di lui e questa cosa gli metteva soggezione. Lei gli confessa di essere sposata, e lui di essere fidanzato; ma prima di andarsene in un taxi, Patti gli d\u00e0 un bacio fugace. Tornata a casa, litiga di nuovo con il marito e i due si lasciano. Patti va a stare dalla sua amica Kate e incoraggiata dalle parole di Brian, inizia a scrivere un racconto.\nNel frattempo, Murphy cerca di recuperare il rapporto con Kate, e prova a dare una festa con vecchi amici sperando di incontrarla. Ma Kate \u00e8 ancora profondamente ferita dal tradimento, dall'alcolismo e dalle bugie di Murphy e respinge ogni approccio. Convinta che Murphy continui a mentirle dopo tanti anni, Kate rintraccia la ragazza con cui Murphy l'aveva tradita dodici anni prima per avere la sua versione dei fatti. Murphy ribadisce di avere smesso di bere e di essere sincero, e se ne va.\nPatti accetta un invito di Brian a passare un fine settimana nella sua casa al mare: lui le regala la chiave di questa casa, perch\u00e9 possa tornare l\u00ec quando desidera scrivere. Patti \u00e8 appagata e felice della considerazione che Brian ha per lei, ma l'ultimo giorno si incupisce e una volta rientrata a casa, trova i messaggi del marito che le propone di salvare il loro matrimonio. Un ultimo incontro di chiarimento, per\u00f2, fa capire a entrambi che \u00e8 definitivamente finita. Patti torna allora da Brian, solo per dirgli per\u00f2 che non se la sente di iniziare subito una nuova relazione. Brian ci rimane malissimo e per la prima volta, lascia New York.\nQualche tempo dopo, Patti incontra Kate e Murphy, che si sono rimessi insieme. Ha pubblicato il suo primo romanzo, e accanto al suo libro in vetrina compare... l'ennesimo romanzo giallo scritto da Brian. Patti va a uno degli incontri con lo scrittore in libreria, ma non con un romanzo giallo, bens\u00ec con il romanzo di \"alta letteratura\" su cui Brian aveva riposto tante speranze. Brian per\u00f2 \u00e8 mortificato di essersi piegato alle richieste dei suoi editori e del fatto che Patti torni soltanto adesso da lui, e la congeda.\nFinalmente, Patti si decide a tornare alla casa al mare di Brian e sullo scrittoio trova un secondo romanzo, che non \u00e8 un romanzo giallo e si intitola \"Purple Violets\". Sulla spiaggia intravede Brian e intuisce che anche lui ora pu\u00f2 darle una seconda chance.\nColonna sonora.\nLa colonna sonora di Purple Violets comprende le canzoni principali della band Alternative rock \"The Blue Jackets\" comprese le ballate \"Do you Remember\" e \"You send Shivers\" suonate durante la scena finale del film.\nDistribuzione.\n\"Purple Violets\" \u00e8 noto per essere stato il primo film a essere distribuito in esclusiva sull'iTunes Store gestito dalla Apple Inc.. Il film \u00e8 disponibile dal 20 novembre, 2007 a un costo di 14 dollari. Negli Stati Uniti il film ha usato canali multimediali per essere distribuito, solo successivamente \u00e8 stato distribuito in DVD."}
{"id": "1548626", "revid": "25624", "url": "https://it.wikipedia.org/wiki?curid=1548626", "title": "Sepulveda", "text": ""}
{"id": "1548629", "revid": "18323", "url": "https://it.wikipedia.org/wiki?curid=1548629", "title": "Occupazione della Polonia", "text": "L'occupazione della Polonia da parte della Germania nazista e dell'Unione Sovietica, che si spartirono il suo territorio, ebbe inizio con la Campagna di Polonia del settembre 1939. Nell'estate-autunno del 1941 i territori annessi dai sovietici furono inglobati dalla Germania, come parte dell'attacco all'URSS. Dopo diversi anni di combattimenti, l'Armata Rossa spinse gli invasori tedeschi della Wehrmacht al di fuori dell'Unione Sovietica e dell'Europa orientale.\nPrima dell'Operazione Barbarossa, la Germania e l'Unione Sovietica coordinarono le proprie politiche nei confronti della Polonia, in quattro conferenze tra la Gestapo e l'NKVD, in cui le due potenze discussero l'occupazione.\nOccupazione, annessione e amministrazione.\nDopo che la Germania e l'Unione Sovietica si furono spartite la Polonia nel 1939, gran parte del territorio etnicamente polacco fin\u00ec sotto il controllo della Germania, mentre le aree annesse dall'URSS contenevano popoli diversi etnicamente, con un territorio suddiviso in diverse aree, alcune delle quali avevano una maggioranza non-polacca (come gli ucraini al sud).\nLe parti orientali della Polonia furono divise in tre zone da nord a sud. Nel sud risiedeva una maggioranza ucraina, tranne in alcune aree dove il numero dei polacchi li eguagliava; nella parte centrale, in Polesia e Volinia, vi era una minoranza polacca che si confrontava con una classe contadina prevalentemente ortodossa; nella parte settentrionale, nei Voivodati di Bia\u0142ystok, Vilnius e Nowogr\u00f3dek, i polacchi erano la maggioranza.\nGli ebrei costituivano la principale minoranza nelle aree urbane, e molti di essi si sentivano alienati nella Polonia interbellica nazionalista; questo gruppo etnico sperava pertanto nell'arrivo dei sovietici. I polacchi comprendevano il maggiore gruppo etnico nei territori annessi dai sovietici.\nAree annesse dalla Germania.\nSecondo i termini dei due decreti di Hitler dell'8 e 12 ottobre 1939, grandi aree della Polonia occidentale furono annesse alla Germania. L'area di questi territori si estendeva per 94.000 km\u00b2 e la popolazione contava circa 10 milioni di persone, la maggioranza dei quali polacchi. Circa un milione di polacchi furono espulsi da quest'area, mentre 600.000 tedeschi dell'Europa orientale e 400.000 del Reich tedesco si insediarono nella regione.\nAmministrazione sovietica.\nCon la fine della Campagna di Polonia, l'URSS si era impadronita del 52,1% del territorio della Polonia (circa 200.000\u00a0km\u00b2), con pi\u00f9 di 13.700.000 persone. El\u017cbieta Trela-Mazur fornisce i seguenti numeri riguardo alla composizione etnica di queste regioni: 38% polacchi (circa 5,1 milioni di persone), 37% ucraini, 14,5% bielorussi, 8,4% ebrei, 0,9% russi e 0,6% tedeschi. C'erano anche 336.000 rifugiati da aree occupate dalla Germania, molti dei quali erano ebrei (198.000). Le aree occupate dall'URSS furono annesse al territorio sovietico. L'area di Wilno fu trasferita ad una Lituania non pi\u00f9 indipendente ma tornata di nuovo a far parte dell'Unione Sovietica.\nUna piccola striscia di terra che era stata parte dell'Ungheria prima del 1914, fu ceduta alla Slovacchia.\nAmministrazione tedesca.\nLa parte restante del territorio fu posta sotto amministrazione tedesca, chiamata Governatorato Generale (in tedesco: \"Generalgouvernement f\u00fcr die besetzten polnischen Gebiete\"), con capitale a Cracovia. Hans Frank, avvocato e membro del NSDAP, fu nominato Governatore Generale dei territori occupati il 26 ottobre 1939. Frank supervision\u00f2 la segregazione degli ebrei nei ghetti nelle principali citt\u00e0, in particolare a Varsavia, e l'uso dei civili polacchi come forza per i lavori forzati nelle industrie belliche tedesche.\nFurono effettuati significativi cambiamenti dopo l'attacco tedesco all'Unione Sovietica nel giugno 1941, e nel 1944-1945, quando l'URSS riottenne il controllo su quei territori e si spinse verso ovest, assumendo infine il controllo su tutti gli ex territori polacchi.\nTrattamento dei cittadini polacchi durante l'occupazione tedesca.\nI nazisti sostenevano che gli slavi, come gli ebrei, fossero subumani. \"Tutti i polacchi\", giur\u00f2 Hitler, \"scompariranno dalla Terra\". Il 22 agosto 1939, una settimana prima dell'invasione tedesca della Polonia, Hitler diede alla Wehrmacht le seguenti istruzioni: \"uccidete senza piet\u00e0 tutti gli uomini, donne e bambini di discendenza o lingua polacca. Siate spietati. Siate brutali. \u00c8 necessario procedere con la massima severit\u00e0. Questa sar\u00e0 una guerra di annichilimento\".\nPertanto, sin dall'inizio, la guerra contro la Polonia fu intesa come obiettivo del piano descritto da Adolf Hitler nel suo libro \"Mein Kampf\". L'obiettivo primario del progetto era l'estensione della Germania verso l'Europa orientale, i cui stati sarebbero stati inglobati (il cosiddetto \"Lebensraum\", spazio vitale). Perci\u00f2, gli obiettivi della politica di occupazione tedesca furono tesi a utilizzare la Polonia come spazio vitale tedesco, per sfruttare le risorse di materiali della nazione e massimizzare l'uso della forza lavoro polacca come fonte di schiavit\u00f9. La nazione polacca avrebbe dovuto essere ridotta allo \"status\" di servo, e la sua \"leadership\" politica, religiosa e intellettuale avrebbe dovuto essere distrutta.\nUn aspetto della politica tedesca nella conquista della Polonia mir\u00f2 a impedire alla popolazione, differente sul piano etnico, di unirsi contro la Germania. Grabowski scrisse:\nLa germanizzazione dei territori polacchi avvenne con la deportazione e lo sterminio degli ebrei, con la privazione dei diritti ai polacchi e con il sostentamento dei tedeschi che vivevano a est. La minoranza tedesca che viveva in questa regione, etnicamente varia, dovette aderire a precisi canoni di comportamento e fu utilizzata per mantenere i contatti con i polacchi e gli ebrei. Il sistema di controllo della repressione riusc\u00ec a isolare i diversi gruppi etnici, incoraggiando le denunce e instillando la paura nella popolazione.\nIn un memorandum segreto, \"Il Trattamento degli Alieni Razziali a Est\", datato 25 maggio 1940, Heinrich Himmler, capo delle SS, scrisse: \"Dobbiamo dividere i molti gruppi etnici della Polonia in molte parti e distruggerli il pi\u00f9 possibile\".\nSecondo il censimento del 1931, il 66% della popolazione (35 milioni di persone) parlava il polacco come lingua madre; gran parte di essi erano cattolici. Il 15% erano ucraini, l'8,5% ebrei, il 4,7% bielorussi e il 2,2% tedeschi. La Polonia aveva una ristretta classe borghese e aristocratica, composta da professionisti, imprenditori e proprietari terrieri, che avevano ricevuto un'istruzione. Circa \u00be della popolazione era composta da contadini o lavoratori agricoli, mentre 1/5 erano lavoratori industriali.\nIn contrasto con la politica nazista del genocidio indirizzato a tutti gli uomini e bambini ebrei polacchi (3,3 milioni di persone), i progetti tedeschi per la maggioranza cattolica si focalizzarono sull'eliminazione o soppressione dei capi politici, religiosi e intellettuali. Questa politica ebbe due obiettivi: il primo fu di impedire all'\"\u00e9lite\" polacca di organizzare la resistenza e di raccogliersi attorno a un gruppo governativo; il secondo fu lo sfruttamento della maggioranza della popolazione (non istruita) nell'agricoltura e nell'industria.\nDal 1939 al 1941 i tedeschi deportarono in massa circa 1.600.000 polacchi, tra cui 400.000 ebrei. Circa 700.000 polacchi furono inviati in Germania per i lavori forzati, e moltissimi vi morirono; il pi\u00f9 famoso campo di sterminio (Auschwitz) era addirittura situato in Polonia. Durante l'occupazione tedesca del territorio polacco, i tedeschi uccisero circa 3.900.000 polacchi, tra cui 3.000.000 di ebrei. In totale, 2.500.000 polacchi furono soggetti all'espulsione, mentre il 7,3% della popolazione polacca fu utilizzato per il lavoro in schiavit\u00f9.\nIl \"Generalplan Ost\" e l'espulsione dei polacchi.\nIl destino dei polacchi nella Polonia occupata dai tedeschi fu deciso nel Generalplan Ost, un grande progetto di pulizia etnica che fu diviso in due parti: il \"Kleine Planung\" (\"Piccolo Piano\"), che indirizz\u00f2 le azioni da compiere durante la guerra, e il \"Grosse Planung\" (\"Grande Piano\") che indirizz\u00f2 le azioni da compiere dopo la vittoria. Il progetto consider\u00f2 le diverse percentuali delle varie nazioni conquistate che avrebbero dovuto essere soggette alla germanizzazione, all'espulsione nell'interno della Russia e ad altri destini, con lo scopo di far acquisire ai territori conquistati un carattere inderogabilmente tedesco.\nNel raggio di dieci anni, il piano prevedeva lo sterminio, l'espulsione, la riduzione in schiavit\u00f9 o la germanizzazione di gran parte dei polacchi e degli slavi orientali che ancora vivevano sul confine. 8-10 milioni di tedeschi sarebbero andati a vivere nel \"Lebensraum\" (\"spazio vitale\") esteso del Reich Millenario (\"Tausendj\u00e4hriges Reich\"). Cinquant'anni dopo la guerra, secondo il \"Gro\u00dfe Planung\", il Generalplan Ost prevedeva l'espulsione finale e lo sterminio di pi\u00f9 di 50 milioni di slavi oltre gli Urali.\nRiguardo ai polacchi, si prevedeva che nel 1952 solo 3-4 milioni avrebbero continuato a vivere nell'ex Polonia, ma solo per fungere da schiavi per i tedeschi. A essi doveva essere impedito il matrimonio, e il divieto ad accedere a qualunque tipo di aiuto medico doveva essere esteso, in modo tale da far cessare di esistere il popolo polacco (creduto dai nazisti come \"Untermensch\", cio\u00e8 sub-umano).\nL'Operazione Tannenberg.\nDurante l'invasione della Polonia del 1939, furono utilizzate speciali squadre di azione delle SS e della polizia (le Einsatzgruppen), con la funzione di arrestare o uccidere i civili colti nella resistenza ai tedeschi o considerati in grado di farlo, secondo il loro \"status\" o posizione sociale. Decine di migliaia di ricchi proprietari, uomini di chiesa e membri dell'intellighenzia o ufficiali del governo, insegnanti, dottori, dentisti, giornalisti e altri (sia polacchi sia ebrei) furono assassinati in esecuzioni di massa o inviati in campi di prigionia e concentramento. Le unit\u00e0 tedesche e le forze di autodifesa composte dal \"Volksdeutsche\" parteciparono anche alle esecuzioni dei civili. In molti casi, queste esecuzioni furono atti di rivendicazione contro intere comunit\u00e0 responsabili di avere ucciso tedeschi.\nIn un'azione con nome in codice \"Operazione Tannenberg\" (\"Unternehmen Tannenberg\") Nel settembre e ottobre 1939, furono condotte circa 760 esecuzioni di massa dallo Einsatzkommando, che portarono alla morte di almeno 20.000 importanti cittadini polacchi. Le uccisioni e le espulsioni divennero pratica quotidiana.\nLe liste di proscrizione (\"Sonderfahndungsbuch Polen\") identificarono pi\u00f9 di 61.000 attivisti, membri dell'intellighenzia, attori, ex ufficiali che furono internati o uccisi. I membri della minoranza tedesca abitante in Polonia assistettero alla creazione delle liste.\nLa prima parte dell'azione ebbe inizio nell'agosto 1939 con l'arresto e l'esecuzione di circa 2.000 attivisti delle organizzazioni della minoranza polacca in Germania. La seconda parte dell'azione ebbe inizio il 1\u00ba settembre 1939, e termin\u00f2 nell'ottobre con almeno 20.000 morti in 760 esecuzioni di massa effettuate da unit\u00e0 speciali, \"Einsatzgruppen\", oltre alle regolari unit\u00e0 della Wehrmacht. Oltre a queste, fu creata una speciale formazione formata dalla minoranza tedesca che viveva in Polonia, chiamata \"Selbstschutz\", i cui membri si erano allenati in Germania nelle tattiche diversive e nella guerriglia. La formazione fu responsabile di molti massacri e a causa della cattiva reputazione, fu sciolta dalle autorit\u00e0 tedesche dopo la Campagna di settembre.\nA-B Aktion.\nL'Au\u00dferordentliche Befriedungsaktion (\"AB-Aktion\" in breve, parola tedesca che sta per \"Pacificazione Speciale\") fu una campagna tedesca della seconda guerra mondiale che mir\u00f2 ai capi e all'intellighenzia polacca. Nella primavera-estate del 1940, pi\u00f9 di 30.000 polacchi furono arrestati dalle autorit\u00e0 tedesche del Governatorato Generale. Diverse migliaia di docenti universitari, insegnanti e parroci furono uccisi fuori da Varsavia, nella foresta di Kampinos presso Palmiry, e nella citt\u00e0 presso la prigione di Pawiak. Coloro che non furono uccisi, furono inviati a diversi campi di concentramento.\nSoppressione della Chiesa cattolica e delle altre religioni.\nLa Chiesa cattolica in Polonia fu colpita duramente dai nazisti. Fu soppressa in tutta la Polonia perch\u00e9 era stata storicamente uno dei sostenitori principali delle forze nazionaliste polacche che combattevano per l'indipendenza della Polonia dalla dominazione straniera.\nIn tutta la nazione furono chiusi tutti i monasteri, i conventi, i seminari, le scuole e altre istituzioni religiose.\nI tedeschi trattarono la Chiesa pi\u00f9 aspramente nelle regioni annesse, e in quei luoghi chiusero sistematicamente le chiese; molti preti vennero uccisi, imprigionati o deportati al Governatorato Generale. Tra il 1939 e il 1945 circa 3.000 membri del clero cattolico polacco furono uccisi; tra questi, 1.992 morirono nei campi di concentramento, di cui 787 al campo di concentramento di Dachau (tra di loro vi fu il vescovo Micha\u0142 Kozal).\nNon fu fatta nessuna eccezione per la parte pi\u00f9 alta del clero; il vescovo Micha\u0142 Kozal di Wladislava mor\u00ec a Dachau; il vescovo Nowowiejski di P\u0142ock e il vescovo Wetmanski morirono in prigione in Polonia; il vescovo Fulman di Lublino e il vescovo Goral furono inviati in un campo in Germania.\nNel 1939, l'80% del clero cattolico e cinque vescovi della regione di Warthegau erano stati deportati in campi di concentramento. A Breslavia, il 49,2% del clero mor\u00ec; a Che\u0142mno il 47,8%, a \u0141\u00f3d\u017a il 36,8%, a Pozna\u0144 il 31,1%. Nell'arcidiocesi di Varsavia, 212 preti furono uccisi, a Vilnius 92, a Leopoli 81, a Cracovia 30 e 13 a Kielce. I seminaristi che non furono uccisi furono inviati in Germania per i lavori forzati.\nDei 690 preti della provincia polacca della Prussia Occidentale, circa 460 furono arrestati. Quelli che rimasero, scapparono dalle loro chiese. Tra i preti arrestati, 214 furono uccisi, mentre gli altri furono deportati nel nuovo distretto della Polonia Centrale, creato dal Governatorato Generale. Nel 1940, solo 20 sacerdoti svolgevano ancora le loro funzioni nella Prussia Occidentale.\nMolte suore condivisero il destino dei preti; circa 400 di esse furono imprigionate nel campo di Bojanowo, e molte furono poi inviate in Germania come schiave. Altre religiose furono uccise direttamente sul posto, come accadde per le undici Martiri di Nowogr\u00f3dek.\nNella citt\u00e0 di Pozna\u0144, delle vecchie 30 chiese e 47 cappelle, solo due furono lasciate aperte per servire 200.000 fedeli. 13 chiese furono chiuse e abbandonate; sei divennero negozi, quattro, tra cui la cattedrale, furono utilizzate come depositi. A \u0141\u00f3d\u017a, per servire i 700.000 fedeli, furono lasciate solo 4 parrocchie.\nNon fu risparmiato lo stesso destino neanche alle chiese evangeliche. Tutto il clero protestante della regione di Cieszyn della Slesia fu arrestato e inviato nei campi di morte di Mauthausen, Buchenwald, Dachau e Oranienburg.\nTra i martiri protestanti ci furono Karol Kulisz, direttore della pi\u00f9 grande organizzazione evangelica, che mor\u00ec a Buchenwald nel novembre 1939; il professor Edmund Bursche, membro della Facolt\u00e0 Evangelica di teologia all'Universit\u00e0 di Varsavia, che mor\u00ec a Mauthausen, e infine l'anziano vescovo della Chiesa Evangelica, Juliusz Bursche, morto in esilio a Berlino.\nAbolizione dell'istruzione superiore.\nNello sforzo di distruzione della cultura polacca, i tedeschi chiusero o distrussero universit\u00e0, scuole, musei, biblioteche e laboratori scientifici. Molti professori universitari, insieme con insegnanti, avvocati, intellettuali e membri dell'\"\u00e9lite\" polacca, furono arrestati e giustiziati. Furono demolite centinaia di monumenti a eroi nazionali. Per impedire la nascita di una nuova generazione di polacchi istruiti, gli ufficiali tedeschi decretarono che l'et\u00e0 scolare per i bambini polacchi doveva terminare con quattro anni di scuola elementare.\nHimmler scrisse nel 1940: \"Il solo obiettivo di questa scuola \u00e8 insegnare loro l'aritmetica semplice, ma nulla al di sopra del numero 500; la scrittura del proprio nome, e la nozione della divina legge di obbedienza ai tedeschi...non credo che la lettura sia auspicabile\".\nGermanizzazione e espulsione dei polacchi.\nNei territori che furono annessi alla Germania, lo scopo dei nazisti era di ottenere la completa germanizzazione, che avrebbe fatto assimilare i popoli conquistati nel Terzo Reich politicamente, culturalmente, socialmente ed economicamente. Essi applicarono questa politica rigorosamente nei territori occidentali, chiamati Reichsgau Wartheland. Qui, i tedeschi chiusero anche le scuole elementari che utilizzavano la lingua polacca. Ridenominarono le vie e le citt\u00e0: ad esempio, \u0141\u00f3d\u017a divenne Litzmannstadt. S'impadronirono anche di decine di migliaia di imprese polacche, dalle grandi industrie ai piccoli negozi, senza pagare i proprietari. I cartelli posti nei luoghi pubblici avvisavano: \"L'entrata \u00e8 vietata a polacchi, ebrei e cani\".\nLa germanizzazione delle terre annesse incluse anche un ambizioso programma di insediamento dei tedeschi dal Baltico e da altre regioni, in fattorie e altre abitazioni precedentemente occupate da polacchi ed ebrei. A partire dall'ottobre 1939, le SS incominciarono a espellere polacchi ed ebrei dal Warteland e dal Corridoio di Danzica, portandoli nel Governatorato Generale. Alla fine del 1940, le SS avevano espulso 325.000 persone. Molte persone anziane e bambini morirono nel viaggio o nei campi di transito, come quelli nelle citt\u00e0 di Potulice, Smukal, e Toru\u0144. Nel 1941, i tedeschi espulsero 45.000 persone, ma in seguito il programma di espulsione e insediamento fu bloccato con l'invasione sovietica del giugno 1941, in quanto i treni dovevano essere utilizzati per il trasporto dei soldati e delle merci al fronte.\nNel 1942 e 1943, le SS condussero anche espulsioni di massa nel Governatorato Generale, sradicando 110.000 polacchi da 300 villaggi nelle regioni di Zamo\u015b\u0107-Lublino. Gli adulti furono utilizzati per i lavori forzati, mentre anziani, giovani e disabili furono trasferiti in altre localit\u00e0. Decine di migliaia di persone furono imprigionate ad Auschwitz e Majdanek.\nRapimenti di bambini.\nI nazisti ebbero una particolare attenzione verso i bambini polacchi che possedevano caratteri razziali ariani. Questi bambini venivano separati dalle famiglie e inviati a \u0141\u00f3d\u017a per ulteriori esami. Se passavano tutti i test razziali, fisici, e psicologici, venivano inviati in Germania per la germanizzazione, secondo il piano Lebensborn (\"Fontana della Vita\") delle SS. A circa 4.454 bambini scelti per la germanizzazione furono dati nomi tedeschi, fu vietato di parlare polacco, e furono rieducati in istituzioni delle SS , dove molti morirono di fame o di stenti. Pochissimi rividero i propri genitori. Molti pi\u00f9 bambini furono bocciati, in quanto non adatti alla germanizzazione, perch\u00e9 non presentavano i caratteri adatti stabiliti dagli scienziati nazisti. Questi bambini furono internati negli orfanotrofi o ad Auschwitz, dove furono uccisi spesso con iniezioni letali di fenolo.\nI bambini rapiti in Polonia furono 50.000; i neonati nati da donne polacche deportate in Germania come schiave erano di solito strappati alle madri e soggetti alla germanizzazione. Se l'esame sul padre e sulla madre suggeriva che dall'unione poteva non nascere un bambino con \"caratteri accettabili\", la madre era obbligata all'aborto.\nListe del Popolo tedesche.\nLa Lista del Popolo (Deutsche Volksliste) classificava i cittadini polacchi in quattro gruppi:\nDopo la registrazione in tali liste, le persone dei gruppi 1 e 2 diventavano automaticamente cittadini tedeschi. Quelli del 3\u00ba gruppo acquisivano una cittadinanza tedesca soggetta a revoca, e quelli del 4\u00ba gruppo ricevevano la cittadinanza tedesca con la naturalizzazione. Le persone non registrabili nelle liste erano classificate come apolidi, e tutti i polacchi dei territori occupati furono classificati come non protetti.\nCampi di concentramento.\nI campi come Auschwitz in Polonia e Buchenwald nella Germania centrale divennero i centri amministrativi di una vasta rete di campi di lavori forzati. Oltre alle imprese possedute dalle SS, alcune societ\u00e0 private tedesche (come Messerschmitt AG, Junkers GmbH, Siemens AG, e I.G. Farben) si basarono sui lavori forzati per mandare avanti la produzione. Uno dei campi pi\u00f9 terribili fu Auschwitz III, detto anche Monowitz, che forn\u00ec il lavoro forzato a una fabbrica di gomma sintetica di propriet\u00e0 della I. G. Farben. I prigionieri, in tutti i campi di concentramento, lavoravano fino alla morte.\nAuschwitz (O\u015bwi\u0119cim) divenne il principale campo di concentramento per i polacchi dopo l'arrivo, avvenuto il 14 giugno 1940, di 728 uomini trasportati da una prigione sovraffollata di Tarn\u00f3w. Nel marzo 1941, furono registrati 10.900 prigionieri nel campo, la maggior parte polacchi. Nel settembre 1941, 200 prigionieri malati, insieme con 650 prigionieri di guerra sovietici, furono uccisi con il primo esperimento col gas ad Auschwitz. A partire dal 1942, la popolazione di Auschwitz divenne sempre pi\u00f9 varia, in quanto furono deportati nel campo ebrei e altri \"nemici dello stato\" da tutta l'Europa occupata dalla Germania.\nLo studioso polacco Franciszek Piper, storico capo di Auschwitz, ha stimato che furono condotti al campo 140.000-150.000 polacchi dal 1940 al 1945, e che 70.000-75.000 morirono vittime di esecuzioni, di crudeli esperimenti medici o di fame e stenti. Circa 100.000 polacchi furono deportati a Majdanek, e decine di migliaia vi morirono. 20.000 polacchi morirono a Sachsenhausen, 20.000 a Gro\u00df-Rosen, 30.000 a Mauthausen, 17.000 a Neuengamme, 10.000 a Dachau, e 17.000 a Ravensbr\u00fcck. Inoltre, decine di migliaia furono messe a morte o morirono in altri campi e prigioni.\nLavoro forzato.\nLa scarsit\u00e0 di lavoro nell'economia di guerra tedesca divenne critica specialmente dopo la sconfitta tedesca alla battaglia di Stalingrado nel 1942-1943. Questo port\u00f2 al crescente utilizzo dei prigionieri come lavoratori nelle industrie tedesche. Specialmente nel 1943-1944, furono stabilite centinaia di campi nei pressi dei centri industriali.\nDal 1939 al 1945 almeno 1,5 milioni di cittadini polacchi furono portati nel Reich per lavoro, contro la propria volont\u00e0; molti erano giovani sotto i vent'anni. Nonostante la Germania usasse anche lavoratori dell'Europa occidentale, i polacchi, insieme con gli altri europei dell'est, visti come inferiori, furono soggetti a misure di discriminazione piuttosto pesanti. Furono obbligati a indossare una P viola sul proprio vestito e furono banditi dal trasporto pubblico. Mentre il trattamento effettivo sul luogo di lavoro dipendeva dal datore di lavoro, i lavoratori polacchi dovevano teoricamente lavorare per pi\u00f9 ore rispetto agli europei occidentali, e per un salario minore, e in molte citt\u00e0 dovevano vivere segregati in appositi quartieri controllati.\nDurante l'occupazione, la Germania nazista decise di mettere in pratica l'operazione Heuaktion (\"operazione fieno\"), con il rapimento di bambini polacchi per renderli schiavi in Germania.\nResistenza.\nIn risposta all'occupazione tedesca, i polacchi organizzarono uno dei maggiori movimenti segreti dell'Europa con pi\u00f9 di 300 gruppi politici e militari. Nonostante la sconfitta militare, il governo polacco non si arrese mai; nel 1940 fu stabilito a Londra il governo in esilio della Polonia.\nLa resistenza polacca combatt\u00e9 contro l'occupazione della nazione durante la seconda guerra mondiale. La resistenza contro la Germania nazista e l'Unione Sovietica incominci\u00f2 quasi subito, anche se c'erano pochi luoghi in Polonia adatti alle operazioni di guerriglia. Fu formato l'Esercito della nazione (in polacco: \"Armia Krajowa\" o AK), leale al governo in esilio della Polonia a Londra e braccio militare dello stato segreto polacco. Dal 1943 AK, largamente maggioritaria, fu in competizione con l'Armata Popolare (in polacco \"Armia Ludowa\" o AL), spalleggiata dall'Unione Sovietica e controllata dal Partito dei Lavoratori Polacchi (\"Polska Partia Robotnicza\" o PPR). Nel 1944, l'AK contava circa 380.000 uomini, anche se poche armi: l'AL era molto pi\u00f9 piccola, in quanto poteva contare su 30.000 uomini. Nell'estate del 1944 le forze segrete polacche raggiunsero i 300.000 uomini. I gruppi partigiani polacchi (Le\u015bni) uccisero circa 150.000 soldati dell'Asse durante l'occupazione.\nNell'agosto 1943 e marzo 1944 lo stato segreto polacco annunci\u00f2 i suoi progetti a lungo termine, per fronteggiare i possibili propositi dei comunisti. Il progetto promise una riforma delle terre, la nazionalizzazione dell'industria, richieste di compensazione territoriale alla Germania e ristabilimento del confine orientale precedente al 1939. Pertanto, la principale differenza tra lo stato sotterraneo e i comunisti, in termini di politica, non consisteva nelle riforme economiche e sociali, che furono richieste da entrambi gli schieramenti, ma nelle loro proposte riguardo alla sovranit\u00e0 nazionale, ai confini e alle relazioni polacco-sovietiche.\nI gruppi di resistenza in Polonia istituirono tribunali segreti per il giudizio dei collaborazionisti e dei traditori della Polonia; furono inoltre fondate scuole clandestine, per arginare la chiusura di tutte le istituzioni scolastiche da parte della Germania. Ad esempio, le Universit\u00e0 di Varsavia, Cracovia e Leopoli operarono tutte clandestinamente.\nGli ufficiali dell'esercito regolare polacco formarono una forza armata clandestina, l'\"Armia Krajowa\"\u2014AK). Dopo le attivit\u00e0 di organizzazione preliminare, incluso l'allenamento dei combattenti e l'acquisto di armi, l'AK nel 1943 attiv\u00f2 unit\u00e0 partigiane in molte parti della Polonia. Un gruppo di resistenza comunista, la \"Guardia Popolare\" (\"Gwardia Ludowa\"), formatasi nel 1942, aveva tuttavia forza e influenza non comparabili all'\"Armia Krajowa\".\nQuando l'arrivo dell'esercito sovietico sembrava imminente, l'AK lanci\u00f2 la Rivolta di Varsavia contro l'esercito tedesco il 1\u00ba agosto 1944. Dopo 63 giorni di aspri combattimenti, i tedeschi abbatterono l'insurrezione. La resistenza polacca ricevette pochissimi aiuti dall'esercito sovietico, che aveva quasi raggiunto la citt\u00e0, attraversando il fiume Vistola il 16 settembre, ma che non arriv\u00f2 in tempo alla battaglia, facendo nascere accuse riguardo al fatto che avessero deliberatamente fermato l'avanzata perch\u00e9 Stalin non voleva che la rivolta avesse successo. I sovietici vietarono anche alle forze aeree occidentali l'uso di aeroporti nel territorio da loro controllato per inviare aiuti agli insorti. La ragione dello stop all'esercito fu il desiderio di Stalin di far sopprimere la resistenza polacca dai tedeschi, per indebolire entrambe le forze che in tal modo non avrebbero potuto resistere alla dominazione sovietica post-bellica.\nCirca 250.000 polacchi, in gran parte civili, morirono durante la rivolta. I tedeschi deportarono migliaia di uomini, donne e bambini nei campi di concentramento, mentre molti altri furono trasportati nel Reich per il lavoro forzato. Secondo gli ordini di Hitler, le forze tedesche ridussero la citt\u00e0 in macerie, continuando l'opera di distruzione cominciata durante la soppressione delle prime rivolte armate degli ebrei che non volevano la deportazione dal ghetto di Varsavia nell'aprile 1943.\nImpatto sulla popolazione polacca.\nLa popolazione civile polacca soffr\u00ec duramente durante l'occupazione tedesca. Moltissime persone furono espulse dalle aree scelte per la colonizzazione tedesca e obbligate a insediarsi nell'area del Governatorato Generale. Centinaia di migliaia di polacchi furono deportati in Germania per il lavoro forzato nelle industrie e in agricoltura, mentre molte migliaia morirono. I polacchi furono anche coscritti nel lavoro in Polonia e furono detenuti in campi di lavoro in tutta la nazione, nei quali il tasso di mortalit\u00e0 era altissimo. C'era una diffusa mancanza di cibo, carburanti per riscaldamento e riserve mediche, col conseguente innalzamento del tasso di mortalit\u00e0. Infine, migliaia di polacchi furono uccisi in repressioni contro gli attacchi di resistenza alle forze polacche: in tutto, circa 3 milioni di polacchi non ebrei morirono nell'occupazione tedesca, pi\u00f9 del 10% della popolazione pre-bellica. Se si aggiunge questo numero ai 3 milioni di ebrei polacchi uccisi dalla politica razziale, la Polonia perse circa il 22% della popolazione, il tasso maggiore di tutti i paesi europei nella seconda guerra mondiale.\nCirca 3 milioni di cittadini polacchi non ebrei morirono durante il corso della guerra, e pi\u00f9 di 2 milioni di questi erano di etnia polacca (gli altri erano ucraini e bielorussi). La grande maggioranza dei morti erano civili.\nPur non essendo inviati in campi di concentramento, molti polacchi non ebrei morirono in esecuzioni di massa, oppure di fame, di cattiva salute o per il lavoro forzato. Oltre ad Auschwitz, i sei principali campi di concentramento della Polonia furono utilizzati esclusivamente per uccidere gli ebrei. Ci fu anche il campo di concentramento di Stutthof, utilizzato per stermini di massa dei polacchi; esistettero diversi campi di lavoro (\"Gemeinschaftslager\") per polacchi (\"Polenlager\") nel territorio polacco. I primi prigionieri non tedeschi ad Auschwitz furono polacchi, che costituirono la maggioranza degli internati fino al 1942, quando ebbe inizio lo sterminio sistematico degli ebrei. La prima uccisione con il gas velenoso ad Auschwitz coinvolse 300 polacchi e 700 prigionieri di guerra sovietici, tra cui ucraini e russi. Molti polacchi ed europei dell'est furono inviati in campi di concentramento in Germania; pi\u00f9 di 35.000 a Dachau, 33.000 al campo per donne di Ravensbruck, 30.000 a Mauthausen e 20.000 a Sachsenhausen.\nLa popolazione iniziale del Governatorato Generale era di circa 12 milioni in un'area di 94.000 km\u00b2, ma questa aument\u00f2 dato che 860.000 polacchi ed ebrei furono espulsi da aree annesse alla Germania e furono costretti a insediarsi nel Governatorato. Lo svuotamento della regione era la tattica tedesca per lo sterminio dell'\"intellighenzia\" polacca, oltre a risoluzioni come l'Operazione Tannenberg. Dal 1941 il disagio e la fame cominciarono a decimare la popolazione: i polacchi furono deportati in grandi gruppi ai lavori forzati in Germania; alla fine, i deportati furono circa un milione, e molti morirono in Germania.\nCirca un quinto dei cittadini polacchi persero le loro vite in guerra, e moltissimi civili furono obiettivi di azioni deliberate.\nTrattamento dei cittadini polacchi sotto occupazione sovietica.\nAlla fine della guerra difensiva polacca, l'Unione Sovietica ottenne il 52,1% del territorio della Polonia (circa 200.000\u00a0km\u00b2), con pi\u00f9 di 13.700.000 persone. Le stime variano; El\u017cbieta Trela-Mazur fornisce i seguenti dati riguardo alla composizione etnica delle aree: 38% polacchi (circa 5,1 milioni), 37% ucraini, 14,5% bielorussi, 8,4% ebrei, 0,9% russi e 0,6% tedeschi. C'erano anche 336.000 rifugiati da aree occupate dalla Germania, gran parte dei quali ebrei (198.000). Le aree occupate dall'URSS furono annesse al territorio sovietico, con l'eccezione dell'area di Wilno, che fu trasferita alla Lituania, anche se poi fu subito annessa all'URSS quando la Lituania divenne una repubblica sovietica.\nGran parte della popolazione ucraina fu inizialmente favorevole all'unificazione con il resto dell'Ucraina, che non era riuscita nel 1919 quando il tentativo di autodeterminazione fu abbattuto dalla Polonia e dall'Unione Sovietica.\nVi erano grandi gruppi di cittadini polacchi pre-bellici, principalmente giovani ebrei e contadini ucraini, che videro il potere sovietico come opportunit\u00e0 per dare inizio a un'attivit\u00e0 sociale e politica al di fuori dei propri gruppi etnici. Il loro entusiasmo, tuttavia, spar\u00ec con il tempo, quanto divenne chiaro che la repressione sovietica era diretta a tutti i gruppi in modo eguale, senza riguardo all'appartenenza politica.\nI sovietici arrestarono e imprigionarono circa 1.500.000 polacchi dal 1939 al 1941, tra cui ex ufficiali, ufficiali e \"nemici del popolo\", come il clero. Inizi\u00f2 la deportazione di massa dei cittadini di etnia polacca e, tra questi, i primi furono i parenti dei soldati polacchi catturati nel 1939. In un noto massacro, il NKVD \u2014 la polizia segreta sovietica \u2014 giustizi\u00f2 21.768 polacchi, tra i quali vi erano 14.471 ex ufficiali, inclusi \"leader\" politici, governanti e intellettuali. Circa 4.254 di questi furono ritrovati dai tedeschi in fosse comuni nella foresta presso Katyn' nel 1943, e in altri luoghi.\nL'Unione Sovietica aveva terminato di riconoscere lo stato polacco all'inizio dell'invasione. Di conseguenza, i due governi non si dichiararono mai ufficialmente guerra. I sovietici perci\u00f2 non classificarono i prigionieri militari polacchi come prigionieri di guerra, ma come ribelli contro il nuovo governo legale sovietico dell'Ucraina Occidentale e della Bielorussia Orientale. I sovietici uccisero decine di migliaia di prigionieri polacchi; alcuni, come il generale J\u00f3zef Olszyna-Wilczy\u0144ski, catturato, interrogato e ucciso il 22 settembre, furono giustiziati durante la campagna stessa. Il 24 settembre, i sovietici uccisero 42 infermieri militari polacchi al villaggio di Grabowiec, presso Zamo\u015b\u0107; i russi uccisero anche gli ufficiali polacchi catturati dopo la battaglia di Szack, il 28 settembre. Pi\u00f9 di 20.000 soldati dell'esercito polacco e civili persero la vita nel Massacro di Katyn.\nI polacchi e i sovietici ristabilirono relazioni diplomatiche nel 1941, a seguito dell'Accordo Sikorski-Majskij; tuttavia i russi le ruppero di nuovo nel 1943, dopo che il governo polacco chiese un esame indipendente sulle fosse di Katyn, recentemente scoperte. I sovietici spinsero poi gli Alleati occidentali a riconoscere il governo fantoccio polacco filo-sovietico (Zwi\u0105zek Patriot\u00f3w Polskich) di Wanda Wasilewska a Mosca.\nIl 28 settembre 1939, l'Unione Sovietica e la Germania avevano cambiato i termini segreti del Patto Molotov-Ribbentrop. La Lituania fu spostata nella sfera di influenza sovietica e il confine polacco fu spostato ad est, concedendo alla Germania pi\u00f9 territori. Con questo accordo, spesso descritto come quarta spartizione della Polonia, l'URSS si assicur\u00f2 quasi tutti i territori polacchi a est dei fiumi Pisa, Narew, Bug Occidentale e San. Queste terre ammontavano a 200.000\u00a0km\u00b2, ed erano abitate da 13,5 milioni di polacchi.\nL'Armata Rossa aveva inizialmente seminato confusione tra i locali sostenendo che stavano arrivando per salvare la Polonia dai tedeschi. La loro avanzata sorprese le comunit\u00e0 polacche e i loro capi, che non erano pronti a fronteggiare un'invasione bolscevica. I cittadini polacchi ed ebrei potrebbero aver preferito, in principio, un regime sovietico a quello tedesco, ma i russi si dimostrarono subito ostili e distruttori verso il popolo polacco e la sua cultura, tanto quanto i nazisti. Iniziarono a confiscare, nazionalizzare e redistribuire tutte le propriet\u00e0 private e possedute dallo stato polacco. Durante i due anni successivi all'annessione, furono arrestati circa 100.000 polacchi \nRiforma delle terre e collettivizzazione.\nLe autorit\u00e0 sovietiche iniziarono in seguito una campagna di collettivizzazione forzata, che annull\u00f2 le conquiste della riforma terriera, dato che i contadini non volevano generalmente aderire alle fattorie \"kolchoz\", n\u00e9 consegnare i loro raccolti gratis per raggiungere le quote imposte dallo stato.\nRicostruzione delle istituzioni sociali e governative polacche.\nMentre i tedeschi rinforzarono le politiche basate sul razzismo, l'amministrazione sovietica giustific\u00f2 lo stalinismo appellandosi all'ideologia sovietica, che in realt\u00e0 significava la sovietizzazione dell'area. Subito dopo la conquista della Polonia orientale, le autorit\u00e0 sovietiche iniziarono una campagna di sovietizzazione delle terre neo-acquisite. Poche settimane dopo che le ultime unit\u00e0 polacche si arresero, il 22 ottobre 1939, i sovietici organizzarono elezioni truffa per il Soviet Supremo della Bielorussia Occidentale e dell'Ucraina Occidentale, controllato da Mosca. La conseguenza del finto voto fu la legittimazione dell'annessione sovietica della Polonia orientale.\nIn seguito, tutte le istituzioni dello stato polacco furono chiuse e riaperte sotto supervisori sovietici. L'Universit\u00e0 di Leopoli e molte altre scuole furono riaperte come istituzioni sovietiche; quella di Leopoli fu riorganizzata secondo lo Statuto delle Scuole Superiori Sovietiche. Le tradizioni, che avevano sempre tenuto lontano gran parte della popolazione ucrainofona, furono abolite e furono istituite molte nuove cattedre, in particolare di lingua e letteratura russa. Le cattedre di marxismo-leninismo e Dialettica e Materialismo storico cercarono di rafforzare l'ideologia sovietica. La letteratura polacca e gli studi di lettere furono sciolti dai sovietici. 45 membri di facolt\u00e0 furono trasferiti in altre istituzioni dell'Ucraina sovietica, principalmente nell'Universit\u00e0 di Kharkiv e di Kiev. Il 15 gennaio 1940 l'Universit\u00e0 di Leopoli fu riaperta e inizi\u00f2 ad insegnare secondo i programmi sovietici..\nContemporaneamente, le autorit\u00e0 sovietiche cercarono di rimuovere le tracce della storia polacca dell'area eliminando ci\u00f2 che aveva legami con lo stato polacco o con la cultura polacca in generale. Il 21 dicembre 1939 la valuta polacca fu ritirata dalla circolazione senza nessuno scambio con il rublo sovietico appena introdotto, il che signific\u00f2 che tutta la popolazione dell'area perse i risparmi di una vita.\nTutti i mezzi d'informazione divennero controllati dalla Russia. Le autorit\u00e0 sovietiche costruirono un regime politico simile a uno stato di polizia, basato sul terrore. Tutti i partiti politici polacchi e le organizzazioni furono sciolti. Fu autorizzato a rimanere operativo solo il Partito Comunista, con organizzazioni a esso subordinate.\nFurono perseguitate tutte le religioni organizzate; tutte le imprese furono avocate allo stato, mentre l'agricoltura fu collettivizzata.\nRegno del terrore.\nUna parte costitutiva della sovietizzazione fu il dominio del terrore iniziato dal NKVD e da altre agenzie sovietiche. Le prime vittime del nuovo ordine furono circa 250.000 prigionieri di guerra polacchi catturati dall'URSS durante e dopo la Campagna di Polonia. Dato che l'URSS non aveva siglato nessuna convenzione internazionale sulle regole di guerra, a essi fu negato lo \"status\" di prigionieri di guerra e quasi tutti gli ufficiali e i soldati furono poi uccisi o inviati nei gulag. .\nPolitiche similari furono applicate anche alla popolazione civile. Le autorit\u00e0 sovietiche trattarono la partecipazione allo stato polacco pre-bellico come \"crimine contro la rivoluzione\" e \"attivit\u00e0 controrivoluzionaria\", e di conseguenza iniziarono ad arrestare gran parte dell'\"intellighenzia\", dei politici e degli scienziati polacchi, ma anche persone ordinarie sospettate di minare il dominio sovietico. Tra gli arrestati ci furono gli ex Primi Ministri Leon Koz\u0142owski e Aleksander Prystor, come anche Stanis\u0142aw Grabski, Stanis\u0142aw G\u0142\u0105bi\u0144ski e la famiglia Baczewski. Inizialmente l'NKVD mir\u00f2 le proprie campagne contro gli oppositori politici, ma dal gennaio 1940 anche contro alleati potenti, come i comunisti e socialisti polacchi. Tra gli arrestati vi furono W\u0142adys\u0142aw Broniewski, Aleksander Wat, Tadeusz Peiper, Leopold Lewin, Anatol Stern, Teodor Parnicki, Marian Czuchnowski e molti altri.\nDeportazione.\nNel 1940 e nella prima met\u00e0 del 1941 i sovietici deportarono pi\u00f9 di 1.200.000 polacchi, principalmente in quattro deportazioni di massa. La prima avvenne il 10 febbraio 1940, con pi\u00f9 di 220.000 persone inviate nella Russia europea settentrionale; la seconda avvenne il 13 aprile 1940, e 320.000 polacchi furono inviati in Kazakistan; una terza ondata si verific\u00f2 nel giugno-luglio 1940, totalizzando 240.000 deportati; la quarta avvenne nel giugno 1941, deportando 300.000 polacchi. Alla ripresa delle relazioni polacco-sovietiche nel 1941, fu determinato, basandosi su informazioni sovietiche, che pi\u00f9 di 760.000 dei deportati erano morti \u2014 gran parte dei morti erano bambini, che erano stati un terzo dei deportati totali..\nBen pi\u00f9 di 100.000 ex cittadini polacchi furono arrestati durante i due anni di occupazione sovietica. Le prigioni divennero subito sovraffollate di detenuti sospetti di attivit\u00e0 anti-sovietiche, pertanto l'NKVD dovette aprire decine di prigioni \"ad hoc\" in quasi tutte le citt\u00e0 della regione. L'ondata di arresti port\u00f2 all'insediamento forzato di grandi categorie di persone (\"kulaki\", schiavi polacchi, boscaioli, professori universitari e \"osadnik\") nei \"gulag\" e in aree remote di esilio in Unione Sovietica. In totale, circa un milione di persone furono inviate ad est in quattro ondate di deportazioni. Secondo Norman Davies, quasi met\u00e0 di essi morirono all'epoca dell'accordo Sikorski-Majskij, nel 1941.\nSecondo la legge sovietica, tutti i residenti nelle aree annesse, tacciati come cittadini dell'\"ex Polonia\", acquisirono automaticamente la cittadinanza sovietica. Tuttavia, dato che il conferimento effettivo della cittadinanza richiedeva il consenso individuale, i residenti subirono pressioni. I rifugiati che non scelsero la cittadinanza sovietica, furono rimpatriati nei territori controllati dalla Germania nazista in Polonia.\nSfruttamento delle tensioni etniche.\nIn aggiunta a questo, i sovietici sfruttarono le tensioni etniche del passato tra i polacchi e altri gruppi etnici, incitando e incoraggiando la violenza contro i polacchi, chiamando le minoranze a \"rettificare gli errori che avevano patito durante vent'anni di dominio polacco\". La Polonia pre-bellica fu descritta come stato capitalista basato sullo sfruttamento delle classi lavoratrici e delle minoranze etniche. La propaganda sovietica sostenne che il cattivo trattamento subito dai non-polacchi era una giustificazione per lo smembramento della nazione. Gli ufficiali sovietici incitarono a compiere omicidi e rapine L'entit\u00e0 delle morti causate dal terrore ispirato dai sovietici rimane sconosciuto.\nRicostruzione della sovranit\u00e0 polacca.\nMentre la sovranit\u00e0 polacca formale fu restaurata quasi immediatamente quando i tedeschi furono espulsi nel 1945, in realt\u00e0 la nazione rimase sotto controllo sovietico, essendo occupata dall'Armata Rossa, fino al 1956. Anche oggi, gli eventi di quegli anni e di quelli successivi sono uno degli argomenti di continua discussione nelle relazioni russo-polacche. Le richieste polacche di restituzione delle propriet\u00e0 acquisite dalla Russia durante la guerra e tutte le richieste di scuse per i crimini dell'era sovietica sono ignorate, in quanto il Cremlino ritiene di \"aver liberato la Polonia dal nazismo, motivo per il quale la nazione dovrebbe esserle grata\".\nMorti.\nPi\u00f9 di 6 milioni di cittadini polacchi, circa il 21,4% della popolazione della Seconda Repubblica di Polonia pre-bellica, mor\u00ec tra il 1939 e il 1945. Pi\u00f9 del 90% delle morti colp\u00ec civili, dato che gran parte dei civili furono bersaglio di varie azioni deliberate compiute da tedeschi e sovietici.\nTadeusz Piotrowski, Professore di Sociologia all'Universit\u00e0 del New Hampshire ha fornito i dati delle perdite della Polonia durante la seconda guerra mondiale. Le morti in guerra comprendono 5.150.000 vittime dei crimini nazisti contro i polacchi e l'Olocausto, il trattamento dei cittadini polacchi da parte degli occupanti comprende 350.000 morti durante l'occupazione sovietica e circa 100.000 polacchi uccisi nel 1943-1944 in Ucraina. Di questi 100.000, 80.000 morirono durante i massacri dei polacchi in Volinia da parte dell'Esercito Rivoluzionario Ucraino. Riguardo ai gruppi etnici, 3.100.000 furono le morti tra gli ebrei, 2 milioni quelle tra i polacchi, 500.000 tra gli ucraini e bielorussi. \nIl rapporto ufficiale del governo polacco comunista stilato nel 1947 annot\u00f2 6.028.000 morti di guerra su una popolazione di 27.007.000 polacchi ed ebrei; questo rapporto escluse le morti ucraine e bielorusse. Tuttavia, alcuni storici in Polonia credono oggi che le perdite polacche in guerra furono almeno 2 milioni di persone di etnia polacca e 3 milioni di ebrei.\nUn altro rapporto, \"Polacchi come Vittime dell'Era Nazista\", preparato dal USHMM, elenca circa 1,9 milioni di polacchi morti oltre ai tre milioni di ebrei\nLe morti, distinte per area geografica, furono 3 milioni nell'attuale Polonia e 2,3 milioni nelle aree polacche annesse all'Unione Sovietica.\nLe morti tra i prigionieri di guerra raggiunsero le 250.000 unit\u00e0: in Germania 120.000 e nell'URSS 130.000.\nIl genocidio dei rom (\"porajmos\") ammont\u00f2 a 35.000 morti.. Gli ebrei vittime della Shoah furono 3 milioni."}
{"id": "1548638", "revid": "1305772", "url": "https://it.wikipedia.org/wiki?curid=1548638", "title": "Sindrome dello spopolamento degli alveari", "text": "La sindrome dello spopolamento degli alveari (SSA, in inglese CCD, ovvero \"Colony Collapse Disorder\") \u00e8 un fenomeno ancora poco conosciuto per il quale le colonie di api (\"Apis mellifera\") periscono bruscamente.\nRiscontri e cause.\nLa SSA/CCD \u00e8 stata riscontrata per la prima volta nelle popolazioni di api del Nord America alla fine del 2006. Gli apicoltori europei osservarono un fenomeno simile in Belgio, Francia, Paesi Bassi, Grecia, Italia, Portogallo e Spagna. Le prime segnalazioni arrivarono anche dalla Svizzera e dalla Germania anche se in misura minore. Possibili casi di SSA/CCD sono stati riscontrati anche a Taiwan dall'aprile 2007.\nLa causa (o le cause) della sindrome non sono ancora ben comprese: alcune teorie parlano di stress dovuto ai cambiamenti ambientali, malnutrizione, vari patogeni (come ad esempio le patologie delle api, compreso il Virus israeliano della paralisi acuta), acariosi, insetticidi come ad esempio neonicotinoidi o imidacloprid, radiazioni da telefoni cellulari o altri dispositivi creati dall'uomo.\nSegni e sintomi.\nUna colonia che \u00e8 collassata a causa della SSA tende generalmente a mostrare i seguenti sintomi:\nIncidenza.\nDal 1976 al 2006 si \u00e8 verificata una drastica riduzione del numero delle api selvatiche negli Stati Uniti (ormai quasi estinte; bisogna, tuttavia, tenere presente che l\"'Apis mellifera\" non \u00e8 una specie autoctona del continente americano, ove \u00e8 stata introdotta dall'uomo) ed un significativo, sebbene graduale, declino nel numero delle famiglie allevate dagli apicoltori. Questo declino comprende il cumulo delle perdite dovute a tutti i fattori come l'urbanizzazione, l'uso di fitofarmaci, l'acariosi e la Varroa, il pensionamento degli apicoltori e la chiusura delle attivit\u00e0 commerciali. Tuttavia alla fine del 2006, inizio del 2007, il tasso di riduzione \u00e8 cresciuto raggiungendo proporzioni fino ad allora sconosciute ed il termine \"Disturbo da Collasso dell'Alveare\" \u00e8 stato proposto per descrivere queste improvvise scomparse.\nUn recente studio delle Universit\u00e0 di Plymouth e Stirling, in Inghilterra e di Poitiers in Francia, rintraccia nella diminuzione del polline una delle concause principali nella moria delle api: con meno nutrimento, viene meno l'apporto proteico delle api e di conseguenza si indebolisce il loro sistema immunitario."}
{"id": "1548640", "revid": "767487", "url": "https://it.wikipedia.org/wiki?curid=1548640", "title": "Tazl\u0103u (Neam\u021b)", "text": "Tazl\u0103u \u00e8 un comune della Romania di 2.996 abitanti, ubicato nel distretto di Neam\u021b, nella regione storica della Moldavia."}
{"id": "1548642", "revid": "767487", "url": "https://it.wikipedia.org/wiki?curid=1548642", "title": "T\u0103m\u0103\u0219eni", "text": "T\u0103m\u0103\u0219eni \u00e8 un comune della Romania di 9.283 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Adjudeni e T\u0103m\u0103\u0219eni."}
{"id": "1548643", "revid": "287204", "url": "https://it.wikipedia.org/wiki?curid=1548643", "title": "Tamaseni", "text": ""}
{"id": "1548646", "revid": "701660", "url": "https://it.wikipedia.org/wiki?curid=1548646", "title": "Grande fronteggiamento sul fiume Ugra", "text": "Il Grande fronteggiamento sul fiume Ugra , anche conosciuto come Ugor\u0161\u010dina (\u0423\u0433\u043e\u0440\u0449\u0438\u043d\u0430), fu una battaglia tra le forze di Akhmat Khan, Khan della Grande Orda e il Gran Duca Ivan III di Mosca nel 1480, che determin\u00f2 la ritirata dei Tataro-Mongoli e, successivamente, la disintegrazione dell'Orda.\nStoria.\nNel 1476 Ivan III cess\u00f2 di erogare i tributi annuali all'Orda, carpiti dai Mongoli fin dai tempi di Batu Khan. In tale circostanza Akhmat Khan, impegnato nella propria lotta contro il Khanato di Crimea, decise di non reagire all'affronto. All'incirca quattro anni pi\u00f9 tardi, nel 1480, Akhmat Khan diede inizio alle operazioni militari contro le citt\u00e0 russe inadempienti. Il suo primo passo fu quello di raggiungere un accordo offensivo con il Re polacco Casimiro IV per un attacco coordinato alla Russia.\nAgli inizi del 1480 i Cavalieri Teutonici di Livonia attaccarono il confine occidentale russo. Nel gennaio di quello stesso anno, i fratelli di Ivan Boris Volotskij e Andrej Bol'\u0161oj si ribellarono al loro sovrano e cercarono di detronizzarlo. Akhmat Khan decise allora di trarre vantaggio dai rivolgimenti politici in atto e, nel giugno, invi\u00f2 una pattuglia di ricognizione a sorvegliare la riva destra del fiume Oka. In autunno il suo esercito inizi\u00f2 ad avanzare verso il Granducato di Mosca: attravers\u00f2 i territori dell'alleato Casimiro, determinato ad attraversare il confine lituano-moscovita sul fiume Ugra. A fronte del grave pericolo i boiardi russi si divisero in due gruppi: il primo, guidato dai \"okolni\u010dij\" O\u0161\u010dera e Mamon, richiese a Ivan III di arrendersi; l'altro lo incit\u00f2 a fronteggiare l'Orda. Ivan decise di combattere.\nL'8 ottobre 1480 Akhmat Khan cerc\u00f2 di aggirare il fiume Oka da ovest in modo tale da evitare lo scontro diretto con i reggimenti di Ivan che erano disposti a Kolomna, Serpuchov e Tarusa. Tale manovra gli avrebbe permesso di unire il proprio esercito con quello di Casimiro. Le forze di Akhmat Khan si avvicinarono quindi al fiume Ugra \u2014 affluente dell'Ocra; qui il Khan fu raggiunto dall'esercito russo guidato da Ivan Molodoj (figlio di Ivan) e Andrij Men\u0161oj (fratello del sovrano). Akhmat cerc\u00f2 di attraversare l'Ugra ma fu respinto dopo una battaglia di 4 giorni.\nDopo la battaglia l'esercito mongolo si ritir\u00f2 nel villaggio di Vorotynsk, dove il khan decise di aspettare l'esercito di Casimiro. Ivan III spost\u00f2 le proprie forze a Kremenec e inizi\u00f2 a negoziare con quest'ultimo, nel tentativo di guadagnare tempo e riallacciare un'alleanza con i fratelli che gli si erano ribellati. Ivan III impieg\u00f2 4 giorni per riconciliarsi con i fratelli (dal 30 settembre al 3 ottobre) e ulteriori 17 giorni (fino al 20 ottobre) affinch\u00e9 questi lo raggiungessero a Kremenec. Vedendo accrescersi l'armata russa e non ricevendo alcuna notizia dal re polacco, Akhmat decise di non attaccare i russi. Nel frattempo infatti Casimiro IV era stato impegnato a dirimere controversie interne al proprio regno e a combattere contro il Khanato di Crimea. I Mongoli attesero i rinforzi fino all'11 novembre quando, a causa della mancanza di approvvigionamenti, dell'insorgere di epidemie e dell'inverno russo, si ritir\u00f2 a sud.\nIl 6 gennaio 1481 Akhmat Khan fu ucciso in uno scontro con l'esercito di Ibak Khan di Tjumen'. Dopo tale avvenimento l'Orda d'Oro si disintegr\u00f2 gradualmente. Il grande scontro sul fiume Ugra pose di fatto fine alla dominazione tataro-mongola."}
{"id": "1548649", "revid": "767487", "url": "https://it.wikipedia.org/wiki?curid=1548649", "title": "Timi\u0219e\u0219ti", "text": "Timi\u0219e\u0219ti \u00e8 un comune della Romania di 4.056 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: Dumbrava, Pl\u0103ie\u0219u, Preute\u0219ti, Timi\u0219e\u0219ti, Zvor\u0103ne\u0219ti."}
{"id": "1548650", "revid": "287204", "url": "https://it.wikipedia.org/wiki?curid=1548650", "title": "Timisesti", "text": ""}
{"id": "1548657", "revid": "2023657", "url": "https://it.wikipedia.org/wiki?curid=1548657", "title": "Trife\u0219ti (Neam\u021b)", "text": "Trife\u0219ti \u00e8 un comune della Romania di 5235 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Miron Costin e Trife\u0219ti."}
{"id": "1548658", "revid": "88740", "url": "https://it.wikipedia.org/wiki?curid=1548658", "title": "Navaja", "text": "La navaja \u00e8 uno storico coltello spagnolo a serramanico nato nel XVII secolo per uso sia di utilit\u00e0 sia di difesa personale. Ha di solito dimensioni comprese tra i 30 e i 60 cm presenta lame a molla semplice (\"cierre de muelle\") o con vari tipi di blocco. Esistono esemplari da parata di dimensioni maggiori, chiamati \"navajas de muestra\". \nOrigini dell'arma.\nLa storia della \"navaja\" ha molti aspetti di folklore e di leggenda, alcuni semplici coltelli dotati di lama ripiegabile nel manico sono individuati anche in epoca pre-romana.\nMa anche con queste lontane origini fintanto che la monarchia spagnola ammise tra i suoi sudditi l'usanza di portare la spada, arrivando a volte fino a renderla obbligatoria, non si trovano tracce della \"navaja\" come modernamente intesa. Nell'epoca della \"Reconquista\" che dall'alto medioevo arriver\u00e0 alla caduta dell'ultimo emirato musulmano, quello di Granada nel 1492, la spada era indubbiamente un'arma pi\u00f9 adatta al combattimento contro armati dotati di armature ed elmi.\nMa nel XVI secolo si diffuse un uso della spada legato alla condizione sociale, portare la spada divenne indicatore di appartenenza alla nobilt\u00e0. \u00c8 in questa fase storica che cominciano ad apparire i primi esemplari di \"navaja\". La spada era diventata un'arma solitamente portata dal nobile, ed inoltre era troppo costosa, ingombrante e pretenziosa per un popolano. Permaneva comunque la situazione per cui le strade e le citt\u00e0 del Regno di Spagna erano poco sicure per piccoli gruppi e viaggiatori isolati.\nCos\u00ec si svilupp\u00f2 una lama pi\u00f9 vicina alle necessit\u00e0 e sensibilit\u00e0 delle classi popolari, che potesse fornire comunque una protezione consistente; una lama che nel contempo potesse essere utilizzata come un coltello facilmente portabile di uso generale.\nCome la \"\"navaja de afeitar\", ovvero i rasoi, le prime \"navajas\" hanno operato come semplice coltello con lama ripiegabile nel manico e senza un fermo per tenere la lama in posizione una volta aperta la lama.\nQueste prime navajas erano progettate principalmente come coltelli d'utilit\u00e0. Una delle pi\u00f9 comuni variet\u00e0 precoci di questo tipo di coltello era il \"cortaplumas navaja\"\", utilizzato da impiegati, disegnatori e notai per affilare le punte delle penne d'oca usate per scrivere.\nMa lo sviluppo della metallurgia e delle tecniche costruttive consent\u00ec in tempi relativamente brevi di dar vita ad un coltello a serramanico dotato di un efficiente fermo della lama in apertura. Non era solo un coltello d'utilit\u00e0, era anche una valida arma di difesa personale.\nLa \"navaja\" \u00e8 decisamente pi\u00f9 corta di una spada dell'epoca ma \u00e8 comunque di valide dimensioni, trattandosi di un coltello di tipo serramanico la lunghezza si duplica aprendola. \u00c8 anche meno pesante, comoda da portare, facile da nascondere, utilizzabile anche come utensile, difficile da danneggiare in quanto la lama \u00e8 protetta dal manico. Inoltre \u00e8 utilizzabile sia di punta che di taglio, azioni in cui si dimostra micidialmente efficace.\nI primi esemplari di quest'arma sono del XVII secolo, ma \u00e8 nel secolo XVIII che si ha una sua grande diffusione. La \"navaja\" fu conosciuta, apprezzata e prodotta non solo in Spagna, suo Paese d'origine, anche in Italia, Portogallo, Gran Bretagna e Germania.\nOrigini del nome.\n\u00c8 nel XVIII secolo che si radica la parola \"navaja\", derivata dal latino \"novacula\", che significa \"rasoio\", per indicare quest'arma.\nIl designare questo coltello con lo stesso termine linguistico che lo spagnolo castigliano usa per il rasoio del barbiere (\"navaja de afeitar\") porta a presumere che questo derivi da varie similitudini tra i due oggetti: come il rasoio la lama della \"navaja\" si ripiega nel manico quando non in uso e il suo filo \u00e8 micidialmente tagliente.\nNel linguaggio corrente spagnolo il termine \"\"navaja\" \u00e8 tuttora utilizzato per designare genericamente ogni tipo di coltello a serramanico.\nInoltre storicamente si sono evoluti localmente in Spagna altri nomi per designare questo coltello:\nCuriosit\u00e0 storiche sull'uso della navaja.\nIl momento di maggior gloria della \"navaja\" si ebbe durante la Guerra d'Indipendenza spagnola contro l'occupazione napoleonica, in cui quest'arma bianca fu la pi\u00f9 usata in assoluto dai guerriglieri e rivoltosi spagnoli. Con questa micidiale lama facilmente occultabile non temevano di confrontarsi con le armi degli occupanti francesi.\nAnche le donne dell'epoca affidavano sovente la loro difesa a piccole \"navajas\", che tenevano nella giarrettiera.\nDi questo abbiamo un simpatico esempio letterario nel romanzo d'appendice \"Il Capitan Fracassa\" di Th\u00e9ophile Gautier, nell'episodio in cui la piccola Chiquita dona ad Isabella la sua \"navaja\" affinch\u00e9 possa difendere la sua virt\u00f9 dalle non gradite attenzioni del Duca di Vallombrosa.\nDecadenza nel porto e nell'uso della navaja.\nLe mutate condizioni politiche e sociali del XIX secolo portarono alla lenta decadenza del suo uso e di conseguenza anche dell'industria produttrice di navajas in Spagna, decadenza che iniziata nel XIX secolo aumenter\u00e0 nel XX.\nDei tanti centri di produzione che si contavano nel secolo scorso sopravvivono oggi solo pochi centri, di cui principalmente la citt\u00e0 di Albacete, divenuta la citt\u00e0 delle navajas per eccellenza.\nProduzioni minori le troviamo a Siviglia, Malaga, Barcellona e Santa Cruz de Mudela.\nL'arte del combattimento.\nPer quanto riguarda l'arte del combattimento vera e propria, sia Th\u00e9ophile Gautier (1843) che Charles Davillier (1874) testimoniano nei loro scritti di aver incontrato numerosi esperti di scherma con la \"navaja\". Davillier riferisce inoltre di aver frequentato insieme al grande incisore e disegnatore Gustave Dor\u00e9 una regolare scuola di maneggio della \"navaja\". Oltre ai disegni di Gustave Dor\u00e9 e alle descrizioni che Davillier fa della scherma con quest'arma, la principale fonte di informazione sul metodo spagnolo dell'epoca \u00e8 il trattatello anonimo dell'andaluso \"M.d.R\", il \"Manual del Baratero, o arte de manejar la navaja, el cuchillo y las tijeras de los jitanos\", del 1849.\nCitazioni letterarie.\nLa \"navaja\" viene citata in libri d'avventure, romanzi d'appendice e fumetti. Ad esempio oltre che nel gi\u00e0 nominato \"Capitan Fracassa\" nel romanzo \"Il Corsaro Nero\" di Emilio Salgari. Un'altra apparizione della \"navaja\" la ritroviamo in Speciale 2012 di Tex \"La cavalcata del morto\", nel quale lo spirito senza testa di Antonio Videla, in cerca di vendetta, impugna un'enorme \"navaja\" con la quale massacra i malcapitati.\nNel terzo atto della Carmen si svolge un duello a colpi di navaja tra Don Jos\u00e8 ed Escamillo."}
{"id": "1548663", "revid": "767487", "url": "https://it.wikipedia.org/wiki?curid=1548663", "title": "Tupila\u021bi", "text": "Tupila\u021bi \u00e8 un comune della Romania di 2.331 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Ar\u0103moaia, Hanul Ancu\u021bei, Totoie\u0219ti, Tupila\u021bi."}
{"id": "1548664", "revid": "287204", "url": "https://it.wikipedia.org/wiki?curid=1548664", "title": "Tupilati", "text": ""}
{"id": "1548666", "revid": "767487", "url": "https://it.wikipedia.org/wiki?curid=1548666", "title": "\u021aibucani", "text": "\u021aibucani \u00e8 un comune della Romania di 4.514 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Davideni, \u021aibucani, \u021aibucanii de Jos."}
{"id": "1548667", "revid": "767487", "url": "https://it.wikipedia.org/wiki?curid=1548667", "title": "Minnie Minoprio", "text": "Carriera.\nNel 1957, a 15 anni, esord\u00ec sulle scene teatrali londinesi in \"Cinderella\", di Rodgers e Hammerstein. Nel 1959 fu notata da Walter Chiari e Lelio Luttazzi, che la vollero nella rivista \"Io e la margherita\". Nel 1962, mentre interpretava a Coventry il ruolo di protagonista in una riduzione teatrale della fiaba \"Il principe e la rana\" dei fratelli Grimm, conobbe il costruttore romano Giorgio Ammanniti con cui \u00e8 stata sposata sino al 1973. Dalla loro unione nacque il figlio Giuliano.\nIn Italia cominci\u00f2 a muovere i primi passi nel mondo del jazz, ebbe in teatro un piccolo ruolo nella commedia musicale \"Ciao Rudy\" e apparve in televisione in molti variet\u00e0 quali \"Noi maggiorenni\" e \"Noi canzonieri\". Nel 1968 pubblic\u00f2 con l'orchestra del jazzista Marcello Rosa il suo primo 45 giri in italiano, \"H\u00e9l\u00e8ne/Cosa c'\u00e8 di male se...\", con un arrangiamento \"dixieland\" come voleva la moda del momento.\nAll'inizio degli anni settanta raggiunse il successo popolare incarnando il personaggio della svampita, in seguito alla sua apparizione nella rivista televisiva \"Speciale per noi\", nella quale accompagnava, con voce e movenze sensuali, \"Quando mi dici cos\u00ec\", sigla di chiusura della trasmissione cantata da Fred Bongusto. La sua esibizione provoc\u00f2 perfino un'interrogazione parlamentare, perch\u00e9 ritenuta \"troppo sexy\". Partecip\u00f2 nel 1972 al variet\u00e0 \"Sai che ti dico?\", con Raimondo Vianello e Sandra Mondaini, e alla radio nella trasmissione \"Gran variet\u00e0\".\nNel 1973 si separ\u00f2 dal marito e nel 1984 si rispos\u00f2 con il musicista Carlo Mezzano. Nel 1985 si fece ancora notare in \"Al Paradise\", partecipando alla parodia dei \"Promessi sposi\" realizzata dal Quartetto Cetra nel ruolo della Monaca di Monza. In teatro ha interpretato ruoli di protagonista in diverse commedie: \"Forse sar\u00e0 la musica del mare\" con Lando Buzzanca, \"L'angelo azzurro\" con Enrico Beruschi, \"La presidentessa\" con Aldo Giuffr\u00e9, \"My fair Minnie\" con Oreste Lionello.\nDimenticati i panni di \"svampita\", la Minoprio \u00e8 tornata al jazz diventando un'apprezzata interprete e formando un gruppo, il Minnie Minoprio Jazz Quartet (con Luca Ruggero Jacovella, Valerio Serangeli, Bruno Lagattolla), con il quale si esibisce in tutta Italia.\nAnche in precedenza ha collaborato con orchestre jazz di spessore, come la Roman New Orleans Jazz Band, Basso &amp; Valdambrini Quartet, la Big Band di Angel Pocho Gatti, New Dixieland Sound di Marcello Rosa, Carlo Loffredo Ensemble. Autrice di testi per trasmissioni radiofoniche per la Rai e di canzoni, ha anche scritto sei romanzi. Nel 1978 apparve nuda sulla rivista \"Playboy\". Dal 1987 si dedica al jazz, cantando con gruppi italiani e internazionali e creando a Roma, insieme al marito Carlo Mezzano, il Cotton Club, un locale di musica vintage alla moda.\nProgrammi TV.\nPubblicit\u00e0.\nHa partecipato alla rubrica pubblicitaria televisiva italiana \"Carosello\": nel 1968, insieme a Gori, ha pubblicizzato la crema per mani Danusa della Pierrel e dal 1972 al 1974, con Jacques Stany, le caramelle Lys della Dufour."}
{"id": "1548669", "revid": "287204", "url": "https://it.wikipedia.org/wiki?curid=1548669", "title": "Tibucani", "text": ""}
{"id": "1548677", "revid": "767487", "url": "https://it.wikipedia.org/wiki?curid=1548677", "title": "Urecheni", "text": "Urecheni \u00e8 un comune della Romania di 4.185 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Ing\u0103re\u0219ti, Plugari, Urecheni."}
{"id": "1548679", "revid": "110157", "url": "https://it.wikipedia.org/wiki?curid=1548679", "title": "Il gioco dell'universo", "text": "Il gioco dell'universo \u00e8 un libro di Dacia e Fosco Maraini che consiste di estratti dai diari e dagli appunti di Fosco, commentati dalla figlia Dacia.\nStoria.\nI primi due capitoli narrano il viaggio effettuato da Fosco Maraini in Tibet nel 1937 al seguito dello studioso di cultura tibetana Giuseppe Tucci, che determin\u00f2 la scelta di Fosco di diventare antropologo. Queste esperienze sono all'origine del libro Segreto Tibet. Nonostante l'importanza del viaggio, gli appunti sono molto stringati ed essenziali.\nIl terzo capitolo riguarda il rapporto con la religione. Pur non abbracciando alcuna fede determinata, Fosco rivela un interesse per la spiritualit\u00e0 ed il misticismo.\nRiflette sulle due grandi famiglie religiose occidentale e orientale: quella giudaico-cristiana-musulmana e quella induista-giainista-buddista.\nAlcuni appunti riguardano il periodo della sua vita trascorso in Giappone.\nInizialmente vi si era recato con una borsa di studio per una ricerca antropologica sugli Ainu dell'Hokkaid\u014d.\nDurante la seconda guerra mondiale, quando Maraini fu internato con la famiglia dal regime imperiale nipponico a Nagoya, per aver rifiutato il giuramento di fedelt\u00e0 al regime repubblichino di Sal\u00f2, Fosco si tagli\u00f2 un dito e lo gett\u00f2 in faccia ad una guardia per protesta contro le condizione disumane. Solo cos\u00ec, con quell'atto altamente eloquente per la cultura giapponese, ottenne un lieve miglioramento che permise ai Maraini di sopravvivere.\nDa un elenco di case trovato nei taccuini, Dacia ricostruisce in breve la storia della famiglia e alcuni eventi fondamentali della sua vita.\nTemi.\nAltri temi toccati sono l'alpinismo, un grande amore di Fosco.\nUna delle storie narra del drammatico incidente occorso ad un amico tedesco, Birus, durante un'escursione sulle montagne del Giappone.\nI molti amori del dongiovanni Fosco sono taciuti o solo accennati con pudore nei taccuini.\nAltra passione di Maraini era la lingua.\nIl suo grande talento linguistico, unito ad una memoria prodigiosa, gli permetteva di imparare nuove lingue in brevissimo tempo.\nEssendo nato da madre inglese, fu poliglotta fin dall'infanzia.\nLa fascinazione per i suoni linguistici lo port\u00f2 a inventare le poesie metasemantiche, o F\u00e0nfole, brevi componimenti in versi composti di parole inventate."}
{"id": "1548680", "revid": "767487", "url": "https://it.wikipedia.org/wiki?curid=1548680", "title": "Valea Ursului", "text": "Valea Ursului \u00e8 un comune della Romania di 4.148 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Ing\u0103re\u0219ti, Plugari, Urecheni."}
{"id": "1548682", "revid": "1543377", "url": "https://it.wikipedia.org/wiki?curid=1548682", "title": "Giles Barnes", "text": "Biografia.\nSuo zio Bobby \u00e8 stato a sua volta un calciatore professionista.\nCarriera.\nClub.\nNella gara di ritorno di Carling Cup contro il Manchester United giocata all'Old Trafford nel gennaio 2009, realizza il rigore del momentaneo 1 a 3 e poi segna su punizione: il Derby viene comunque battuto per 4-2.\nNazionale.\nViene convocato per la Copa Am\u00e9rica Centenario negli Stati Uniti."}
{"id": "1548687", "revid": "17204", "url": "https://it.wikipedia.org/wiki?curid=1548687", "title": "Alfred Ashford", "text": ""}
{"id": "1548689", "revid": "599013", "url": "https://it.wikipedia.org/wiki?curid=1548689", "title": "Danny Mills", "text": "Dopo due stagioni tormentate da infortuni, ha deciso di ritirarsi dal calcio giocato all'et\u00e0 di 32 anni.\nCaratteristiche tecniche.\nIl suo ruolo principale era quello di terzino destro; all'occorrenza poteva essere schierato anche come difensore centrale."}
{"id": "1548695", "revid": "767487", "url": "https://it.wikipedia.org/wiki?curid=1548695", "title": "V\u0103leni (Neam\u021b)", "text": "V\u0103leni \u00e8 un comune della Romania di 1.759 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: David, Moreni, Munteni, V\u0103leni.\nV\u0103leni \u00e8 divenuto comune autonomo nel 2004, staccandosi dal comune di Bote\u0219ti."}
{"id": "1548699", "revid": "827882", "url": "https://it.wikipedia.org/wiki?curid=1548699", "title": "Strigi", "text": "Strigi \u00e8 il programma di ricerca desktop dell'ambiente desktop della comunit\u00e0 KDE. \u00c8 stato sviluppato inizialmente da Jos van den Oever.\nGli obiettivi di Strigi sono l'indicizzazione rapida con un basso utilizzo di memoria RAM, l'utilizzo di backend flessibili ed una struttura a plugin.\nUn Benchmark del gennaio 2007 ha dimostrato che Strigi \u00e8 pi\u00f9 veloce e usa meno memoria di altri client, ma \u00e8 privo ancora di diverse caratteristiche presenti in altri programmi di ricerca. \nCome gran parte dei programmi di ricerca desktop, Strigi pu\u00f2 estrarre informazioni dai file quali la lunghezza di un brano audio, il contenuto di un documento o la risoluzione di un'immagine. I plugin caricati determinano quali tipi di file \u00e8 in grado di analizzare."}
{"id": "1548702", "revid": "21079", "url": "https://it.wikipedia.org/wiki?curid=1548702", "title": "Prisma regolare", "text": ""}
{"id": "1548704", "revid": "767487", "url": "https://it.wikipedia.org/wiki?curid=1548704", "title": "V\u00e2n\u0103tori-Neam\u021b", "text": "V\u00e2n\u0103tori-Neam\u021b \u00e8 un comune della Romania di 8.679 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Lunca, M\u00e2n\u0103stirea Neam\u021b, Nem\u021bi\u0219or, V\u00e2n\u0103tori-Neam\u021b. Gemellato col comune italiano di Pogno."}
{"id": "1548705", "revid": "287204", "url": "https://it.wikipedia.org/wiki?curid=1548705", "title": "Vanatori-Neamt", "text": ""}
{"id": "1548706", "revid": "647919", "url": "https://it.wikipedia.org/wiki?curid=1548706", "title": "Vanatori Neamt", "text": ""}
{"id": "1548707", "revid": "1442080", "url": "https://it.wikipedia.org/wiki?curid=1548707", "title": "Benny Feilhaber", "text": "Biografia.\nBenny Feilhaber \u00e8 nato a Rio de Janeiro - in Brasile - da madre brasiliana e padre brasiliano-austriaco. Il nonno paterno di Benny infatti lasci\u00f2 l'Austria nel 1938 e si trasfer\u00ec in Brasile, per sfuggire alla persecuzione ebrea da parte dei nazisti. La famiglia di Benny si \u00e8 trasferita negli Stati Uniti quand'egli aveva sei anni ed il piccolo ha vissuto per circa otto anni a New York.\nCarriera.\nAmburgo.\nDurante un campionato giovanile svoltosi in Olanda, Feilhaber viene notato dai tedeschi dell' che gli fanno firmare il primo contratto da professionista nel luglio del 2005.\nIl 12 ottobre 2006 esordisce in Bundeliga subentrando a partita in corso contro il .\nIl 22 ottobre gioca la prima partita da titolare contro il , match poi vinto dalla propria squadra.\nComplessivamente gioca dodici partite di cui nove in Bundesliga e tre in Champions League.\nDerby County.\nIl 10 agosto 2007 passa al Derby County ed il 17 settembre subentra negli dieci minuti di gioco nel match vinto contro Newcastle.\nAarhus.\nIl 15 agosto 2008 passa ai danesi dell'. Il 1\u00ba settembre esordisce in campionato nella sconfitta contro il Nordsj\u00e6lland. Il 27 luglio 2009 segna la prima rete da professionista contro i Randers. Divenuto una figura molto popolare, intraprende parallelamente alla carriera calcistica, la carriera politica concorrendo con il partito socio-liberale danese alle elezioni comunali del 2009. Riceve 347 voti pur non potendo essere eletto dato che non possiede la cittadinanza danese.\nNel 2010, la sua miglior stagione al Club, nelle prime nove partite tra campionato e coppa segna sei reti.\nComplessivamente gioca 58 partite condite da otto reti nella sua permanenza sul suolo danese.\nNew England Revolution.\nNel 2011 passa al New England Revolution, nel campionato MLS.\nSporting Kansas City.\nA fine stagione 2012, i New England non esercitano l'opzione per il riscatto e Feilhaber passa allo Sporting Kansas City. Con la nuova squadra trova fin da subito un veloce successo che lo porta a contribuire alla conquista della MLS nel 2013.\nLos Angeles FC.\nIl 3 gennaio 2018 passa agli esordienti Los Angeles FC.\nColorado Rapids.\nL'11 febbraio 2019 si trasferisce ai Colorado Rapids.\nSporting Kansas City.\nL'8 maggio 2019 Feilhaber fa ritorno agli Sporting Kansas City, in uno scambio con i Colorado Rapids. Debutta il 18 maggio in un pareggio per 1-1 contro i Vancouver Whitecaps FC.\nDopo essere rimasto svincolato alla fine della stagione, l'11 marzo 2020 annuncia il ritiro dal calcio.\nNazionale.\nFeilhaber viene convocato per la prima volta in nazionale nel 2005 per un'amichevole contro la Scozia e nel marzo 2006 per un'altra amichevole contro la Germania, non entrando mai in campo.\nIl 30 novembre 2006 rifiuta l'offerta del CT Andreas Herzog di giocare per la Nazionale austriaca dichiarando di voler aspettare la chiamata della Nazionale statunitense.\nIl 25 marzo 2007 debutta con la Nazionale statunitense ed il successivo 2 giugno segna la prima rete internazionale nella vittoria per 4-1 contro la Nazionale cinese.\nConvocato per la fase finale della Gold Cup, il 24 giugno segna la rete decisiva durante la finale contro la Nazionale messicana.\nNel 2010 viene convocato per il Mondiale dove subentra per due volte a partire dal secondo tempo nei match giocati contro Slovenia e Algeria mentre gioca da titolare l'ottavo di finale perso per 2-1 ai supplementari, contro la Nazionale ghanese.\nStatistiche.\n\"Statistiche aggiornate al 3 giugno 2018.\""}
{"id": "1548710", "revid": "838137", "url": "https://it.wikipedia.org/wiki?curid=1548710", "title": "Caterina Notara", "text": "Biografia.\nApparteneva all'importante famiglia di Costantinopoli dei Notara, di cui il pi\u00f9 importante esponente era Luca Notara, mega dux dell'impero bizantino. \u00c8 ricordata solamente per aver nel 1443 sposato il despota di Morea Costantino XI Paleologo, futuro imperatore bizantino. Ma ella mor\u00ec probabilmente l'anno seguente, lasciando per la terza volta vedovo lo sfortunato despota, visto che si era gi\u00e0 sposato due volte, e tutte e due le volte la consorte era morta dopo un anno di matrimonio."}
{"id": "1548712", "revid": "44627", "url": "https://it.wikipedia.org/wiki?curid=1548712", "title": "Gruppo di automorfismi", "text": ""}
{"id": "1548714", "revid": "44627", "url": "https://it.wikipedia.org/wiki?curid=1548714", "title": "Gruppo degli automorfismi", "text": ""}
{"id": "1548718", "revid": "339392", "url": "https://it.wikipedia.org/wiki?curid=1548718", "title": "Tommaso d'Ocrea", "text": ""}
{"id": "1548719", "revid": "486946", "url": "https://it.wikipedia.org/wiki?curid=1548719", "title": "Tommaso d'Ocra", "text": ""}
