{"id": "1440754", "revid": "3115", "url": "https://it.wikipedia.org/wiki?curid=1440754", "title": "L'illusione comica", "text": "L'illusione comica (\"L'Illusion comique\" in lingua francese) \u00e8 un'opera teatrale in cinque atti scritta da Pierre Corneille nel 1635, messa in scena all'H\u00f4tel de Bourgogne nel 1636 e pubblicata nel 1639.\nQuando Corneille scrisse questa commedia aveva 29 anni, ed aveva gi\u00e0 scritto altre sette opere teatrali, tra cui tragedie e commedie. \"L'illusione comica\" segn\u00f2 un punto cruciale nella carriera letteraria di Corneille, che dopo quest'opera non scrisse pi\u00f9 commedie, eccetto \"Il bugiardo\" nel 1644. Pu\u00f2 dunque apparire come il culmine di un periodo di apprendistato, il momento in cui l'autore liber\u00f2 tutto il suo virtuosismo letterario.\nNe \"L'illusione comica\", Corneille condensa tutti i generi teatrali, dimostrando di padroneggiarli appieno: \"il primo atto non \u00e8 che un prologo\", \"i tre atti seguenti costituiscono una commedia imperfetta\", col suo personaggio farsesco, Matamore. La commedia imperfetta piega poi verso la tragicommedia, con episodi di rivalit\u00e0, prigione e morte. \"L'ultimo atto \u00e8 una tragedia, e tutto questo, cucito insieme, fa una commedia.\"\nTrama.\nPrimo atto.\nIl primo atto comincia all'ingresso di una caverna, nella quale si presentano due personaggi: Pridamant, un padre tormentato per la scomparsa di suo figlio (Clindor), e Dorante. Questi vuole presentare a Pridamant un mago, per liberarlo dall'incantesimo. Il mago, Alcandre, indovina subito la ragione della visita di Pridamant, e gli annuncia che pu\u00f2 mostrargli suo figlio grazie ad un oggetto magico. Dorante si allontana, e Alcandre ne approfitta per raccontare a Pridamente che Clindor, dalla sua partenza, ha condotto una vita da vagabondo, e che si \u00e8 messo al servizio di un \"bravo\" nella regione di Bordeaux.\nSecondo atto.\nAlcandre e Pridamant, grazie all'artificio del mago, vedono due \"fantasmi\" che rappresentano Clindor e il suo padrone, Matamore. Quest'ultimo si sta vantando di improbabili prodezze, aspettando l'arrivo di Isabelle. Questa arriva, accompagnata dal suo pretendente ufficiale, Adraste. Isabelle cerca di scoraggiarlo, ma non riesce nell'intento: Adraste decide di andare a chiedere al padre di Isabelle la mano della fanciulla. Appena si allontana, Matamore e Clindor si fanno avanti. Matamore riprende a vantare le sue prodezze, ma un paggio arriva ad interromperlo. Rimasta sola con Clindor, Isabelle lo assicura del suo amore. Al suo ritorno, Adraste guarda con sospetto a Clindor, temendo di avere in lui un rivale. Lo mette in guardia, ma questi reagisce con fierezza. Lyse, la cameriera di Isabelle, gelosa della sua padrona, propone ad Adraste di aiutarlo a sorprendere i due amanti. Tutti spariscono e restano sulla scena Alcandre e Pridamant.\nTerzo atto.\nGeronte rimprovera Isabelle, che rifiuta di sposare Adraste. Matamore rivolge a Geronte le sue consuete fanfaronate e questi lo caccia. Matamore lo minaccia da lontano, poi si spaventa e fugge credendo che stiano arrivando i valletti di Geronte. Sulla scena, invece, arriva Lyse con Clindor che la corteggia fingendo di preferirle Isabelle solo perch\u00e9 \u00e8 pi\u00f9 ricca. Quando Clindor si allontana, Lyse d\u00e0 sfogo al suo odio. Matamore torna sulla scena, tremante di paura. Quando arrivano Isabelle e Clindor si nasconde. Clindor convince Matamore a lasciar perdere Isabelle. Di nuovo restano soli sulla scena Pridamant e Alcandre. Pridamant \u00e8 convinto che suo figlio sia morto, ma Alcandre lo rassicura.\nQuarto atto.\nMonologo tragico di Isabella: Adraste \u00e8 morto, Clindor \u00e8 ferito e condannato a morte. Isabella giura di non sopravvivergli, ma arriva Lyse, che dapprima si burla di lei e poi la rassicura: Isabelle e Clindor potranno fuggire insieme la sera stessa con Lyse e il carceriere che ella ha sedotto. Isabelle va a preparare le sue cose. Lyse si rammarica, non odiava tanto Clindor da desiderarne la morte. Isabelle s'imbatte in Matamore che si nasconde da vari giorni. Lei e Lyse si fanno beffe di lui e lo scacciano minacciandolo con i valletti e divertendosi all'idea. Arriva il carceriere per avvertirle che \u00e8 tutto pronto. Clindor pensa a Isabelle per allontanare la morte imminente. Il carceriere, Lyse e Isabelle entrano nella cella e lo liberano, fuggendo insieme a lui. Alcandre rassicura di nuovo Pridamant e gli annuncia la grande fortuna che attende suo figlio e i suoi compagni.\nQuinto atto.\nAlcandre chiede a Pridamant di restare in disparte, quando arrivano i giovani eroi, completamente trasformati. La notte, nel giardino di un palazzo, Isabelle appare vestita da principessa, e racconta a Lyse che il suo \"perfido sposo\" ha dato appuntamento alla principessa Rosine. Arriva Clindor e, scambiando Isabelle per Rosine, le dichiara il suo amore. Sua moglie allora si rivela e gli rimprovera le sue infedelt\u00e0, ricordandogli che ha lasciato tutto per seguirlo. Clindor riafferma il suo amore per lei, mentre fa un elogio dell'infedelt\u00e0. Ma Isabelle minaccia il suicidio e cos\u00ec egli rinuncia a Rosine, che intanto arriva. Isabelle si nasconde e vede Clindor resistere alle lusinghe di Rosine. Sopraggiungono allora gli sbirri del principe Florilame che uccidono Rosine e Clindor. Isabelle \u00e8 condotta dal principe, innamorato di lei. Pridamant crolla davanti ai sarcasmi di Alcandre che gli mostra infine suo figlio e gli altri personaggi, vivi, mentre si dividono del denaro. Clindor e i suoi amici sono infatti diventati attori e hanno appena interpretato l'ultimo atto di una tragedia. L'opera termina con l'apologia del teatro e del mestiere di attore fatta da Alcandre a Pridamant per rassicurarlo della buona scelta del figlio.\nStudio dell'opera.\nStruttura.\n\"L'illusione comica\" poggia sul motivo del \"teatro nel teatro\", moltiplicando i livelli di rappresentazione: \nIl teatro del mondo.\nLa complessa struttura dell'opera, basata su incastri successivi (teatro nel teatro) e su un gioco di apparenze ingannevoli (la falsa morte di Clindor), ha lo scopo di sviare lo spettatore. Il gioco delle illusioni s'iscrive nell'idea barocca secondo la quale la vita \u00e8 un teatro e si vede in questa commedia come Corneille sfrutti questa idea quando si confondono la vera vita di Clindor ed il ruolo che egli recita. Il travestimento, il cambiamento di identit\u00e0 sono altrettanti segni del condizionamento barocco su quest'opera. L'uomo diviene un autentico Proteo. La grotta pu\u00f2 ugualmente essere interpretata come una metafora del teatro, con la sua scena e i suoi spettatori.\nL'instabilit\u00e0 del mondo.\nLa linearit\u00e0 della storia \u00e8 pi\u00f9 volte spezzata, numerose digressioni giungono infatti a rompere azioni che s'intersecano e possono restare incompiute (Matamore ritrovato dopo parecchi giorni). La storia principale \u00e8 intrecciata da storie secondarie. Questa incostanza della diegesi o sviluppo narrativo \u00e8 rafforzata dall'incostanza amorosa dei personaggi (elogio dell'infedelt\u00e0 di Clindor: V, 3). Tale instabilit\u00e0 diviene addirittura vorticosa sul finire della commedia, quando Pridamant e con lui il lettore non riescono pi\u00f9 a discernere tra la realt\u00e0 e la finzione.\nTrasgressione della regola delle tre unit\u00e0?\nSi potrebbe credere che ne \"L'illusione comica\" vengano trasgredite le tre unit\u00e0 classiche della rappresentazione teatrale: \nSi potrebbe dunque concludere che siamo ben lontani dai precetti del teatro classico, che privilegia un intreccio unico che si svolge in una sola giornata e in uno spazio interno, ma Corneille elude tale trasgressione (che, se fosse vera, potrebbe rendere non valida la sua commedia) facendo accadere tutto nella grotta di Alcandre, in poche ore soltanto. Di modo che, considerata dal proscenio - la soglia della grotta di Alcandre dove si tiene Pridamant -, l'opera ben si colloca in un luogo unico; essa inoltre non dura pi\u00f9 della rappresentazione stessa; infine la sua azione si concentra sulla visione di Pridamant e sulla \"riforma\" che Alcandre produce su di lui riguardo alla propria illusione e ai pregiudizi che egli aveva sulla \"commedia\": le leggi del teatro classico sono dunque presentate come un involucro; esse incastonano il teatro barocco in una bolla cangiante ma che lascia vedere solo \"spettri\".\nQuesto rispetto mitigato e paradossale delle regole classiche \u00e8 spiegato dal fatto che l'opera viene creata durante un periodo di transizione, tra barocco e classicismo. Non \u00e8 impossibile scorgervi un omaggio al teatro barocco e al tempo stesso una feroce satira di quest'ultimo. Si inciter\u00e0 in seguito Corneille a conformarsi alle norme del movimento emergente, bench\u00e9 lui stesso dica di considerare \"L'illusione comica\" come un \"capriccio\", uno \"strano mostro\" (vedi l'\"\u00c9p\u00eetre d\u00e9dicatoire\" e l'\"Examen\" del 1660).\nEchi tragici, elementi di classicismo.\nBench\u00e9 quest'opera appartenga principalmente al teatro barocco, certi passaggi sono tinti di un colore fortemente tragico che lascia sicuramente intravedere le grandi tragedie classiche che nasceranno in seguito. Malgrado la leggerezza degli intrighi amorosi, il tema della morte si ritrova in effetti a pi\u00f9 riprese. Vi \u00e8 indubbiamente la falsa morte di Clindor che giunge, per un istante, ad immergere l'opera in un'atmosfera tragica, coinvolgendo lo spettatore in sentimenti in cui si mescolano terrore e piet\u00e0 (incarnati nel personaggio di Pridamant). Quando ci si ricorda che quelle sono le due grandi emozioni teatrali secondo Aristotele, si intuisce facilmente che questo episodio contiene classicismo in nuce.\nCiononostante i passaggi pi\u00f9 salienti di questa tematica sono incontestabilmente i monologhi d'Isabelle (IV, 1) e di Clindor (IV, 7). Disperata per il \"giudizio iniquo\" che condanna \"un povero sconosciuto\" per il suo \"fuoco legittimo\", Isabelle progetta la propria morte di eroina tragica e dichiara: \"Voglio perdere la vita perdendo il mio amore\". Ma ella non si contenta di voler seguire Clindor nella morte, si mette a sperare che il suo trapasso causer\u00e0 la disperazione del suo \"inumano padre\". Clindor, dal canto suo, espia le sue passate frivolezze accedendo al rango di eroe tragico nel corso del suo monologo. Chiama a s\u00e9 i ricordi d'Isabelle per superare la prova della morte ed ecco che ne viene trasfigurato: \"muoio troppo glorioso, perch\u00e9 muoio per voi!\". Per un istante, sembra ricadere nella paura della morte e nella disperazione (\"la paura della morte mi fa gi\u00e0 morire\"). Nel corso di una lunga ipotiposi (\"Vedo il luogo fatale ove la mia morte si prepara\"), egli vive con l'immaginazione il suo supplizio. ma \u00e8 ancora l'immagine d'Isabelle che viene a cancellare questa macabra visione. L'amore gli permette dunque di oltrepassare il pensiero e la paura della morte.\nMiscuglio dei generi teatrali.\nCome gi\u00e0 accennato nell'introduzione, uno dei caratteri salienti de \"L'illusione comica\" \u00e8 la compresenza di pi\u00f9 generi teatrali che Corneille, volutamente, sceglie di mescolare o contaminare tra loro, utilizzandoli sapientemente in funzione dei diversi toni che l'opera assume nel corso della vicenda (dal comico al tragico, dall'eroico al farsesco). Ma il ricorso alla contaminazione dei generi non \u00e8 meramente strumentale alle esigenze narrative: si tratta, infatti, anche di un consapevole e fervente omaggio al mondo e all'arte del teatro contemporaneo, che viene presentato in tutte le sue possibili forme e, infine, esaltato nell'apologia finale pronunciata da Alcandre. Ne \"L'illusione comica\", dunque, la formula del \"teatro nel teatro\" viene portata alle sue estreme conseguenze: non solo la vita \u00e8 un teatro, ma \u00e8 il teatro stesso a diventare scelta e ragione di vita e chiave di lettura di una realt\u00e0 sempre sfuggente e illusoria.\nIn questo senso, l'opera si pone soprattutto \u00abcome una riflessione sul teatro in termini etici, e non estetici. Il testo si pone molto concretamente, con profondit\u00e0 e con urgenza, le domande: \"a che cosa serve il teatro?\", \"serve il teatro?\". E, allargando questi interrogativi sino a investire l'arte tutta, giunge a una risposta assoluta, che non lascia possibilit\u00e0 di dubbio: l'arte, il teatro, \u00e8 assolutamente necessaria all'uomo, non c'\u00e8 forma per quanto arcaica d'esistenza che possa fare a meno dell'arte, perch\u00e9 l'arte \u00e8 pi\u00f9 importante della vita o della realt\u00e0\u00bb.\nI generi ai quali attinge Corneille nell'opera sono quelli tipici del teatro francese (ed europeo) dell'epoca, quali si erano venuti affermando attraverso le sperimentazioni ed il rinnovamento avvenuti in et\u00e0 rinascimentale e barocca: in particolare sono da ricordare la \"commedia dell'arte\", la \"pastorale\" e la \"tragicommedia\".\nLa commedia dell'arte.\nLa \"commedia dell'arte\" costituisce la fonte principale del rinnovamento drammatico avvenuto nel teatro francese durante il XVII secolo, sintetizzando al tempo stesso la tradizione popolare e le ricerche estetiche condotte nelle accademie del Rinascimento in Italia. La commedia si fonda sul virtuosismo verbale e fisico dell'attore, senza passare per un testo comune a tutti; ognuno compone il suo ruolo a partire da frammenti (dalla singola frase a un'intera scena) propri del suo personaggio, che conserva le sue caratteristiche da un'opera all'altra \u2013 i \"tipi fissi\" come Arlecchino, Colombina, Pantalone, il Dottore, alcuni dei quali portano una maschera e un costume distintivo. Il personaggio di Matamore e le sue \"smargiassate\" sono direttamente prese a prestito da questa tradizione (esse risalgono d'altro canto al teatro antico), al pari, pi\u00f9 fondamentalmente, della giustapposizione di personaggi galanti e grotteschi. Un altro personaggio che pu\u00f2 essere paragonato a Matamore \u00e8 ad esempio Sganarello, il fedele valletto di Don Giovanni.\nLa pastorale.\nLa \"pastorale\" esige in primo luogo uno scenario, quello di una natura idealizzata secondo il modello antico dell'Arcadia, riattualizzato nel XV e XVI secolo in Italia in opere che conobbero una diffusione internazionale, come il \"Pastor Fido\" di Guarini e l'\"Aminta\" del Tasso, e che trovarono un prolungamento in Francia nel \"romanzo prezioso\", da cui la celebre \"Astrea\" di Honor\u00e9 d'Urf\u00e9. Il genere riposa su complesse relazioni sentimentali che punteggiano messe alla prova, sparizioni, false morti, ritrovamenti inattesi, e l'intervento di forze soprannaturali (come quella del mago Alcandre). Nella stessa met\u00e0 del secolo, la pastorale, lungi dal declinare come troppo spesso si crede, passer\u00e0 nel campo dell'arte lirica: vi si ricollegano, infatti, tutte le prime opere liriche effettivamente francesi.\nIl primo atto prende a prestito parecchie caratteristiche dal genere della pastorale, assai in voga nella prima met\u00e0 del XVII secolo. La pastorale ripercorreva in uno scenario campestre le avventure sentimentali di pastori e pastorelle, sui quali vegliava la grazia di una natura benigna. Per far chiarezza nel loro cuore, essi consultavano spesso un indovino (o un druido), che era al tempo stesso mago e psicologo.\nCos\u00ec, con la sua cornice campagnola, ubicata in Turenna (I, 1), la sua \"grotta\" e il suo \"mago\", \"L'illusione comica\" si ricollega apertamente a questo genere, da cui trae ampiamente spunti e atmosfere.\nLa tragicommedia.\nLa \"tragicommedia\" utilizza personaggi di qualit\u00e0 pi\u00f9 vicini alla realt\u00e0 quotidiana, posti di fronte a situazioni in cui i sentimenti possono mescolarsi agli affari di Stato - il \"Cid\" di Corneille, prototipo del genere, ne fornisce un buon esempio \u2013, senza per questo comportare aspetti comici. Anch'essa in qualit\u00e0 di forma teatrale indipendente finir\u00e0 per scomparire verso la met\u00e0 del secolo.\nBrani di rilievo.\nLa scena d'esposizione (I, 1).\nCon il termine \"scena d'esposizione\" si intende il prologo di un'opera teatrale, coincidente con la prima o le prime scene del primo atto. Paragonabile all'\"incipit\" di un romanzo, essa ha appunto lo scopo di \"esporre\", cio\u00e8 di presentare, l'azione, il luogo, l'epoca e i personaggi della storia. Inoltre, svolge anche un ruolo informativo per il lettore o spettatore.\nNe \"L'Illusion\" la scena d'esposizione \u00e8 ambientata in Turenna, in una campagna vicina alla grotta del mago che sta per aiutare Pridamant dandogli notizie di suo figlio Clindor.\nIl monologo di Clindor (IV, 7).\nIn questa scena Clindor si rivela com'\u00e8 veramente, \u00e8 la sola scena in cui \u00e8 sincero, in cui non recita un altro ruolo per piacere o per farsi beffe di qualcuno... egli svela il suo amore per Isabelle ed \u00e8 questo che lo salver\u00e0 da una morte certa."}
{"id": "1440765", "revid": "348618", "url": "https://it.wikipedia.org/wiki?curid=1440765", "title": "Paola Maiolini", "text": "\u00c8 stata attiva negli anni settanta, soprattutto nel filone dei film erotici. Nel 1979 ha abbandonato l'attivit\u00e0 artistica per dedicarsi alla famiglia. Ha posato nuda per la rivista Playmen.\n\u00c8 nipote dell'attrice Alba Maiolini."}
{"id": "1440767", "revid": "287204", "url": "https://it.wikipedia.org/wiki?curid=1440767", "title": "Draganesti", "text": ""}
{"id": "1440771", "revid": "729019", "url": "https://it.wikipedia.org/wiki?curid=1440771", "title": "Luna 7", "text": "Luna 7 fu una sonda lanciata dall'URSS con l'intenzione di effettuare un atterraggio morbido sulla Luna. A causa di un difetto tecnico si schiant\u00f2 ad una velocit\u00e0 elevata sul suolo lunare.\nLa missione.\nLuna 7 fu lanciata il 4 ottobre del 1965 alle 07:55:00 UTC. La missione si svolse regolarmente e fu praticata con successo una correzione di rotta il 5 ottobre per permettere alla sonda di atterrare dolcemente sulla Luna.\nAppena prima dell'accensione del razzo frenante, il sistema di controllo della rotta perse il riferimento con la Terra. In questo caso, la sonda, era programmata per evitare l'accensione dei motori e Luna 7 si schiant\u00f2 sulla Luna ad altissima velocit\u00e0 il 7 ottobre 1965, ad est del cratere Kepler.\nSuccessive indagini dimostrarono che un sensore importante per la navigazione era stato montato con un angolo errato, e questo caus\u00f2 la perdita del riferimento terrestre."}
{"id": "1440772", "revid": "767487", "url": "https://it.wikipedia.org/wiki?curid=1440772", "title": "L'imbranato", "text": " L'imbranato \u00e8 un film commedia italiano del 1979 diretto dal regista Pier Francesco Pingitore.\nTrama.\nPippo Sperandio \u00e8 un impiegato di una ditta italiana di elettronica a diretto contatto con il suo capo, il gaudente dottor Maramotti, il quale non perde occasione per avere rapporti con diversi tipi di donne compresa Laura, la sua segretaria. Quando per\u00f2 avr\u00e0 bisogno di essere sostituito durante una vacanza in Sardegna chiama e manda al suo posto Pippo Sperandio il quale - in qualit\u00e0 di dottor Maramotti - avr\u00e0 a che fare con una vacanza frenetica tutto sport e festini goliardici, tipica dei villaggi turistici di quegli anni, al quale lui non \u00e8 abituato."}
{"id": "1440775", "revid": "436907", "url": "https://it.wikipedia.org/wiki?curid=1440775", "title": "Regular", "text": "Regular \u00e8 un album in studio del rapper statunitense Grand Agent e del produttore italiano Don Joe, pubblicato nel 2005 dalla Vibrarecords."}
{"id": "1440786", "revid": "1318658", "url": "https://it.wikipedia.org/wiki?curid=1440786", "title": "Serbatoio esterno dello Space Shuttle", "text": "L'External Tank, in sigla ET, in italiano Serbatoio Esterno, \u00e8 un componente dello Space Shuttle che contiene idrogeno e ossigeno liquidi.\nDurante il decollo e l'ascesa dello Shuttle, il serbatoio esterno fornisce il carburante e il comburente sotto pressione ai tre propulsori principali (\"Space Shuttle Main Engine\", in sigla SSME) situati sull'orbiter e viene espulso dopo 10 secondi dallo spegnimento dei propulsori principali (\"Main Engine Cut Off\", in sigla MECO).\nA differenza dei \"Solid Rocket Boosters\", il Serbatoio Esterno non \u00e8 riutilizzabile, distruggendosi durante il rientro nell'atmosfera terrestre prima dell'impatto con l'oceano Indiano o l'oceano Pacifico, lontano dalle rotte marittime.\nPanoramica.\nIl serbatoio \u00e8 l'elemento pi\u00f9 grande dello Space Shuttle e, quando viene riempito, anche il pi\u00f9 pesante. \u00c8 costituito da tre componenti principali:\nOltre alle funzioni di fornitura di carburante, il serbatoio costituisce anche la struttura portante dello Shuttle. Esso infatti fornisce il supporto strutturale per l'aggancio dei Solid Rocket Boosters e dell'orbiter. I due punti di ancoraggio per gli SRB sono posizionati a poppa e a prua, mentre sono presenti un punto di aggancio a prua e due a poppa per l'orbiter. Nell'area di poppa sono anche presenti dei collegamenti che trasportano fluidi, gas, segnali elettrici ed energia elettrica tra il serbatoio e l'orbiter. Anche i segnali e i controlli tra l'orbiter e i due SRB transitano tramite queste connessioni.\nEvoluzione.\nStandard Weight Tank.\nIl serbatoio originale era noto in modo informale con il nome di Standard Weight Tank SWT. I primi due, utilizzati nelle missioni STS-1 e STS-2, erano dipinti di bianco. Dalla terza missione STS-3 la Lockheed Martin decise di non verniciare il serbatoio, risparmiando circa 272\u00a0kg di peso.\nDopo la missione STS-4 fu ridotto il peso eliminando la linea anti-geyser (parallela alla linea di rifornimento dell'ossigeno, fornisce un percorso alternativo per l'ossigeno liquido in modo da ridurre l'accumulo dell'ossigeno gassoso nella linea di alimentazione mentre viene riempito il serbatoio prima del lancio). La lunghezza totale e il diametro rimasero immutati, mentre il peso raggiunse i (dato relativo all'ultima missione in cui venne utilizzato questo tipo di serbatoio esterno, STS-7).\nLightweight Tank.\nA partire dalla missione STS-6, venne introdotto un serbatoio pi\u00f9 leggero, chiamato Lightweight Tank LWT. Esso venne utilizzato nella maggioranza dei voli Shuttle, fino all'incidente del Columbia nella missione STS-107. Il peso di questo serbatoio era di . Alcune porzioni del serbatoio sono state assottigliate e il peso dei bracci di sostegno dei \"Solid Rocket Boosters\" sono stati ridotti utilizzando una lega di titanio pi\u00f9 resistente, leggera ed economica.\nSuper Lightweight Tank.\nIl Super Lightweight Tank SLW \u00e8 stato utilizzato per la prima volta nel 1998 nella missione STS-91 ed \u00e8 stato utilizzato per tutte le missioni successive (ad eccezione della STS-99 e la STS-107). \u00c8 basato sullo stesso progetto dellLWT, ma utilizza una lega di alluminio/litio (Al-Cu-Li) (Al 2195) per gran parte della sua struttura. Questa lega fornisce una riduzione significativa della massa di circa , con lo svantaggio dell'aumento dei tempi di produzione (circa 4 mesi) e dei costi (circa 5 milioni di dollari) rispetto allLWT. Anche se tutti i serbatoi esterni attualmente prodotti sono di questo tipo, \u00e8 ancora a disposizione un serbatoio di tipo \"LWT\" per un eventuale uso futuro.\nDati Tecnici.\nSpecifiche SLWT\nSerbatoio ossigeno\nSerbatoio intermedio\nSerbatoio idrogeno\nComponenti.\nIl serbatoio esterno \u00e8 composto da tre componenti principali: il serbatoio dell'ossigeno, un serbatoio intermedio e il serbatoio dell'idrogeno. I serbatoi per l'ossigeno e per l'idrogeno sono costruiti in lega d'alluminio-litio Al 2195 progettata dalla Lockheed Martin, mentre il serbatoio intermedio usa una lega commerciale di alluminio Al 2090.\nSerbatoio ossigeno.\nIl serbatoio che contiene l'ossigeno liquido \u00e8 posizionato in alto e ha una forma ad ogiva per ridurre il surriscaldamento aerotermodinamico.\nIl volume di questo serbatoio \u00e8 di ad una pressione di 2,5 Bar e una temperatura di .\nIl serbatoio invia attraverso una linea di alimentazione di diametro pari a 430\u00a0mm l'ossigeno liquido nel serbatoio intermedio, e successivamente all'esterno del serbatoio attraverso il braccio anteriore destro connesso all'orbiter. Questa linea, dal diametro di 430\u00a0mm, permette un flusso pari a 1264\u00a0kg/s quando gli SSME funzionano al 104%. \nTutti i carichi, tranne quelli aerodinamici, vengono trasferiti dal serbatoio dell'ossigeno attraverso una interfaccia con il serbatoio intermedio.\nSerbatoio intermedio.\nQuesto componente funge da connessione strutturale tra i serbatoi di ossigeno ed idrogeno liquidi. La sua funzione primaria consiste nel ricevere e distribuire tutti i carichi derivati dalla spinta dei Solid Rocket Booster e trasferirli tra i serbatoi.\nI due agganci anteriori dei SRB sono posizionati a 180 gradi sulla struttura del serbatoio intermedio. Un braccio si estende attraverso la struttura ed \u00e8 fissata meccanicamente agli agganci. Quando gli SRB si accendono, questo braccio viene piegato dalla spinta e questi carichi sono trasferiti agli agganci.\nAdiacente agli agganci \u00e8 presente una struttura ad anello. I carichi sono trasferiti verso questo componente che trasferisce i carichi tangenziali sulla superficie del serbatoio intermedio. Due pannelli detti \"thrust panels\" distribuiscono il carico della spinta assiale concentrata degli SRB verso i serbatoi dell'ossigeno e dell'idrogeno e ai pannelli adiacenti.\nQuesto serbatoio funziona anche come compartimento protettivo per la strumentazione.\nSerbatoio idrogeno.\nIl serbatoio dell'idrogeno occupa la parte inferiore del serbatoio ed \u00e8 costituito da quattro comparti a sezione cilindrica, da una cupola di prua e una di poppa. I comparti sono connessi assieme attraverso quattro strutture ad anello che ricevono e ridistribuiscono i carichi. La struttura che collega la cupola di prua con il comparto adiacente distribuisce i carichi che sono applicati attraverso la struttura del serbatoio intermedio e funge anche da connessione tra quest'ultimo e il serbatoio dell'idrogeno. L'anello di poppa riceve i carichi indotti dall'Orbiter attraverso il braccio di supporto posteriore dell'Orbiter e i carichi degli SRB dai bracci posteriori. Gli altri tre anelli distribuiscono questi carichi dell'orbiter e della linea di alimentazione dell'ossigeno. Il volume del serbatoio \u00e8 di a 3,02 Bar e .\nLa linea di alimentazione dell'idrogeno, di diametro pari a 430\u00a0mm, permette un flusso massimo di 211\u00a0kg/s.\nSistema di protezione termico.\nIl sistema di protezione termico consiste di una schiuma isolante e di materiali ablativi, oltre a isolanti termici fenolici per ridurre il flusso di calore verso il serbatoio dell'idrogeno e per evitare la liquefazione dell'aria.\nLo sviluppo del sistema di protezione termico dei serbatoi esterni \u00e8 stato problematico, ed \u00e8 stato causa di debolezze fatali per la sicurezza delle missioni Shuttle. La NASA ha avuto difficolt\u00e0 nell'evitare che frammenti di schiuma si staccassero durante il volo, dopo la decisione (presa nel 1995) di eliminare i clorofluorocarburi-11 (CFC-14) dalla composizione della schiuma, in accordo con il bando di questi composti per motivi ecologici. Venne quindi deciso di usare l'idroclorofluorocarburo HCFC 131b, che \u00e8 stato certificato per l'utilizzo e inserito. La nuova schiuma contenente questa sostanza fu usata per la prima volta nella porzione di cupola anteriore dell'ET-82 durante il volo STS-79 nel 1996 e venne utilizzata su tutto il serbatoio a partire dall'ET-88, usato nella missione STS-86 del 1997.\nDurante il decollo della missione STS-107, un pezzo di schiuma isolante si stacc\u00f2 dal serbatoio e colp\u00ec ad una velocit\u00e0 elevata il bordo anteriore dell'ala dello Space Shuttle Columbia. L'impatto danneggi\u00f2 diverse mattonelle rinforzate carbonio-carbonio dell'orbiter e durante il rientro il gas soprariscaldato entr\u00f2 nella struttura dell'ala, provocando la distruzione dello shuttle e la perdita di tutto l'equipaggio.\nNel 2005 il problema non era stato ancora risolto del tutto: durante la missione STS-114 le telecamere montate a bordo del serbatoio registrarono un pezzo di schiuma che si staccava dai \"Protuberance Air Load Ramps\", che sono stati progettati per evitare che aria instabile fluisca vicino agli alloggiamenti per i cavi. Questa parte del serbatoio \u00e8 costituita da spessi strati di schiuma applicata manualmente ed \u00e8 stata sostituita nelle missioni successive. Attualmente le perdite sono definite \"accettabili\" dalla NASA nell'attuale progetto del serbatoio.\nRange Safety System.\nI primi serbatoi contenevano un dispositivo per disperdere il propellente in caso di necessit\u00e0. Il sistema, detto \"Range Safety System\", includeva una batteria elettrica, un ricevitore/decoder, delle antenne e degli esplosivi. A partire dalla missione STS-88 il sistema non \u00e8 stato pi\u00f9 montato sul serbatoio.\nUtilizzi futuri.\nDopo il termine del programma Space Shuttle, avvenuto nel 2011, la NASA avrebbe utilizzato l'External Tank nel Programma Constellation, che prevedeva l'uso dei due vettori di lancio Ares I e Ares V ma cancellato dopo i tagli di bilancio dell'amministrazione Obama. Il primo stadio di questi vettori avrebbe usato una versione modificata a 5 segmenti dei SRB. La tecnologia sviluppata per il serbatoio esterno dello Shuttle servir\u00e0 per la progettazione di nuovi vettori. \nVerr\u00e0 invece sviluppata una nuova versione della tanica per SLS (Space Launch System)che \u00e8 attualmente in progettazione e che entrer\u00e0 in servizio nel 2017."}
{"id": "1440791", "revid": "287204", "url": "https://it.wikipedia.org/wiki?curid=1440791", "title": "Lazuri de Beius", "text": ""}
{"id": "1440793", "revid": "86599", "url": "https://it.wikipedia.org/wiki?curid=1440793", "title": "Claes-Ingvar Lagerkvist", "text": "Lagerkvist lavora all'osservatorio astronomico di Uppsala ed \u00e8 noto per il suo lavoro sulle propriet\u00e0 di forma e rotazione dei corpi minori.\nIl Minor Planet Center gli accredita la scoperta di centoquarantasei asteroidi, effettuate tra il 1975 e il 1998, di cui due in cooperazione con Hans Rickman.\nHa inoltre scoperto le comete P/1996 R2 Lagerkvist, 308P/Lagerkvist-Carsenty e C/1996 R3 Lagerkvist.\nGli \u00e8 stato dedicato l'asteroide 2875 Lagerkvist."}
{"id": "1440797", "revid": "399", "url": "https://it.wikipedia.org/wiki?curid=1440797", "title": "Transavia France", "text": ""}
{"id": "1440798", "revid": "1705737", "url": "https://it.wikipedia.org/wiki?curid=1440798", "title": "Storia del Tibet", "text": "Le notizie sull'origine del popolo tibetano sono poche ed incerte, ma sembra comunque discendere dalle trib\u00f9 nomadi guerriere. Tuttavia, prima del VII secolo, non vi sono evidenze di presenza di un popolo politicamente compatto.\nMolti miti b\u00f6n, poi ripresi dal buddhismo tibetano, parlano dell'origine del Tibet. Uno di questi fa risalire l'origine del popolo tibetano all'unione tra una scimmia ed un'orchessa che ebbero sei figli, considerati gli antenati delle principali sei trib\u00f9 tibetane. La scimmia \u00e8 considerata dal buddhismo tibetano una manifestazione di Chenrezig (Avalokite\u015bvar), il Bodhisattva della Compassione.\nIl mito della creazione.\nUn mito sulla creazione narra che il vuoto fu riempito dal vento, poi da una pioggia torrenziale. La pioggia, dopo avere formato un oceano primordiale, cess\u00f2. Il vento, invece continuava fortissimo e agit\u00f2 le acque a tal punto che si raddensarono come il burro dal latte.\nIn un altro mito, in primo luogo attestato nel Ma\u1e47i bka' 'bum, la gente tibetana sono la progenie dell'unione della scimmia Pa Drengen Changchop Simpa e di una orchessa della roccia. Si dice ancora che la scimmia \u00e8 in effetti una manifestazione del bodhisattva Avalokite\u015bvara (Tib. Spyan-ras-gzigs) e la orchessa \u00e8 in effetti Tara (Bodhisattva) (Tib. ' Grol-mA).\nSecondo un'altra leggenda Nyatri Tsenpo, il primo monarca della dinastia Yarlung e dell'omonimo regno nel Tibet meridionale, era un essere immortale calato dal cielo sul Tibet con una corda \"dmu\" (\"dmu thag\"), descritta come una specie di arcobaleno, e quando suo figlio raggiunse la maggiore et\u00e0 e raccolse la sua eredit\u00e0 egli riascese nei cieli usando la stessa corda, una tradizione che si ripet\u00e9 con tutti i primi sei re della dinastia.\nSecondo Rudolf Steiner un scelse gli individui pi\u00f9 progrediti spiritualmente ed emigr\u00f2 in oriente nella regione dell'odierno Tibet.\nPrimi dati storici.\nStoricamente, trib\u00f9 affini ai birmani si stanziarono nell'altopiano del Tibet tra il 700 a.C. ed il 400 a.C., dando origine a feudi attorno al 320 a.C. ed al Regno di Yarlung nel 127 a.C. (data di partenza del calendario tibetano). La dinastia di tale regno, fondata dal monarca Nyatri Tsenpo, dur\u00f2 fino all'842 e comprende 42 sovrani. La religione diffusa sul territorio era il B\u00f6n, accanto ad altre credenze minori.\nTale regno s'ingrand\u00ec progressivamente, divenendo sempre pi\u00f9 potente.\nIl Buddhismo, nella sua forma di lamaismo arriv\u00f2 in Tibet nel 333 d.C. grazie all'opera del re Lha Toto Ri Gniendzen (284 d.C.-363 d.C.).\nGi\u00e0 attorno al 400 d.C. il regno tibetano era in grado di inviare ambascerie in Cina.\nL'Impero tibetano.\nLa storia propriamente conosciuta e documentabile del Tibet inizia con il re Songtsen Gampo (figlio di Namri Songtsen), il primo a convertirsi al buddismo nel 617 d.C.\nIl re Songtsen Gampo di Yarlung (598 d.C.-650 d.C.) unific\u00f2 il paese assoggettando tutti i regni che vi si erano formati e fond\u00f2 l'impero del Tibet che comprendeva tutti i territori in cui era parlato il tibetano.\nNel 653 d.C. venne aperta la prima scuola teologica tibetana, da cui prese origine, nel 690 d.C., l'attuale alfabeto tibetano ed inizi\u00f2 a prendere corpo la cultura tibetana. Il Buddhismo divenne religione di Stato nel 751 d.C..\nNell'VIII secolo l'impero tibetano ebbe un periodo di splendore sotto re Trisong Detsen (755 d.C.-804 d.C.), si estese nel territorio cinese ed in altri paesi dell'Asia Centrale, arrivando ad occupare temporaneamente la capitale cinese Ch'ang-an, l'odierna Xian nel 763, imponendo all'imperatore i nuovi confini e pesanti tributi.\nDurante il suo regno il buddhismo tibetano divenne la religione di Stato ed assunse una connotazione particolare con l'introduzione dell'influenza del Tantra, distinguendosi da quelli praticati in Cina ed in India, grazie agli insegnamenti di Padmasambhava, venerato in Tibet con il nome di Guru Rinpoche. Fu fondata la pi\u00f9 antica scuola di buddhismo tibetano, chiamata Nyingma (antica), e fu costruito a Samye il primo monastero lamaista del Tibet nel 775.\nLa massima espansione territoriale si ebbe attorno all'810 durante il regno di Sadnalegs, quando fu espugnata Samarcanda, con la cui acquisizione i tibetani si garantirono il controllo totale dell'antica via della seta.\nIl penultimo imperatore fu Ralpacan, o Ralpachen (815-836), conosciuto come il terzo grande \"re del Dharma\" per la sua opera di diffusione del buddhismo. Nel suo regno, l'ultimo del periodo aureo del Tibet, fu firmato un trattato di pace con la Cina nell'821 e nell'822, il testo di tale trattato fu inscritto nelle due lingue su ognuna delle tre stele che furono posizionate rispettivamente all'esterno del palazzo imperiale cinese di Ch'ang-an, di fronte al portone principale del tempio di Jokhang a Lhasa, mentre l'ultima venne posta a titolo di demarcazione del confine sino-tibetano sul passo di Chiang Chun, presumibilmente nella zona dell'attuale Tianshui, nella provincia del Gansu. Di queste \u00e8 tuttora esistente solo quella di Lhasa nella quale, tra le altre cose, si legge: \"...Tutto ci\u00f2 che \u00e8 all'oriente \u00e8 il paese della grande Cina, e tutto quello che \u00e8 all'occidente \u00e8, senza dubbio, il paese del grande Tibet...\".\nMalgrado l'affermarsi del buddhismo la preesistente religione B\u00f6n era ancora molto potente, in particolare presso la corte imperiale, e Ralpacan fu assassinato dal fratello Tri Wudum Tsen (836-842) che, istigato dalla fazione B\u00f6n, dopo aver assunto il titolo di imperatore, instaur\u00f2 un regime di terrore perseguitando i buddhisti e distruggendone i templi, guadagnandosi l'appellativo di Langdarma,che significa la legge del bue. Questi venne a sua volta assassinato, in una data imprecisata tra l'842 e l'846, dal lama Dorje Palgyi Lhalung.\nIl paese, gi\u00e0 allo sbando dopo l'assassinio di Ralpacan, precipit\u00f2 nel caos e l'impero si frantum\u00f2.\nLa seguente lista dei sovrani della dinastia Yarlung comprende i re di Yarlung, e a partire dal 33\u00ba, Songtsen Gampo, gli imperatori del Tibet.\nDal VII al XIX secolo.\nIl frazionamento dell'Impero e la rinascita del lamaismo.\nAlla morte di Langdarma fece seguito una guerra civile, il possente impero tibetano si frantum\u00f2 in diversi regni ed un periodo oscuro inizi\u00f2 per il Tibet. Lhasa rest\u00f2 un punto di riferimento per i pellegrini tibetani, ma il suo prestigio si offusc\u00f2, oltre a perdere il ruolo di capitale politica, perse anche quello di capitale religiosa, a seguito della cacciata dei monaci buddhisti da parte di Langdarma. Avrebbe lentamente riacquisito la sua importanza nel corso dei secoli successivi, fino a tornare a svolgere il ruolo storico-religioso che le competeva nel XV secolo, con l'affermarsi della scuola lamaista Gelug e l'avvento dei Dalai Lama.\nIl bis-nipote di Langdarma, Wosung, si instaur\u00f2 nel Tibet occidentale, dove fond\u00f2 il regno di Ngari, e tre suoi discendenti si spartirono il territorio dando vita ai regni di Guge, Purang e Maryul, l'odierno Ladakh.\nDopo la diaspora degli ecclesiastici da Lhasa, il buddhismo tibetano seppe riorganizzarsi nei monasteri delle regioni orientali di Kham e Amdo, per poi rifiorire anche nel resto del paese, a cominciare dalle regioni centro occidentali nei regni di Guge e di Ngari. Il re Yeshe di Ngari, a cavallo tra il X e l'XI secolo, invit\u00f2 monaci, letterati ed artisti, fece tradurre i testi sanscriti in tibetano e costruire 108 templi nella valle del Sutlej, dando il via ad un vero e proprio rinascimento del credo lamaista. Tra i vari maestri di questo periodo vanno segnalati i monaci Atisha, Rinchen Zangpo e Marpa. Quest'ultimo si stabil\u00ec nella valle dello Yarlung e divenne il maestro del famoso Milarepa (1052-1135).\nLa rinascita religiosa modific\u00f2 profondamente il buddhismo tibetano, in questo periodo nacquero due delle principali quattro scuole del lamaismo. Dapprima venne fondata quella dei Sakya, grazie all'opera del lama Sachen Kunga Nyingpo, ed in seguito quella dei Kagyu, creata dal monaco Gampopa con l'elaborazione degli insegnamenti di Marpa. La scuola Kagyu avrebbe dato luogo a diverse sotto-scuole tra le quali quelle dei Karmapa e degli Shamarpa.\nTutti questi lignaggi furono chiamati \"Sarma\", che significa nuova trasmissione, ed avrebbero avuto un ruolo importante nelle storia politica del paese, fu in questi anni che il potere politico e quello religioso in Tibet si legarono indissolubilmente. I Karmapa introdussero nel XIII secolo il concetto di tulku, ancora oggi in vigore, secondo cui il capo spirituale della setta pu\u00f2 scegliere in quale corpo reincarnarsi.\nLa societ\u00e0 del periodo imperiale prevedeva tre tipi di propriet\u00e0: quella della nobilt\u00e0, quella del clero buddhista e quella libera, che esercitavano il loro potere sulla popolazione, la cui condizione era paragonabile a quella dei medievali servi della gleba in occidente. L'assimilazione tra il potere ecclesiastico e quello temporale fu l'unica modifica di quello schema feudale, che con la nuova conformazione sarebbe rimasto immutato fino all'invasione cinese del 1950.\nSempre in questo periodo si intensificarono i pellegrinaggi dei buddhisti cinesi in Tibet ed in India. Attorno al 1210 arrivarono in Europa le prime notizie, spesso fantastiche, sull'altopiano tibetano.\nIl dominio mongolo (1207 - 1720).\nSottomissione a Gengis Khan.\nNel 1206 divenne sovrano dei mongoli Gengis Khan (1167 - 1227), che costru\u00ec il famoso impero e, tra i vari territori assoggettati conquist\u00f2 il Xia occidentale, uno dei due imperi in cui era divisa la Cina situato ai confini nordorientali del Tibet retto dai sovrani Tangut, conosciuti dai tibetani anche come Minyak, in cui si era diffusa la scuola lamaista Kagyu. Fu una conquista difficile, con una serie di attacchi che cominci\u00f2 gi\u00e0 nel 1202 e si concluse un mese prima della sua morte nel 1227. Le grandi vittorie di Gengis Khan e la critica situazione del Xia occidentale preoccup\u00f2 le sfere ecclesiastiche tibetane che, nel timore di un'imminente invasione del paese, inviarono una delegazione guidata da Tsangpa Dunkhurwa nel 1221. La missione fece atto di sottomissione al condottiero mongolo ed offr\u00ec il pagamento di tributi convincendo Gengis Khan a non invadere l'altopiano.\nDopo la sua morte i tibetani si affrancarono da tale obbligo ed il figlio di Gengis Khan, \u00d6gedei Khan (1186-1241), ordin\u00f2 la prima invasione del Tibet nel 1240, ma l'anno dopo mor\u00ec e le sue truppe si ritirarono.\nNascita della teocrazia in Tibet, i tutori imperiali.\nIl figlio di \u00d6gedei e fratello del nuovo Gran Khan G\u00fcy\u00fck (1206-1248), K\u00f6den, si convert\u00ec al buddhismo tibetano e a tale scopo invit\u00f2 alla sua corte come maestro spirituale il pi\u00f9 importante lama di quel tempo, Sakya Pandita (Sakya Pandita Kunga Gyeltsen o Kunga Gylatshan Pal Zangpo, 1182 - 1251), che era discepolo della scuola Sakya, una delle quattro pi\u00f9 importanti del buddhismo tibetano di tutti i tempi.\nNel 1247 il principe K\u00f6den invase la quasi totalit\u00e0 del Tibet, facendone uno stato vassallo di cui fu nominato governatore Sakya Pandita, che diede cos\u00ec inizio alla dinastia dei Sakya, al cui vertice si succedettero 19 governatori che avrebbero controllato il territorio in nome dei mongoli fino al 1358. In questo modo fu introdotta per la prima volta la relazione prete-protettore, chiamata \"cho-yon\", in base alla quale i Sakya ottennero ampi margini di autonomia nel governo del territorio, un privilegio a cui nessun altro dei popoli soggiogati dai mongoli ebbe accesso.\nNel 1258 il condottiero mongolo Kublai Khan (1215-1294), organizz\u00f2 una disputa tra teologi taoisti e lamaisti che, secondo fonti tibetane, fu vinta da questi ultimi, con la conseguente distruzione dei testi dei taoisti che vennero costretti a convertirsi al lamaismo. A capo della delegazione tibetana era Drog\u00f6n Ch\u00f6gyal Phagpa, il Sakyapa Lama nipote e successore di Sakya Pandita, che in virt\u00f9 di tale vittoria acquis\u00ec grande influenza alla corte mongola, fino ad essere nominato precettore imperiale (\"guoshi\" o \"dishi\") nel 1260.\nMarco Polo descrive ne \"Il milione\" la regione:\nFu cos\u00ec ristabilita da Kublai la supremazia nella corte mongola dei Sakya e del lamaismo, che erano state abolite dal suo predecessore e fratello M\u00f6ngke Khan (1208-1259).\nKublai, che stava completando l'annessione della Cina all'impero mongolo, aiut\u00f2 Phagpa a prendere l'egemonia anche sui vari regni ed ordini monastici tibetani garantendo l'esenzione da tasse e corv\u00e9e. Su intercessione dello stesso Phagpa l'imperatore concesse libert\u00e0 ai lama su quale setta e scuola intendessero scegliere. Nel 1268 gli affid\u00f2 la conduzione di un censimento secondo cui il Tibet era diviso in 13 stati, sui quali gli affid\u00f2 il potere temporale con la carica di tutore imperiale. Come precettore Phagpa visse in Cina, ed un subalterno govern\u00f2 il Tibet in sua vece con il titolo di \"ponchen\", da non confondere con il Panchen Lama.\nQuesti eventi segnarono la riunificazione del Tibet e l'instaurazione in esso della prima teocrazia, una svolta epocale che avrebbe segnato il futuro assetto politico e religioso del paese.\nIn seguito Phagpa avrebbe rafforzato il legame del suo clan con l'imperatore organizzando il matrimonio di suo fratello, di un nipote e di un pronipote con principesse mongole, e mor\u00ec nel 1280, avvelenato da un ponchen durante una sua visita in Tibet.\nNascita della controversia sino-tibetana sulla sovranit\u00e0 del Tibet.\nLa conquista della Cina fu completata nel 1279, e Kublai Khan divenne il primo sovrano della dinastia Yuan (1271-1368) dell'Impero cinese. Questi lasci\u00f2 inalterati i sistemi di amministrazione dei paesi conquistati, ed il sistema governativo che instaur\u00f2 nella nuova capitale Pechino, basato su quelli delle precedenti dinastie cinesi, non fu mai adottato in Tibet.\nA seguito di queste annessioni, l'attuale repubblica popolare cinese rivendica il territorio tibetano, proclamandone la legittimit\u00e0 dell'annessione. Alcune critiche rivolte alla Cina replicano che la successiva dinastia Ming cinese (1368-1644) non ebbe niente a che fare con i mongoli e sarebbe quindi come se l'India rivendicasse diritti nei confronti della Birmania in quanto in passato appartenente all'India britannica. Quando i mongoli acquisirono la sovranit\u00e0 sul Tibet non avevano ancora completato la conquista della Cina.\nLa supremazia dei Sakya fu messa in pericolo nel 1285, quando scoppi\u00f2 una rivolta dei sostenitori della scuola lamaista Kagyu del ramo Drikung alleatisi con i mongoli di Duwa, re del Khanato Chagatai, stanziato a nord-ovest del Tibet e in conflitto con i mongoli orientali. L'intervento delle truppe Sakya e di quelle imperiali provoc\u00f2 10.000 vittime e la sommossa fu sedata nel 1290 con la distruzione del monastero Drikung dove si erano asserragliati i ribelli.\nNuova indipendenza tibetana.\nQuando il potere dei mongoli cominci\u00f2 a declinare il governo dei Sakyapa fu rovesciato tra il 1354 ed il 1358 da Tai Situ Changchub Gyaltsen (1302 \u2013 1364), il pi\u00f9 alto esponente del ramo Phagdru della scuola buddhista Kagyu, legato ai Drikung, che diede inizio alla dinastia Phagmodrupa (1354 - 1434). Insedi\u00f2 la capitale del nuovo regno a N\u00eadong, nella valle dello Yarlung, nel Tibet del sud, ed estese il controllo sul Tibet centrale, dando inizio ad un periodo di stabilit\u00e0.\nI cinesi si emanciparono a loro volta dal dominio mongolo nel 1368, quando inizi\u00f2 la dinastia Ming (1368-1644), ed il neo-formato regno tibetano divenne uno stato tributario della Cina, in cambio i Phagmodrupa ottennero dall'imperatore il titolo di \"Chanhuawang\" (in cinese: \u95e1\u5316\u738b, principi che diffondono il buddhismo).\nNel XV secolo il Tibet si spacc\u00f2 nuovamente con l'avvento del clan dei Rinpung che si era impossessato nel 1434 della zona di Shigatse, nello Tsang, la parte centro-occidentale della valle dello Yarlung, dove patrocinavano il potente ramo della scuola Kagyu dei Karmapa; avevano inoltre esteso la loro influenza tra i Phagmodrupa, i cui regnanti di quegli anni avevano sangue Rinpung. I Rinpung consolidarono i loro territori e fondarono l'omonima dinastia.\nMentre le due dinastie Phagmodrupa e Rinpung regnavano parallelamente, si svilupp\u00f2 una nuova scuola di buddhismo tibetano, chiamata Gelug, che era nata nel 1409 ed era diventata una delle quattro principali del buddhismo tibetano, \u00e8 quella che tuttora ha pi\u00f9 influenza, tanto che ad essa appartiene l'attuale Dalai Lama, pur non essendone il capo. La guida dei Gelugpa per tradizione \u00e8 un successore del fondatore della scuola, Tsongkhapa, che fond\u00f2 il monastero di Ganden, il centro principale del nuovo movimento, e fu uno dei principali maestri di quello che avrebbe ricevuto il titolo postumo di primo Dalai Lama, Gend\u00fcn Drup (1391 - 1474).\nL'affrancamento dei tibetani dai mongoli fu soltanto formale, in quanto un'alleanza stipulata nel 1497 si sostitu\u00ec al vassallaggio. L'ascesa dei Gelug port\u00f2 alla costruzione delle due celeberrime universit\u00e0 monastiche di Sera e di Drepung, rispettivamente nel 1452 e nel 1469.\nNel 1475 nacque la reincarnazione di Gendun Drup, Gend\u00fcn Gyatso (1475 - 1542), che contribu\u00ec a diffondere la dottrina Gelug in Tibet viaggiando intensamente, e nel 1578 il suo successore, il potente monaco della scuola Gelug S\u00f6nam Gyatso (1543 - 1588) divenne maestro dell'imperatore mongolo Altan Khan. Secondo alcune fonti questi gli confer\u00ec il titolo onorifico di \"Oceano di Saggezza\" (\"Dalai Lama\"), ma l'attuale Dalai Lama Tenzin Gyatso ha dichiarato che secondo le sue fonti tale appellativo fu usato dal re mongolo solo in segno di deferenza, e che non fu un'investitura ufficiale.\nMentre il primo Dalai Lama si era occupato quasi esclusivamente di approfondire gli studi teologici e diffondere la religione, il secondo entr\u00f2 nello scenario politico stringendo amicizia con il principe Phagmodrupa, mentre il terzo si rivel\u00f2 un brillante politico con i suoi uffici presso la corte mongola e divenendo amico personale del penutimo principe Phagmodrupa, Kagyud Nampar Gyalwa, Il principe successivo, Mipham Sonam Wangchuk Drakpa Namgyal Palzang, fu a capo di una delegazione che si rec\u00f2 in Mongolia per prendere in consegna quello che era stato riconosciuto come il quarto Dalai Lama, Y\u00f6nten Gyatso (1589 - 1617), un principe mongolo discendente di Altan Khan, che giunse a Lhasa accompagnato da un esercito mongolo.\nNel frattempo la dinastia Rinpung ebbe un periodo di splendore alla fine del XV secolo, che la vide completare la conquista dello Tsang, assumere la reggenza della declinante dinastia Phagmodrupa e conquistare il regno Guge della regione dello Ngari nel Tibet occidentale. Oltre a quello dei Karmapa si era assicurata anche l'appoggio del ramo Shamarpa della scuola Kagyu. Il pi\u00f9 importante dei suoi sovrani fu Donyo Dorje, che regn\u00f2 fino alla morte avvenuta nel 1510 e che guid\u00f2 un esercito fino alla zona di Lhasa, ritirandosi prima di conquistarla.\nL'espansione di questo regno nel sud-ovest e quella della scuola Gelug nella zona di Lhasa port\u00f2 allo scontro tra le due potenze, che avrebbe segnato pesantemente la storia del Tibet tra il 1500 ed il 1620. In questa fase i principi della declinante dinastia Phagmodrupa cercarono invano di comporre il conflitto.\nDopo la morte di Donyo Dorje cominci\u00f2 il declino dei Ringpunpa che port\u00f2 all'affermazione di un altro clan dello Tsang, gli Tsangpa, la cui dinastia, legata a sua volta ai Karmapa e agli Shamarpa, prese il potere nel 1565 grazie al sovrano Karma Tseten. La massima espansione Tsangpa si ebbe agli inizi del XVII secolo quando conquistarono il Tibet occidentale ed espulsero i mongoli alleati del quarto Dalai Lama, in tale occasione massacrarono 5.000 monaci Gelugpa che tentarono di resistergli dalle roccaforti di Sera e di Drepung. L'unica sconfitta di quel periodo fu quella con l'armata del ramo Drukpa della scuola Kagyu, il cui leader Shabdrung Ngawang Namgyal si distacc\u00f2 dalla storia temporale tibetana fondando il regno del Bhutan.\nNuova invasione mongola.\nNel 1640 si registr\u00f2 una nuova invasione mongola del Tibet da parte delle truppe di Gushri Khan, re degli ho\u0161uud. Questi, su invito del quinto Dalai Lama, sconfisse il nemico del patriarca, il re dello Tsang, che era legato ai karmapa, e occup\u00f2 inoltre le regioni del Tibet orientale note come Kham orientale e Amdo, dove il re Tsangpa si era alleato con alcuni feudatari locali. In seguito a tali avvenimenti il re mongolo riunific\u00f2 il Tibet, fece atto di sottomissione al Dalai Lama e gli affid\u00f2 il potere politico e spirituale del paese, ottenendone in cambio il controllo dell'esercito ed il titolo formale di re del Tibet.\nGrazie al nuovo intervento mongolo s'impose il lamaismo Gelug, che favor\u00ec la creazione di uno stato teocratico a capo del quale nel 1642 fu posto Ngawang Lobsang Gyatso (1617-1682),il grande quinto Dalai Lama (era questa la quinta incarnazione del Dalai Lama, che \u00e8 considerato un'emanazione di Avalokite\u015bvara, la divinit\u00e0 della compassione universale che protegge il Tibet). Il paese era stato finalmente riunificato, e la sua gloria era tornata a splendere, tanto che durante la visita a Pechino del Dalai Lama nel 1653, l'imperatore cinese lo accolse come un suo pari. Egli istitu\u00ec l'attuale sistema di governo tibetano, conosciuto come Gaden Phodrang, abbattuto nel 1950 dai cinesi. Il suo regno fu florido, ma alla sua morte ricominciarono congiure ed intrighi ed il paese ripiomb\u00f2 nell'anarchia.\nDopo un susseguirsi di Dalai Lama spiritualmente capaci ma temporalmente incompetenti, e con il declino della potenza mongola sua protettrice, il paese cadde in balia del limitrofo colosso cinese.\nNel 1717 un altro popolo di origine mongola, gli Dzungar, furono chiamati dai tibetani per cacciare le armate del nipote di Gushri Khan, Lha-bzang Khan, inviso alla popolazione per aver destituito il sesto Dalai Lama. Gli Dzungar invasero il Tibet e uccisero Lha-bzang, ma si resero protagonisti di barbarie tali che i tibetani per liberarsene si videro costretti a chiedere l'aiuto dei cinesi, il cui imperatore Kangxi invi\u00f2 delle truppe che presero Lhasa nel 1720. Ebbe cos\u00ec termine dopo cinque secoli il dominio mongolo nel Tibet e la Cina ottenne il diritto di avere un commissario residente (\"amban\") a Lhasa, fu cos\u00ec che il Tibet si trov\u00f2 sotto la suzerainet\u00e9 cinese, pur conservando la sovranit\u00e0.\nFu in questa occasione che i governanti tibetani cedettero gran parte del Kham orientale alla Cina in segno di gratitudine. La regione fu inglobata nelle province del Sichuan e dello Yunnan. Ai capi trib\u00f9 locali, tra i quali figurava il re di Derge, fu concesso di continuare a governare come vassalli dell'imperatore cinese con larghi margini di autonomia. Sempre nel XVIII secolo la zona nord del Kham chiamata Yushu entr\u00f2 a far parte della provincia cinese del Qinghai.\nIl protettorato cinese.\nLe truppe cinesi scortarono a Lhasa il giovane settimo Dalai Lama, nato nel Tibet orientale e l'amban fu installato in Tibet ufficialmente per rimanere a disposizione del Dalai Lama, ma in effetti per proteggere gli interessi cinesi. Questo fu l'inizio della interferenza Manci\u00f9 negli affari tibetani. Con la presa di potere del principe tibetano Mi Wang (1724-1746), fu adottata una politica a favore degli interessi cinesi.\nDal 1726 furono inviati a Lhasa due residenti cinesi per controllarne meglio la vita politica. Nuovo regnante fu il principe Ta li bador (1746-1751), anch'esso favorevole ai manci\u00f9. Alla sua morte il paese cadde in completa anarchia e la Cina ne approfitt\u00f2 per occuparlo. Quando i tibetani si ribellarono nel 1750 e uccisero l\"'amban\", l'esercito cinese entr\u00f2 nel paese e nomin\u00f2 un successore del funzionario ucciso e come regnante-fantoccio installarono il Lama Losan nag (1752-1792). Nel 1788 i guerrieri nepalesi Gurkha invasero il sud del paese e furono respinti dalle truppe cinesi.\nUn nuovo intervento cinese in Tibet si verific\u00f2 nel 1790, quando i rappresentanti (gli \"amban\") dell'imperatore manci\u00f9 si trasferirono a Lhasa e tentarono di impegnarsi in \"indicibili\" intrighi per intromettersi negli affari tibetani.\nNel 1793 il governo di Pechino promulg\u00f2 una legge per la scelta del Dalai Lama e del Panchen Lama, togliendo il privilegio alla nobilt\u00e0 tibetana, a detta dei cinesi corrotta e non adatta allo scopo. Con il nuovo sistema veniva compilata una lista di pretendenti ai titoli, ciascuno dei loro nomi veniva inserito in un'urna dalla quale veniva estratto il nome del nuovo patriarca alla presenza delle autorit\u00e0 cinesi. Tale scelta veniva in seguito ufficializzata con la ratifica del capo di stato cinese. Questo sistema \u00e8 rimasto immutato fino ai giorni odierni.\nNel frattempo, la situazione internazionale era assai peggiorata: i britannici dal 1757 avevano assunto l'intero controllo della penisola indiana e, dal 1835 al 1843, completarono la creazione del protettorato sul confinante Kashmir. Il Tibet era divenuto un \"Paese a rischio\", uno \"Stato cuscinetto\" stretto nella morsa dei cinesi ad oriente e dei britannici nel meridione.\nNel 1856 un trattato tra cinesi e britannici stabil\u00ec i confini tra Tibet e Nepal. I manci\u00f9 ottennero il controllo nominale sul Tibet Orientale per un periodo che termin\u00f2 nel 1865 quando i tibetani ripresero possesso dei territori perduti. Quando nacque il XIII Dalai Lama, il Tibet si trovava ancora sotto protettorato cinese.\nXX secolo e storia contemporanea (dal 1876 ai giorni nostri).\nNel 1898 la Gran Bretagna intervenne militarmente una prima volta in Tibet e nel 1904 sped\u00ec forze militari indiane, al comando di Sir Francis Younghusband (1863-1942) per sanare una controversia confinaria, che di fatto signific\u00f2 l'occupazione militare della regione, volta a contrastare l'interesse manifestato dallo Zar di Russia. In risposta a questa operazione militare il ministro degli esteri cinese afferm\u00f2 per la prima volta in modo esplicito che era la Cina ad avere sovranit\u00e0 sui territori tibetani.\nQuando la missione militare britannica raggiunse Lhasa, il Dalai Lama era gi\u00e0 fuggito ad Ulan Bator, in Mongolia, situazione che avrebbe costretto Sir Younghusband a ritornare in India senza aver raggiunto gli obiettivi prefissati, opzione non ritenuta accettabile. Younghusband decise quindi di redigere un trattato unilateralmente, facendolo approvare a Potala dal reggente, Ganden Tri Rinpoche, e da altri ufficiali tibetani reclutati con funzione di \"governo\".\nAll'insaputa di Younghusband il ministro tibetano con cui tratt\u00f2 era appena stato nominato, in quanto il predecessore era stato imprigionato di recente insieme ad altri ministri, accusati di essere filo-britannici e potenzialmente troppo accomodanti con il comandante inglese.\nIl trattato stipulato obblig\u00f2 il Tibet ad accettare diverse condizioni, tra cui l'apertura dei suoi confini all'India britannica senza l'imposizione di tasse doganali o altri impedimenti ai mercanti indiani e britannici, l'accettazione dell'insediamento di un agente e di avamposti commerciali nel sud del paese, l'obbligo di pagare 2,5 milioni di rupie come forma di indennizzo e l'impegno a non stringere relazioni con altre nazioni straniere senza l'approvazione preventiva della Gran Bretagna.\nLa vittoriosa spedizione dur\u00f2 un anno e l'esercito invasore si ritir\u00f2 lasciando sul campo 5.000 vittime tibetane contro le sole 5 britanniche.\nQuesto trattato anglo-tibetano fu di fatto ratificato dai cinesi nel successivo trattato sino-britannico del 1906, con cui i britannici si impegnarono a non annettersi alcun territorio tibetano e a non intromettersi nell'amministrazione di quel governo, ricevendo in cambio il consenso dei cinesi all'istituzione dei rapporti commerciali anglo-tibetani avvenuta nel 1904. Entrambe le potenze si impegnarono ad impedire che altre nazioni estendessero la loro influenza nel Tibet. Il governo di Pechino si prese inoltre la responsabilit\u00e0 del pagamento alla Gran Bretagna dei 2,5 milioni di rupie che il Tibet sarebbe stato costretto a versare in base al trattato del 1904.\nNel 1907 la Gran Bretagna e la Russia, nell'ambito della spartizione delle rispettive aree di influenza in Asia, si accordarono che, nel rispetto di quanto stipulato con i precedenti trattati del 1904 e 1906, fossero riconosciuti i diritti di suzerain sul Tibet dei cinesi, ai quali veniva riconosciuto anche il diritto di intermediazione su tutti gli affari esteri tibetani. Con tale trattato i due stati europei si impegnarono inoltre a non minacciare l'integrit\u00e0 territoriale del Tibet e a non inviare loro rappresentanze a Lhasa (Accordo anglo-russo).\nNel 1910 i manci\u00f9, che governavano la Cina, invasero nuovamente il Tibet e costrinsero il Dalai Lama a fuggire nell'India britannica dove rimase fino al 1913, dopo che in Cina scoppi\u00f2 la rivoluzione che pose fine al millenario impero nel 1911. Gli inglesi intervennero a loro volta e liberarono Lhasa nel 1912.\nL'interferenza manci\u00f9 cess\u00f2 nel 1912, in concomitanza con la fondazione della Repubblica di Cina. Nella prima costituzione di tale stato fu riaffermata la sovranit\u00e0 sul Tibet, che veniva eletto a provincia cinese.\nI tibetani risposero espellendo tutte le truppe cinesi di stanza a Lhasa e in altri centri del Tibet e il tredicesimo Dalai Lama dichiar\u00f2 l'indipendenza del Tibet nel 1913.\nNello stesso anno Tibet e Mongolia firmarono nella capitale mongola Urga, l'attuale Ulan Bator, un trattato di alleanza e di reciproco riconoscimento dell'indipendenza dalla Cina (\"Trattato di Urga\"). Le ultime truppe cinesi abbandonarono il Tibet nel 1914. Il XIII Dalai Lama fu accolto trionfalmente in Tibet e si sforz\u00f2 di modernizzare il paese nel rispetto della tradizione religiosa. Vennero create linee telefoniche, linee elettriche, le prime strade ed acquedotti, il servizio postale (vennero emessi anche i francobolli), ma la societ\u00e0 rimase quella feudale di sempre.\nNel 1914 venne negoziato in India un ulteriore trattato fra il Tibet, la Cina e la Gran Bretagna (la \"Convenzione di Simla\") per definire confini e sovranit\u00e0. Questo trattato era favorevole ai britannici e i cinesi non lo firmarono n\u00e9 lo riconobbero mai; per questo motivo rivendicano, ancora oggi, il territorio dell'Arunachal Pradesh, che i tibetani accettarono di cedere ai britannici. I confini seguivano una linea (\"Linea McMahon\") tracciata dall'allora negoziatore britannico, Sir Henry McMahon (1862-1949). L'indipendenza tibetana, sotto la suzerainet\u00e9 cinese, era contemplata nell'accordo bilaterale che venne raggiunto a Simla tra Tibet e India Britannica lo stesso giorno in cui la delegazione cinese lasci\u00f2 la convenzione (3 luglio 1914), ma non pot\u00e9 essere ratificata per l'assenza dei cinesi.\nLa prima guerra mondiale e la guerra civile cinese causarono un impoverimento della Cina che accanton\u00f2 provvisoriamente l'interesse per il Tibet, facendo s\u00ec che Thubten Gyatso (XIII Dalai Lama, 1876-1933) governasse indisturbato sul territorio reclamato oggi dal Governo tibetano in esilio, ad eccezione della regione dell'Amdo (Qinghai) dove gli Hui, che controllavano i territori vicini dello Xining, cercavano di estendere il proprio potere.\nNel 1927 la Cina spost\u00f2 la capitale a Nanchino, dove fu spostata anche la commissione per gli affari mongoli e tibetani, nella quale furono fatti entrare come membri diverse personalit\u00e0 tibetane, tra cui il Dalai lama ed il Panchen Lama.\nPer un trentennio il Tibet si mantenne equidistante da tutte le potenze, e permise ad una spedizione pseudoscientifica inviata dal Terzo Reich nel 1938, di cercare il fantomatico regno di Shambhala (o Xambala), un regno sotterraneo centroasiatico la cui ipotetica capitale Agharti sarebbe stata governata da saggi rappresentanti della \"razza ariana\".\nNel 1942, nel corso della seconda guerra mondiale, la strada di rifornimento tra India e Cina che passava per la Birmania fu interrotta dai giapponesi. Il governo britannico richiese invano il permesso di aprire una via militare per i rifornimenti attraverso Zayul (Tibet nord- orientale) al governo tibetano, che si era dichiarato neutrale e non allineato.\nFu una vittoria tanto fragile quanto breve: contando sull'appoggio della potenza militare britannica, non venne ammodernato l'esercito, e dopo trent'anni d'instabilit\u00e0 politica all'interno della Cina, nel 1949 i comunisti cinesi presero il potere, mentre i britannici avevano evacuato l'India gi\u00e0 nel 1947. La neonata repubblica indiana allacci\u00f2 nel 1948 relazioni diplomatiche col Tibet, mentre la repubblica nazionalista cinese mantenne l'ambasciata a Lhasa fino all'8 luglio 1949, quando il governo tibetano ne chiese la soppressione in seguito alla sconfitta dell'esercito nazionalista cinese da parte dell'Esercito Popolare di Liberazione. Complice il mondo distratto dalla contemporanea guerra di Corea, nel 1950 i comunisti cinesi entrarono in Tibet al grido: \"Liberiamo il Tibet dagli imperialisti e dagli schiavisti\".\nNella Repubblica Popolare Cinese.\nIl cosiddetto \"Tibet storico\" (territori in cui vivono anche popolazioni tibetane) aveva una superficie quasi doppia rispetto a quella della regione autonoma locale odierna. Con 3,8 milioni di chilometri quadrati di superficie, quanto l'Europa occidentale, il Tibet storico occupa un terzo della Repubblica popolare cinese, ma i suoi sei milioni di abitanti sono appena lo 0,5 per cento della popolazione cinese.\nQuesta immensa regione di montagne e altipiani ha sempre attirato gli appetiti dei vicini per la sua posizione strategica (fra Cina e India), perch\u00e9 controlla riserve d'acqua vitali per tutto il continente (lo Yangze, il Fiume Giallo, il Mekong, l'Indo, il Brahmaputra nascono qui), e giacimenti di minerali preziosi dall'oro all'uranio.\nLe mire coloniali della Cina sul Tibet sono una costante nella storia: l'indipendenza del Tibet, i cui abitanti sono linguisticamente affini anche ai birmani con cui condividono il ceppo di lingue sino-tibeto-birmane, non venne accettata dalla Cina repubblicana, che dopo il 1911 prese il posto della dinastia mancese (1644 - 1911), l'ultima delle dinastie imperiali. Il fondatore della Repubblica di Cina, Sun Yat Sen (1866-1925) non solo non ammise la secessione della Mongolia, del Tibet e del Tannu Tuva, ma si propose di riconquistare tutti i territori storicamente appartenuti alla Cina, vale a dire la penisola Coreana, il Vietnam settentrionale, l'isola di Sachalin, il kashmir, il Nepal, il Sikkim, il Bhutan, la regione del Wakkan (Afghanistan), la regione russa dei fiumi Ussuri ed Amur, le regioni settentrionali della Birmania e del Laos (i territori Shan), nonch\u00e9 quelle orientali del Tagikistan, dell'Uzbekistan, del Turkmenistan, del Kazakistan e del Kirghizistan.\nNel periodo tra il 1914 ed il 1949 il caos dominava la Cina, con una guerra civile sanguinosa tra i nazionalisti del Guomindang (allora al potere) ed i comunisti di Mao Zedong (1893 - 1976), in concomitanza con l'aggressione nipponica del 1931 - 1945. La vittoria di Mao, nel 1949, e la proclamazione della Repubblica popolare cinese il 1\u00ba ottobre di quell'anno, fecero tornare alla ribalta la questione dei \"Territori separati dalla madrepatria\". Durante il discorso del 1\u00ba ottobre, Mao cit\u00f2, appunto, uno ad uno i territori che sarebbero stati ricondotti alla Cina: l'isola di Hainan (occupata tra il marzo ed il maggio del 1950), l'isola di Taiwan, le isole Pescadores, Spratley, Quemoy, Isole Matsu, la regione indiana dell'Aksai Chin (Ladakh, conquistato nella guerra del 1962), la regione indiana controllata dalla britannica Agenzia della frontiera nordorientale (North East Frontier Agency, NEFA, regione dell'alto corso del fiume Brahmaputra) ed, appunto il Tibet.\nGi\u00e0 il 1\u00ba gennaio 1950 Radio Pechino annunci\u00f2 per il Tibet l'imminente \"liberazione dal giogo dell'imperialismo britannico\" (l'influenza britannica in realt\u00e0 era finita con la seconda guerra mondiale e l'indipendenza dell'India, nel 1947). Il Dalai Lama e il Panchen Lama, allora adolescenti, firmarono messaggi in cui chiedevano l'intervento della Cina per proteggere il Tibet dalle potenze straniere nemiche. \nLa Guerra di Corea, scoppiata all'alba di domenica 25 giugno 1950, e l'intervento americano a sostegno della Corea del Sud attaccata dalla comunista Corea del Nord di Kim Il Sung (1912-1994) dettero alla Cina l'occasione sperata per occupare il Tibet. Distolta dai fatti di Corea, l'opinione pubblica mondiale venne colta di sorpresa allorch\u00e9, il 7 ottobre 1950, quarantamila soldati dell'Esercito di liberazione popolare attraversarono il corso superiore dello Yangtze e dilagarono in tutto il Tibet orientale, il Kham, oggigiorno in gran parte incorporato nelle provincie cinesi del Sichuan, del Gansu e del Qinghai, uccidendo ottomila male armati soldati tibetani, e senza praticamente incontrare resistenze di sorta. Una settimana dopo l'attuale Dalai Lama, Tenzin Gyatso (1935-vivente) venne dichiarato maggiorenne e divent\u00f2 sovrano del Tibet a tutti gli effetti.\nNel 1950 40.000 soldati dell'Esercito di Liberazione Popolare, con una campagna bellica pianificata dal futuro leader Deng Xiaoping, entrarono in Tibet frantumando il presidio militare tibetano, ed occuparono la parte occidentale del Kham a cui venne dato il nome di Qamdo ed assegnato la status di territorio a statuto speciale.\nNessuno stato sovrano ha mai riconosciuto l'indipendenza del Tibet e anche i paesi europei, coerentemente con il diritto internazionale, trattarono l'invasione come una questione interna cinese (del resto, allora, la Repubblica popolare cinese non era diplomaticamente riconosciuta dagli Stati Uniti e dall'Europa Occidentale) . Ancora oggi tutti i paesi del mondo riconoscono il Tibet come una regione della Cina e non come un'entit\u00e0 indipendente.\nSardar Vallabhbhai Patel (1875-1950), il vice primo ministro dell'India di allora, cos\u00ec si espresse: \"La recente e amara vicenda (l'invasione cinese del Tibet) ci dice anche che il comunismo non \u00e8 uno scudo contro l'imperialismo e che i comunisti sono buoni o cattivi imperialisti come tutti. Le ambizioni cinesi sotto questo aspetto non riguardano solo i fianchi himalayani dalla nostra parte ma includono anche importanti parti dell'Assam. Hanno anche ambizioni sulla Birmania\".\nAnche il Dr. Rama Manohar Lohia (1910-1967), leader comunista indiano, dopo aver fortemente condannato la violazione, cos\u00ec si espresse: \"Il governo cinese invadendo il Tibet ha portato offesa non solo contro il senso morale internazionale, ma anche contro gli interessi dell'India: il Tibet rappresenta il palmo della mano ed ora la Cina vuole pure le dita, ovvero Nepal, Bhutan, Sikkim ed i territori indiani ad oriente ed occidente della Linea McMahon\".\nNegli annali delle Nazioni Unite, a quella data, l'unico Paese che invano sollev\u00f2 la questione fu El Salvador.\nIl 17 novembre 1950 il XIV Dalai Lama Tenzin Gyatso (l'attuale Dalai Lama) assunse i pieni poteri spirituali e temporali come Capo dello Stato, nonostante avesse appena compiuto il sedicesimo anno. Fu lui a firmare l'\"accordo dei 17 punti\" del 23 maggio 1951 noto come \"Trattato di liberazione pacifica\", e successivamente sarebbe diventato vicepresidente del Comitato permanente del Congresso nazionale del popolo. In seguito la Cina us\u00f2 questo documento per attuare il piano di trasformare il Tibet in una colonia cinese senza tenere alcun conto della forte resistenza del popolo tibetano.\nPrivato dei suoi territori settentrionali ed orientali, il 9 settembre 1951 il Tibet dovette accogliere 3.000 soldati cinesi da acquartierare nella capitale Lhasa e dovette cambiare il proprio nome adottando quello cinese di Xizang. Questa data segna effettivamente la fine dell'indipendenza tibetana.\nIl Tibet doveva rinunciare, tra l'altro, ad una politica estera autonoma, a batter moneta e a stampare francobolli. Poich\u00e9 alcune riforme del nuovo governo, tra le quali quella di una redistribuzione delle terre, sarebbero risultate impopolari tra monaci e aristocratici, l'accordo dei 17 punti previde un graduale inserimento di tali riforme nell'arco di sei anni. Con la sorpresa dei tibetani, da tale piano furono escluse le regioni periferiche del Kham e dell'Amdo, nelle quali le pesanti riforme furono imposte con risoluzione immediata e con l'uso della forza.\nLe pesanti imposizioni nelle due regioni provocarono locali rivolte duramente sedate dai cinesi, che arrivarono a bombardare con l'aviazione i monasteri in cui si erano asserragliati i ribelli khamba. Vennero anche imposte pesanti tasse sui monasteri sia per indebolirli come centri di potere, sia per finanziare le costose campagne di occupazione.\nGi\u00e0 nel 1952 i cinesi vennero economicamente incentivati a trasferirsi in massa in Tibet dalle regioni limitrofe, tanto che oggigiorno i tibetani, sei milioni, sono in minoranza nel proprio paese nei confronti degli immigrati han. Il Dalai Lama chiese due anni dopo un incontro con Mao Tse Tung (1893 - 1976) e con Deng Xiaoping (1904 - 1997) per negoziare invano una soluzione pacifica.\nNel 1954, contemporaneamente al riconoscimento indiano dell'annessione cinese del Tibet, il Dalai Lama e il Panchen Lama, invitati a Pechino, rimasero affascinati da Mao e dagli altri leader comunisti e solo alla fine del loro soggiorno questi ultimi gettarono la maschera accusando il Buddhismo di essere un \"veleno\". Tornati in patria i due giovani leader religiosi scoprirono che lontano da Lhasa, nelle provincie di Amdo e Kham, le milizie comuniste avevano gi\u00e0 cominciato a svuotare i monasteri ed a perseguitare il clero buddista. La colonizzazione \"pacifica\" del Tibet si scontrava con una reale e sistematica distruzione del culto tibetano e dei monasteri, nella completa indifferenza mondiale. Repressione e arresti di massa scatenarono nel 1955 le prime fiammate di insurrezione armata, a cui partecipano i monaci buddisti. A quel punto, gli Stati Uniti, che avevano gi\u00e0 combattuto direttamente contro i cinesi in Corea, presero l'iniziativa e la CIA venne incaricata di addestrare la resistenza tibetana. L'aiuto verr\u00e0 interrotto un quindicennio dopo da Richard Nixon (1913-1994) e da Henry Kissinger (1923) nel 1971 dopo il disgelo con la Cina al fine di trovare una via d'uscita alla guerra del Vietnam.\nApprofittando dei dissidi in seno al Partito Comunista Cinese in seguito alla fallimentare e tragica esperienza del \"grande balzo in avanti\" e con il supporto della CIA, il 10 marzo 1959 il movimento di resistenza tibetano, ormai esteso a tutto il Paese, culmin\u00f2 in una sollevazione che fu repressa col dispiegamento da parte del governo cinese di 150.000 uomini e di unit\u00e0 aeree. Migliaia di uomini, donne e bambini vennero massacrati nelle strade di Lhasa e in altri luoghi. Il 17 marzo 1959 il Dalai Lama abbandon\u00f2 Lhasa per cercare asilo politico in India seguito da oltre 80.000 profughi tibetani, negli anni successivi la diaspora continu\u00f2 fino a toccare il numero odierno di 130.000 profughi dispersi in tutto il mondo. La sollevazione si stima abbia comportato una strage di almeno 65.000 persone (cifre pi\u00f9 attendibili indicano in 80.000 vittime e 300.000 profughi). Per il Tibet inizi\u00f2 un periodo tragico, privato com'era del suo capo di stato e guida spirituale.\nTenzin Gyatso (il XIV Dalai Lama) e altri funzionari del governo si stabilirono a Dharamsala in India, ma sparuti gruppi di resistenza continuarono la lotta in patria fino al 1969. Pi\u00f9 volte il ministro cinese Zhou Enlai (1898-1976) chiese all'India l'estradizione del Dalai Lama.\nNel 1965, con la proclamazione della nascita della \"T.A.R.\" (\"Regione Autonoma del Tibet\"), il paese perde ogni forma seppur velata d'indipendenza, divenendo una regione autonoma della Cina amministrata direttamente da Pechino, con questo atto il Tibet venne annesso alla Cina de facto, come annunci\u00f2 l'allora presidente della Repubblica popolare, Liu Shaoqi (1898-1969).\nIl biennio 1966-1968 fu tragico per il Tibet. Durante la \"Grande rivoluzione culturale\", i rivoluzionari cinesi organizzarono campagne di vandalismo contro monasteri e siti simbolo della cultura antica. Dal 1950 venne distrutta la quasi totalit\u00e0 dei monasteri, oltre 6.000, di cui molti secolari. Un gran numero di tibetani venne ucciso e molte migliaia furono arrestate. Anche oggi si contano tibetani, soprattutto monaci e monache, nelle carceri cinesi per reati politici legati alla richiesta di indipendenza.\nLa nuova resistenza ha inizio nel 1977 e dura tuttora, dopo due dure repressioni, rispettivamente nel 1980 e nel 1989. Nel 1978, 1979, 1981, 1984 e 1991 la stampa mondiale si occup\u00f2 dell'irrisolto problema tibetano.\nIl Governo tibetano in esilio denuncia la volont\u00e0 del Governo cinese di cancellare definitivamente la cultura del paese con la repressione e con una propaganda martellante sui mass media e per le strade. Il Dalai Lama ormai non richiede pi\u00f9 l'indipendenza del Tibet, ma una vera autodeterminazione che possa preservare ci\u00f2 che \u00e8 rimasto della sua cultura e garantire ai tibetani i diritti umani fondamentali.\nDopo la morte di Mao, \u00e8 continuata la resistenza attiva e passiva dei tibetani. Il nuovo leader cinese, Deng Xiaoping (1904-1997), ha promosso a partire dal 1983 massicci trasferimenti di cinesi in Tibet ed il trasferimento forzato \u00e8 stato incrementato dopo il fallimento dei colloqui segreti tra il governo cinese ed il Dalai Lama nel 1987, quando quest'ultimo propose agli Stati Uniti un accordo di mediazione con la Cina che salvaguardasse l'identit\u00e0 culturale del suo Paese (21 settembre). Tuttavia questo \"trasferimento forzato\" non \u00e8 provato da nessun documento. Alle manifestazioni in Tibet la Cina rispose con un'ennesima repressione che fece due morti.\nLa morte del Panchen Lama nel 1994 ha aggravato la tensione.\nNel marzo del 2008, con l'approssimarsi dell'apertura a Pechino dei giochi olimpici, sono scoppiate nuove manifestazioni a Lhasa, promosse da elementi estremisti tibetani contestatori della linea \"morbida\" del Dalai Lama, che sono state represse con mano inizialmente cauta. Tali scontri hanno provocato grande imbarazzo al governo cinese, che su pressione della comunit\u00e0 internazionale ha ripreso i colloqui poche settimane pi\u00f9 tardi in un incontro a Pechino con i rappresentanti designati dal Dalai Lama.\nNel frattempo, lo stile di vita sempre pi\u00f9 \"occidentale\" della giovent\u00f9 cinese nelle grandi citt\u00e0, ha fatto scoprire agli adolescenti il messaggio pacifico del Dalai Lama, tanto che nella primavera del 2010, ad un dibattito organizzato da una televisione statunitense, hanno potuto partecipare senza limitazioni della censura anche giovani cinesi della Repubblica Popolare, i quali hanno potuto porre in diretta domande anche politiche al Dalai Lama, ricevendo risposte dal tono molto pacato."}
{"id": "1440799", "revid": "1305772", "url": "https://it.wikipedia.org/wiki?curid=1440799", "title": "Heavenly Sword", "text": "Heavenly Sword \u00e8 un videogioco della Ninja Theory distribuito dalla SCEE e disponibile esclusivamente per PlayStation 3. Il gioco \u00e8 uscito in Europa il 12 settembre 2007 negli Stati Uniti il 14 settembre 2007 e in Australia il 20 settembre 2007.\nTrama.\nIl gioco parla di una giovane donna, Nariko, che secondo una profezia sarebbe dovuta nascere uomo e liberare la propria terra da Bohan, un re malvagio guidato dal Re corvo, un demone. Proprio per il fatto di essere donna, Nariko \u00e8 considerata maledetta. Nariko impugna la \"Heavenly Sword\" (\"spada celestiale\") pur sapendo che ben presto risucchier\u00e0 la sua vita. Infatti nella battaglia finale la spada la uccide, ma riceve la benedizione degli dei, che la riportano in vita per sconfiggere Re Bohan, che intanto ha ricevuto il potere del demone corvo. Dopo una dura battaglia lei lo ferisce a morte, e il Re corvo per punizione lo acceca. Subito dopo Nariko muore e affida la spada a Kai, la sua migliore amica, dicendole che dovr\u00e0 nasconderla perch\u00e9 molte persone vogliono il suo potere per dominare.\nModalit\u00e0 di gioco.\nI controlli di Nariko nel gioco sono caratterizzati da tre tipi di attacchi: l'assetto \"velocit\u00e0\" che permette di portare attacchi veloci con la spada divisa in due pezzi. L'assetto \"forza\" che permette di fare attacchi potenti ma lenti e infine l'assetto \"distanza\" che permette di attaccare a distanza ma debolmente. Inoltre con l'assetto distanza grazie al sensore di movimento del controller SIXAXIS si possono fare delle spettacolari combo aeree oltre a quelle degli altri due assetti. Sempre utilizzando il sensore di movimento del SISAXIS si pu\u00f2 cambiare la visuale spostandolo verso destra o sinistra. Non \u00e8 presente il salto, tranne nelle combo aeree.\nKai ha un diverso controllo rispetto a Nariko. Pu\u00f2 evitare i nemici stordendoli, e pu\u00f2 saltare gli ostacoli, eludendo i nemici.\nLa sua arma principale \u00e8 il twing twang, una specie di balestra. Grazie al sensore di movimento del SIXAXIS si pu\u00f2 controllare il movimento delle frecce spostando il SIXAXIS in gi\u00f9, su, destra e sinistra.\nPersonaggi.\nNariko.\nNariko \u00e8 la protagonista del gioco. All'inizio del gioco ha 23 anni. \u00c8 la figlia del capo di un clan che custodiva la Heavenly Sword per evitare che qualcuno la prendesse e la usasse per dominare il mondo. Nariko viene considerata maledetta dai membri del clan, perch\u00e9 al suo posto secondo una profezia sarebbe dovuto nascere un uomo benedetto dagli dei, che avrebbe liberato il clan dal malvagio Re Bohan. Per questo il padre aveva tentato di ucciderla quando era ancora una neonata. L'unica sua amica era Kai. Quando il padre di Nariko viene catturato dagli uomini di Bohan lei decide di impugnare la terribile Heavenly Sword per liberare suo padre e gli altri membri del clan, e anche per vendicarsi delle perfidie di Bohan. Nariko sapeva che presto la spada l'avrebbe uccisa.\nKai.\nKai ha 18 anni ed \u00e8 la migliore amica di Nariko nonch\u00e9 sua sorella adottiva. Nariko l'ha trovata abbandonata che mangiava scarafaggi; Sua madre era stata uccisa da un generale di Re Bohan e di questo se ne ricorder\u00e0 solo quando vede la mummia della madre nell'armeria del palazzo di Bohan. Dopo che Nariko l'ha trovata \u00e8 diventata un membro del suo clan, dimostrando di saper maneggiare perfettamente il \"twing twang\", una specie di balestra, e ad aiutarla grazie alla sua capacit\u00e0 di essere agile come un gatto. Dopo la battaglia finale le viene affidata la Heavenly Sword da nascondere."}
{"id": "1440803", "revid": "339392", "url": "https://it.wikipedia.org/wiki?curid=1440803", "title": "Nikolai Stepanovich Chernykh", "text": ""}
{"id": "1440806", "revid": "57342", "url": "https://it.wikipedia.org/wiki?curid=1440806", "title": "Riccardo Barreiro", "text": ""}
{"id": "1440807", "revid": "1728", "url": "https://it.wikipedia.org/wiki?curid=1440807", "title": "Viktor Amazaspovi\u010d Ambartsumian", "text": ""}
{"id": "1440813", "revid": "729019", "url": "https://it.wikipedia.org/wiki?curid=1440813", "title": "Luna 8", "text": "Luna 8 fu una sonda lanciata dall'URSS con l'intenzione di effettuare un atterraggio morbido sulla Luna. A causa di un guasto si schiant\u00f2 sul suolo lunare.\nLa missione.\nLuna 8 fu lanciata il 3 dicembre del 1965 alle 10:48:00 UTC. La missione fu quasi un successo, infatti and\u00f2 tutto come previsto. La correzione di rotta, effettuata il 4 dicembre fu perfetta e Luna 8 raggiunse l'orbita lunare senza intoppi. Poco prima dell'accensione del razzo frenante fu inviato da terra l'ordine di dispiegare gli airbag che dovevano proteggere la sonda dall'impatto con il suolo lunare. Un airbag si strapp\u00f2 durante l'apertura e dal buco fuoriusc\u00ec aria che fece ruotare Luna 8 di 12 gradi al secondo.&lt;BR&gt;\nIl velivolo recuper\u00f2 un controllo parziale e accese il razzo frenante per 9 secondi, successivamente perse l'assetto e il razzo si spense. Luna 8 impatt\u00f2 con la Luna il 6 dicembre alle 21:51:30 UTC nelle vicinanze del cratere Keplero.&lt;BR&gt;\nDurante questa missione fu completata la sperimentazione di un sistema di guida basato sulle stelle, del controllo di rotta e altri apparati elettronici."}
{"id": "1440821", "revid": "767487", "url": "https://it.wikipedia.org/wiki?curid=1440821", "title": "Laura Troschel", "text": "Attrice versatile, ha interpretato molte commedie all'italiana degli anni settanta.\nBiografia.\nNata a Varese, cresciuta a Genova, si \u00e8 trasferita a Roma all'et\u00e0 di 14 anni.\nApprod\u00f2 giovanissima nel mondo dello spettacolo, ma dopo i problemi riscontrati con i primi film (in cui utilizzava il nome di Costanza Spada), bloccati dalla censura dell'epoca, si dedic\u00f2 al teatro con Franco Mol\u00e8, caposcuola dell'avanguardia romana, al Teatro Ringhiera, per poi, nella stagione 1975/76, fare cabaret con Anna Mazzamauro, Bruno Lauzi, Daniele Formica ed Elio Pandolfi e, infine, diventare dal 1976 al 1982 primadonna del Bagaglino di Castellacci e Pingitore, sul palcoscenico dello storico Salone Margherita.\nDopo due commedie musicali al Teatro Brancaccio come protagonista, debutt\u00f2 al cinema, recitando in \"A mosca cieca\" (1966), \"Quel maledetto giorno della resa dei conti\", \"4 mosche di velluto grigio\" (1971), \"Prima notte di nozze\" (1976), \"Nerone\" (1977), \"Scherzi da prete\" (1978), \"Tutti a squola\" e \"L'imbranato\" (1979), \"La gabbia\" (1985), \"Raul - Diritto di uccidere\" (2005).\nPer la televisione, insieme all'allora marito Pippo Franco ha condotto \"C'era una volta Roma\" (1979), dove cantavano anche la sigla di testa \"Ammazza quanto \u00e8 bra!\", e, con la presenza aggiunta di Claudio Cecchetto, il programma di prima serata \"Scacco Matto\" (1980), abbinato alla Lotteria Italia, cantando anche in questo caso sia la sigla di testa che quella di coda; inoltre ha partecipato alla serie \"I ragazzi del muretto\" e alla soap opera \"Un posto al sole\".\nNel 1978 e nel 1981 ha posato nuda per la rivista erotica \"Playmen\".\nIl teatro \u00e8 stato per\u00f2 sempre il suo vero amore, con un repertorio che spaziava dalle commedie brillanti ai ruoli drammatici: tra le sue partecipazioni pi\u00f9 importanti, \"La bottega del caff\u00e8\" di Carlo Goldoni, al fianco di Arnoldo Fo\u00e0, \"Le Barzotte\" di Pier Francesco Pingitore con Martufello, Max Tortora e Lorenza Guerrieri, \"Last Minute\" di Guido Polito e Alberto Ricci Hoiss con Sandra Milo, Mita Medici e Lorenza Guerrieri con la regia di Silvio Giordani nella stagione teatrale 2012-13, e la sua ultima interpretazione da protagonista in \"Incanto di Natale\" di Paola Nicoletti.\nNel 1994 divorzi\u00f2 da Pippo Franco da cui aveva avuto il figlio Simone.\nDopo una breve malattia \u00e8 morta a Roma il 29 settembre 2016."}
{"id": "1440822", "revid": "57342", "url": "https://it.wikipedia.org/wiki?curid=1440822", "title": "Enrique Breccia", "text": "Carriera.\nEnrique Breccia, figlio di uno dei pi\u00f9 grandi artisti latino-americani di tutti i tempi, Alberto Breccia, ha realizzato il suo primo lavoro nel 1968, quando insieme al padre ha illustrato \"La Vida del Che\", una biografia del rivoluzionario Che Guevara scritta da H\u00e9ctor Germ\u00e1n Oesterheld. \nNel 1972 inizia la sua collaborazione con la casa editrice inglese Fleetway, disegnando il fumetto \"Spy 13\" con uno pseudonimo, e poi una serie di storie di guerra per la rivista italiana \"Linus\".\nLa sua collaborazione con lo sceneggiatore Carlos Trillo \u00e8 iniziata nel 1976 con il fumetto \"El Buen Dios\", immediatamente seguito da \"Alvar Mayor\", il suo pi\u00f9 famoso personaggio. Ha avuto diverse altre collaborazioni di successo con Trillo, come la mini serie \"Robin delle stelle\" (\"El Peregrino de la Estrellas\"), il surreale \"Los Viajes del Marco Mono\" e \"El Reino del Azul\". Nel 1983 ha disegnato \"Ib\u00e1\u00f1ez\" scritto da Robin Wood, e, l'anno seguente, \"El Sue\u00f1ero\" e \"El Cazador del Tiempo\" di cui \u00e8 anche sceneggiatore. Ha anche realizzato parecchi adattamenti a fumetti di romanzi famosi come \"L'isola del tesoro\" e \"Moby Dick\". Nel 1987 ha pubblicato il romanzo a fumetti \"Lope de Aguirre\".\nNel 2000 inizia la sua collaborazione con gli editori americani di fumetti, lavorando su X-Force per la Marvel, e per la DC Comics \"Legion Worlds\" e \"\". Nel 2002 ha disegnato il romanzo a fumetti \"Lovecraft\", sulla vita dello scrittore H. P. Lovecraft scritto da Hans Rodionoff, per la Vertigo. Sempre per la casa editrice statunitense nel 2005 \u00e8 diventato l'artista principale della serie \"Swamp Thing\", disegnando 22 numeri fino al 2007.\nVive a Spoleto, in Italia, dove collabora con la casa editrice 001 Edizioni che pubblica le sue opere in Italia, Spagna e, prossimamente, in Francia. Importanti sono anche le sue collaborazioni per i romanzi illustrati per l'editore catalano Zorro Rojo e dell'italiana Gallucci.\nNel 2011, per il mercato francese, ha realizzato \"Les sentinelles\", pubblicato dalle edizioni Delcourt, su testi di Xavier Dorison.\nNel 2012, per la Sergio Bonelli Editore, ha realizzato una storia di Dylan Dog pubblicata sull'ottavo volume del Dylan Dog Color Fest. Sempre per la Bonelli ha illustrato uno speciale estivo di Tex Willer (un cosiddetto \"Texone\") intitolato \"Capitan Jack\", su testi di Tito Faraci, pubblicato nel giugno 2016."}
{"id": "1440824", "revid": "287204", "url": "https://it.wikipedia.org/wiki?curid=1440824", "title": "Provincia di Nyanza", "text": "La provincia di Nyanza (in inglese: Nyanza Province) era una delle province del Kenya. Il capoluogo era Kisumu, la terza citt\u00e0 del Kenya dopo Nairobi (la capitale) e Mombasa. La provincia occupava la parte sudoccidentale del paese e includeva il lago Vittoria. L'etnia predominante era quella Luo. Il nome della provincia significa \"grande massa d'acqua\" nella lingua del popolo Sukuma.\nSuddivisione amministrativa.\nLa provincia di Nyanza contava inizialmente 4 distretti (\"wilaya'at\"); negli anni 1990 il numero dei distretti \u00e8 stato portato a 11:"}
{"id": "1440825", "revid": "2091899", "url": "https://it.wikipedia.org/wiki?curid=1440825", "title": "Nonnina Weatherwax", "text": "Esmerelda \"Esme\" Weatherwax \u00e8 un personaggio fittizio della serie del \"Mondo Disco\" di Terry Pratchett. \u00c8 una strega e un membro della congrega di Lancre, fa la sua prima apparizione in \"L'arte della magia\". \nPersonalit\u00e0.\nEstremamente autoritaria, il personaggio di Nonnina Weatherwax si basa sullo stereotipo della vecchia nel mito della dea triplice, anche se sembra spesso che racchiuda tutte e tre le nature'non ha problemi ad esibire il suo aspetto da vecchia strega tradizionale. Generalmente ci si riferisce alla sua presenza come \"la fanciulla, la madre e ...l'altra\", la gente va da lei in cerca di aiuto quando non ha scelta, mentre va da Tata Ogg (la madre) a chiedere consigli di continuo.\nLa scopa di Nonnina \u00e8 famosa per essere vecchia e scostante. Le \u00e8 stata \"prestata\" dalla sua collega Hilta. \u00c8 stata riparata cos\u00ec tante volte che c'\u00e8 rimasto poco o nulla della scopa originale, e spesso chi la usa deve prendere velocit\u00e0 correndo a terra, e questo fa di questa scopa l'unica nel Mondo Disco che richieda una partenza d'urto. Tuttavia, una volta partita, essa \u00e8 considerevolmente veloce.\nLa reputazione di Nonnina Weatherwax si \u00e8 diffusa al di l\u00e0 dei confini delle singole specie: i troll delle Ramtop la chiamano \"Aaoograha hoa\" (\"\"Colei che deve essere evitata\") mentre i nani la chiamano 'ez'rek d'b'duz, (\"Fai il giro dall'altro lato della montagna\"). \nAspetto.\nNonnina Weatherwax, se pu\u00f2, indossa un semplice vestito nero, un mantello nero piuttosto malconcio ed un lungo cappello appuntito, fissato alla sua acconciatura (una crocchia grigia dall'aspetto rigido) con una moltitudine di forcine. \u00c8 magra e, nonostante non sia veramente alta, ha un aspetto cos\u00ec autorevole da sembrare molto pi\u00f9 alta. Dice di pesare \"9 pietre\"\" (circa 57 chilogrammi).\nNonostante i suoi sforzi, ha ancora una pelle perfetta, non una sola verruca e tutti i suoi denti, anche se il suo sguardo \u00e8 penetrante e pieno di tratti inquietanti.\nRuolo.\nNel Mondodisco, tra i doveri di una strega c'\u00e8 l'ostetricia e la sepoltura dei morti. Se possibile, la gente chiama Tata per la prima e la Nonnina per la seconda. In effetti Tata Ogg e Nonnina Weatherwax formano una squadra perfetta con la Nonnina che fa ci\u00f2 che deve essere fatto e Tata che fascia i feriti..\nNonnina ha avuto un'unica apprendista, Eskarina Smith, che \u00e8 diventata il primo stregone femmina e che ricompare in I shall wear midnight. Magrat Garlick, Agnes Nitt e Tiffany Aching sono state ufficialmente educate da altre streghe, ma \"di tanto in tanto\" sono state a lezione da Nonnina Weatherwax.\nPotere.\nNonnina Weatherwax \u00e8 una strega molto potente, ed \u00e8 riconosciuta come pi\u00f9 potente della pi\u00f9 famosa strega di Mondo Disco, Black Aliss (vero nome: Aliss Demurrage) che \u00e8 responsabile di tutte le stregonerie eseguite nelle fiabe, come addormentare un intero castello o venire spinta nel suo stesso forno da bambini impertinenti. Sembra che l'insegnante dell'insegnante dell'insegnante della sua insegnante fosse Black Aliss..\nTerry Pratchett fa notare che ha sempre ritenuto che sia Tata Ogg la pi\u00f9 potente delle streghe, ma che lei \u00e8 troppo saggia per farlo sapere.\nFamiglia.\nNonnina Weatherwax si \u00e8 occupata di sua madre fino alla sua morte, ed \u00e8 una lontana cugina di Galder Weatherwax, il primo Arcicancelliere dell'Universit\u00e0 Invisibile.\nNon ha ancora conosciuto l'amore fisico e lo si capisce dalla sua abilit\u00e0 nella cattura degli unicorni, cosa che di solito possono fare solo le vergini. Tuttavia ha avuto delle relazioni nel corso della sua vita, da ragazza, \u00e8 stata legata sentimentalmente a Mustrum Ridcully e si suppone che si sia sposata con lui in una realt\u00e0 parallela dove hanno avuto molti bambini.\nHa una sorella, Lilith \"Lily\" Weatherwax, che ha lasciato la famiglia da giovane per intraprendere la carriera di fata madrina.\nUn discorso particolare merita la nonna materna, Alison Weatherwax: allontanatasi dalla famiglia prima che Esmeralda potesse conoscerla, la stessa Esmeralda teme che potesse essere diventata una strega malvagia.\nScoprir\u00e0 invece che ha avuto un passato come cacciatrice di vampiri.\nApparizioni.\nNonnina fa un'apparizione breve anche in \"L'intrepida Tiffany e i Piccoli Uomini Liberi\", ma i romanzi che la vedono all'opera sono: \nMuore all'inizio di \"The Shepherd's Crown\", dopo avere preparato accuratamente tutto l'occorrente per il suo funerale"}
{"id": "1440827", "revid": "22995", "url": "https://it.wikipedia.org/wiki?curid=1440827", "title": "Space Shuttle External Tank", "text": ""}
{"id": "1440828", "revid": "228587", "url": "https://it.wikipedia.org/wiki?curid=1440828", "title": "Bondo", "text": ""}
{"id": "1440830", "revid": "599013", "url": "https://it.wikipedia.org/wiki?curid=1440830", "title": "S\u00e2mb\u0103ta", "text": "Il toponimo S\u00e2mb\u0103ta (dal romeno \"S\u00e2mb\u0103ta\", sabato) pu\u00f2 riferirsi a diverse localit\u00e0 della Romania:"}
{"id": "1440839", "revid": "287204", "url": "https://it.wikipedia.org/wiki?curid=1440839", "title": "Sanmartin", "text": ""}
{"id": "1440843", "revid": "1335892", "url": "https://it.wikipedia.org/wiki?curid=1440843", "title": "Provincia della Rift Valley", "text": "La provincia della Rift Valley (in inglese: \"Rift Valley Province\"; in swahili: \"Mkoa wa Bonde la Ufa\") era una delle province del Kenya. Il capoluogo era Nakuru. Si trattava della regione pi\u00f9 grande, pi\u00f9 popolata e pi\u00f9 sviluppata del paese.\nSi estendeva sulla Grande Rift Valley, da cui prendeva il nome.\nSuddivisione amministrativa.\nLa provincia era suddivisa in 18 distretti (\"wilaya'at\"):"}
{"id": "1440847", "revid": "1318658", "url": "https://it.wikipedia.org/wiki?curid=1440847", "title": "Viticuso", "text": "Viticuso \u00e8 un comune italiano di 306 abitanti della provincia di Frosinone nel Lazio. \u00c8 il comune pi\u00f9 orientale del Lazio.\nGeografia fisica.\nClima.\nClassificazione climatica: zona E, 2661 GR/G\nIl clima di Viticuso \u00e8 di tipo mediterraneo anche se l'altitudine rende gli inverni rigidi e le estati non molto calde. Non sono infrequenti le nevicate, soprattutto quando si verificano irruzioni di aria fredda dai Balcani.\nOrigini del nome.\nIl nome \u201cViticuso\u201d deriva da \u201cLacum Vitecusum\u201d, come \u00e8 citato nel privilegio di Landolfo I e Atenolfo II nel 928: [\"\u2026directum vadit ad lacum qui vocatur Vitecusum...\"].\nCome suggerito da Benedetto Di Mambro nei suoi studi sui Sanniti (sanniti.info), il nome \u00e8 quasi certamente l\u2019approssimazione volgare medievale del latino \"Lacus Verticibus Clausus\" che significa appunto: lago racchiuso fra le vette.\nStoria.\nC'\u00e8 ancora molto da approfondire sulla storia di Viticuso. Durante le guerre sannitiche il luogo era abitato dai pentri e tutta la zona ebbe un importante ruolo negli scontri fra romani e Sanniti.\nDurante il medioevo fu un crocevia importante nelle tratte che univano il Molise all'Abbazia di Montecassino, tant'\u00e8 che nella toponomastica del paese e nei resti medievali del centro storico, di caratteristica normanna, si individuano ancora la porta principale del castello in direzione del Molise e il corrispettivo \"accesso\" in direzione di Cassino. \nIl castello fu costruito dai conti di Venafro, sorto nell'XI secolo all'interno della Terra di San Benedetto, che aveva nella vicina San Germano il proprio centro politico-amministrativo, Viticuso fu parte del Regno di Sicilia, del Regno di Napoli e dunque del Regno delle Due Sicilie, fino all'unificazione del regno italiano del 1861. Nel 1927, entr\u00f2 a far parte, insieme agli altri comuni dell'area, della nuova provincia di Frosinone. \nNella seconda guerra mondiale il paese venne occupato dai soldati tedeschi che controllavano la \"linea Gustav\" sul versante cassinate.\nDurante la seconda guerra mondiale alcune famiglie viticusane riuscirono a scappare nella vicina zona di Venafro e Pozzilli, zona protetta dagli americani, mentre i residenti rimasti vennero deportati al nord est, principalmente nella citt\u00e0 di Vicenza, dove rimasero fino alla fine della guerra e dove vissero accolti dalle famiglie vicentine. \nVerso la fine della guerra l'intero centro storico del paese venne raso al suolo dalle bombe, e si salv\u00f2 solo la piazza, dove era ubicato il commando tedesco (l'abitazione adibita a commando esiste ancora, ed \u00e8 situata all'inizio della scalinata sulla sinistra), e dov'\u00e8 stato costruito il museo comunale con i reperti di guerra e i cimeli del paese.\nSociet\u00e0.\nEvoluzione demografica.\nAssieme a San Biagio Saracinisco (364) ed Acquafondata (296) \u00e8 uno dei comuni meno popolosi della provincia di Frosinone.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 15 imprese operanti nel territorio comunale, che rappresentavano lo 0,04% del totale provinciale (33.605 imprese attive), hanno occupato 27 addetti, lo 0,03% del dato provinciale; in media, ogni impresa nel 2015 ha occupato poco meno di due addetti (1,80).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Viticuso pass\u00f2 dalla provincia di Caserta a quella di Frosinone."}
{"id": "1440851", "revid": "339392", "url": "https://it.wikipedia.org/wiki?curid=1440851", "title": "Peraf\u00e1n de Ribera", "text": ""}
{"id": "1440852", "revid": "1086846", "url": "https://it.wikipedia.org/wiki?curid=1440852", "title": "Societ\u00e0 Sportiva Calcio Napoli 1966-1967", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1966-1967.\nStagione.\nNella stagione 1966-1967 il Napoli disputa il campionato di Serie A, con 44 punti si piazza al quarto posto, lo scudetto \u00e8 stato vinto dalla Juventus con 49 punti, che proprio all'ultima giornata ha superato in classifica l'Inter, giunto secondo con 48 punti, al terzo posto con 45 punti Bologna. Retrocesse in Serie B la Lazio, il Foggia, il Venezia ed il Lecco.\nPer questa stagione gli abbonati partenopei sono stati 69.000, sono arrivati al Napoli il centrocampista Ottavio Bianchi dal Brescia e l'attaccante Alberto Orlando dal ed il difensore Romano Micelli dal Bologna. Nel ruolo di capitano Antonio Juliano succede a Pierluigi Ronzon, ruolo che Totonno manterr\u00e0 fino al 1978. In campionato il Napoli part\u00ec vincendo le prime quattro partite, mentre le prime sconfitte arrivarono con e Juventus, entrambe per (1-0), cui seguirono altre larghe vittorie contro , SPAL, e Atalanta. Nell'ultima di campionato il Napoli super\u00f2 2-1 il al San Paolo con gol di Jos\u00e9 Altafini, che in campionato realizz\u00f2 16 reti e 2 in Coppa delle Fiere. Il Napoli chiuse al quarto posto con 44 punti il campionato. In Coppa Italia gli azzurri sono entrati in scena nei quarti, ma si imbattono nella sorpresa Padova, e gli devono cedere il passo (2-1) dopo i supplementari, i veneti arriveranno in finale sconfitti dal Milan. In Coppa delle Fiere il Napoli supera il Primo turno eliminando gli austriaci del Wiener e nei sedicesimi elimina i danesi dell'Odense, ma nei ottavi viene eliminato dal torneo dagli inglesi del Burnley.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 28 maggio 1967.\""}
{"id": "1440853", "revid": "339392", "url": "https://it.wikipedia.org/wiki?curid=1440853", "title": "Antonio Perrenot de Granvela", "text": ""}
{"id": "1440866", "revid": "1543377", "url": "https://it.wikipedia.org/wiki?curid=1440866", "title": "Costituzione del Ducato di Varsavia", "text": "La Costituzione del Ducato di Varsavia fu approvata da Napoleone il 22 luglio 1807 a Dresda. Insieme al Codice napoleonico, costitu\u00ec un'importante riforma delle classi sociali polacche (nobilt\u00e0, contadini e abitanti delle citt\u00e0), in quanto introdusse il principio secondo il quale tutti i cittadini erano uguali di fronte alla legge. Fu abolita la schiavit\u00f9 e fu garantita la libert\u00e0 personale. Il Ducato di Varsavia era uno stato fantoccio della Francia, che non aveva una propria diplomazia: il re Federico Augusto I di Sassonia divenne Duca di Polonia ed ebbe il controllo sulla sua politica estera; un rappresentante della Francia doveva risiedere a Varsavia, ed aveva importanti influenze sul governo del ducato. L'esercito del ducato era subordinato a quello francese."}
{"id": "1440867", "revid": "599013", "url": "https://it.wikipedia.org/wiki?curid=1440867", "title": "Valon Behrami", "text": "Biografia.\nValon Behrami \u00e8 nato a Titova Mitrovica in Kosovo, da famiglia di etnia albanese. La sua famiglia si stabil\u00ec a Stabio, in Svizzera, paese del quale Behrami divenne cittadino. Nel 1995 la sua famiglia rimase in Svizzera perch\u00e9 la societ\u00e0 atletica di Ligornetto, presso cui era iscritto, contribu\u00ec a raccogliere un numero sufficiente di firme a convincere le autorit\u00e0, che ne avevano deciso il rimpatrio, a cambiare parere. Ha poi raggiunto grande fama in patria grazie al gol contro la Turchia nello spareggio decisivo per l'accesso ai campionati del mondo del 2006.\nBehrami \u00e8 stato fidanzato per dodici anni con l'ex modella di origini bergamasche Elena Bonzanni; dalla relazione sono nate due figlie, Sofia ed Isabel. La separazione \u00e8 avvenuta ad inizio 2018. A marzo 2018 la sciatrice alpina svizzera Lara Gut ha annunciato il fidanzamento con il centrocampista di origini kosovare. I due si sono poi sposati l\u201911 luglio dello stesso anno, a poco pi\u00f9 di una settimana dall\u2019eliminazione della nazionale svizzera dalla Coppa del Mondo in Russia.\nCaratteristiche tecniche.\n\u00c8 un centrocampista difensivo dotato di grande foga agonistica e dinamismo. Predilige il ruolo da interno, ma in carriera ha giocato anche da terzino e da esterno di centrocampo. Pu\u00f2 giocare da interno sia in un centrocampo 2 che a 3.\nCarriera.\nClub.\nGli esordi, Genoa e Verona.\n\u00c8 cresciuto calcisticamente nelle giovanili dello Stabio e del Chiasso, per poi passare nel 2000 al Lugano. Con la maglia del Lugano, una volta entrato a far parte nell'estate del 2002 della prima squadra, si \u00e8 messo in luce come talentuoso esterno di centrocampo.\nDopo una sola stagione nella serie B elvetica, Udinese e Genoa ne acquistano in compropriet\u00e0 il cartellino. Behrami cos\u00ec passa al Genoa, dove milita nella stagione 2003-2004. L'anno successivo l'Udinese cede la propria met\u00e0 del cartellino e Behrami passa al Verona, dove si mette in luce nel campionato di Serie B 2004-2005.\nLazio.\nNell'estate 2005 Valon conquista la Serie A, acquistato per met\u00e0 dalla Lazio. Nel gennaio 2006, nella sessione invernale del calciomercato, la Lazio ne acquisisce l'intero cartellino dal Genoa. Il costo complessivo del cartellino \u00e8 stato valutato 5,5 milioni di euro.\nIl 19 febbraio 2006 segna il suo primo gol in Serie A sul campo dello Stadio Artemio Franchi di Firenze nella partita Fiorentina-Lazio (1-2). Nel 2007, dopo la partenza di Massimo Oddo al Milan, Behrami si adatta al ruolo di terzino destro della Lazio, dimostrando di poter giocare in pi\u00f9 ruoli.\nNella stagione 2007-2008 disputa 32 incontri di cui 22 in campionato, 5 in Champions League e 5 in Coppa Italia. Il 19 marzo 2008 allo scadere del tempo di recupero sigla il gol vittoria nel derby che la Lazio vince 3-2 sulla Roma; tra l'altro nella stessa partita aveva causato l'1-0 momentaneo dei giallorossi rinviando addosso a Rodrigo Taddei. L'allenatore Delio Rossi gli assegna spesso la posizione di terzino o quella naturale di ala e le sue prestazioni sono positive, anche se il rendimento della squadra \u00e8 altalenante.\nWest Ham.\nAl termine del campionato, a maggio 2008, il giocatore fece sapere di voler esercitare l\"'articolo 17 della FIFA\", clausola contrattuale che permette ai calciatori di rescindere il contratto attraverso il pagamento di una \"penale\". Il 23 luglio, invece, rinunciando al suddetto articolo, il giocatore trova un accordo con la squadra inglese del West Ham firmando un contratto quinquennale da 1.5 milioni di euro. Per questa cessione la Lazio incassa 5 milioni di sterline, pari a circa 6,5 milioni di euro.\nEsordisce nel club londinese il 16 agosto 2008 contro il Wigan e segna il suo primo goal il 23 novembre dello stesso anno contro il Sunderland. Domenica 1\u00ba marzo 2009, durante il match di Premier League contro il Manchester City si infortuna seriamente: il suo ginocchio e la sua caviglia effettuano un'innaturale torsione, mentre i tacchetti restano fissi a terra. Il giocatore sviene e per 5' viene soccorso in campo, ma \u00e8 costretto a lasciare il terreno di gioco in barella e con la maschera d'ossigeno applicata al volto. La prima diagnosi parla di un lungo stop e probabile operazione chirurgica.\nFiorentina e Napoli.\nIl 26 gennaio 2011 viene acquistato a titolo definitivo dalla Fiorentina per 2 milioni di euro, firmando un contratto di 3 anni e mezzo. Esordisce con la squadra di Firenze il 29 gennaio 2011, nella sfida proprio contro la sua ex squadra, la Lazio, in una partita che la formazione viola perder\u00e0 per 2-0 con le reti di Kozak. Titolare fisso, con la maglia viola disputa in totale 50 partite in un anno e mezzo, senza mai andare a segno.\nIl 16 luglio 2012 passa a titolo definitivo al Napoli, assieme ad Alessandro Gamberini, per una cifra di 8 milioni di euro, firmando un contratto quinquennale. Esordisce in maglia azzurra alla prima partita utile, sul campo del Palermo (vittoria per 3-0), partendo da titolare. Termina la sua prima stagione in azzurro con 37 presenze complessive (33 in campionato, 3 in Europa League ed 1 nella Supercoppa italiana persa contro la Juventus), contribuendo al secondo posto della formazione partenopea.\nIl 3 maggio 2014 vince il primo trofeo in carriera, la Coppa Italia, subentrando nel corso della vittoriosa finale di Roma contro la Fiorentina. Con la maglia della squadra partenopea scende in campo in totale 70 volte, senza mai andare a segno.\nAmburgo e Watford.\nIl 2 agosto 2014 viene acquistato a titolo definitivo dai tedeschi dell'Amburgo, con cui firma un contratto fino al 2017, mettendo a referto 23 presenze, anche in questo caso senza mai andare in gol.\nIl 9 luglio 2015 ritorna a militare in Premier League, acquistato a titolo definitivo dal Watford neopromosso, squadra che lo schiera regolarmente sia nella prima stagione (21 presenze in campionato) che nella seconda (26 presenze). Nella seconda ha vissuto una stagione di alti e bassi sotto la guida di Walter Mazzarri (che lo aveva gi\u00e0 allenato a Napoli).\nUdinese.\nIl 16 agosto 2017 passa a titolo definitivo all'Udinese. Il 28 gennaio 2018 torna al gol dopo quasi 10 anni nel campionato italiano (oltre che dopo quasi 8 complessivi) nella vittoria 0-1 sul campo del Genoa.\nNell'agosto 2018, complice la partenza di Danilo, viene designato come nuovo capitano della societ\u00e0 friulana. Il 29 dicembre seguente sigla il suo secondo gol, nella vittoria per 2-0 contro il Cagliari. Tuttavia, il 4 aprile 2019, la sua stagione termina anzitempo per via di una frattura al perone rimediata nel pareggio contro il Milan.\nSion e ritorno al Genoa.\nIl 2 luglio 2019 la societ\u00e0 friulana cede il giocatore a titolo definitivo al Sion, ma il 3 ottobre successivo, dopo aver effettuato solamente 4 presenze, il calciatore e il club svizzero rescindono il contratto.\nIl 3 gennaio 2020 viene ufficializzato il suo ritorno al , squadra con cui aveva esordito nel campionato italiano diciassette anni prima, ritrovando Davide Nicola, suo allenatore a Udine.\nIl 21 gennaio 2022 rescinde il proprio contratto con il grifone.\nBrescia.\nRimasto svincolato per una decina di giorni, il 31 gennaio 2022 firma per il .\nNazionale.\nEsordisce nella nazionale svizzera alla giovane et\u00e0 di 20 anni, contribuendo alla qualificazione ai Mondiali 2006 con un decisivo gol all'esordio, nello spareggio contro la Turchia. Nella competizione iridata \u00e8 per\u00f2 costretto da una pubalgia a rimanere in panchina, giocando solo 2 minuti nel match contro la Corea del Sud.\nIl 24 maggio 2008 ha segnato il suo secondo e ultimo goal con la selezione elvetica in occasione della vittoria per 2-0 in amichevole contro la Slovacchia.\nAgli Europei 2008 ha disputato tutte e 3 le partite giocate dalla Svizzera, eliminata alla fine della fase a gironi. Successivamente ha fatto parte della rosa elvetica nella spedizione ai Mondiali 2010 in cui ha giocato solo la seconda partita della squadra contro il Cile, in cui incide negativamente in quanto viene espulso (seppur severamente) al 31\u00ba del primo tempo condizionando la partita della sua squadra che poi perder\u00e0 1-0 contro i sudamericani con goal al 75\u00ba di Mark Gonz\u00e1lez.\nDopo la mancata qualificazione a Euro 2012, Behrami ha partecipato ai Mondiali 2014 in Brasile e agli Europei 2016 in Francia.\nNel novembre 2017 \u00e8 stato al centro di un caso: la Svizzera era impegnata in uno spareggio per qualificarsi ai Mondiali 2018 contro l'Irlanda del Nord e Behrami viene convocato nonostante fosse infortunato; l'Udinese, allora proprietaria del suo cartellino, era contraria sin dall'inizio alla convocazione di Behrami e ha chiesto espressamente alla federazione svizzera che Behrami rinunciasse alla convocazione per \"responsabilit\u00e0 verso il club\". Tuttavia la questione si \u00e8 conclusa con Behrami che \u00e8 rimasto tra i convocati dopo che l'Udinese ha ritirato il proprio ricorso alla federcalcio svizzera, ma senza giocare le 2 partite della squadra contro i nordirlandesi, che sanciranno l'accesso degli elvetici ai Mondiali in Russia.\nViene poi convocato ai Mondiali 2018 ed esordendo nella prima gara (pareggiata 1-1 contro il Brasile), diventa l'unico giocatore svizzero ad aver partecipato a quattro mondiali.\nIl 6 agosto 2018 viene annunciato che Behrami non rientra pi\u00f9 nei piani del c.t. Vladimir Petkovi\u0107 che gli aveva telefonato per comunicargli la sua scelta. Behrami ha pubblicamente (polemizzando) dichiarato che secondo lui la scelta \u00e8 stata politica.\nDurante i suoi anni in nazionale si \u00e8 distinto per essere un leader nello spogliatoio dei rossocrociati.\nStatistiche.\nPresenze e reti nei club.\n\"Statistiche aggiornate al 5 dicembre 2021.\""}
{"id": "1440870", "revid": "599013", "url": "https://it.wikipedia.org/wiki?curid=1440870", "title": "Fratelli giuseppini del Rwanda", "text": "I Fratelli Giuseppini del Rwanda (in latino \"Institutum Fratrum Filiorum Sancti Ioseph, vulgo Bayozefiti\"; in francese \"Fr\u00e8res Jos\u00e9phites\") sono un istituto religioso maschile di diritto pontificio: i membri di questa congregazione laicale, detti popolarmente Bayozefiti, pospongono al loro nome la sigla F.J.\nStoria.\nIl primo tentativo di fondare in Ruanda una congregazione di religiosi indigeni dediti al lavoro nelle missioni fu fatto dal vescovo francese Jean-Joseph Hirth (1854-1931), dei Missionari d'Africa, vicario apostolico di Kivu, ma l'opera ebbe vita effimera.\nIl 28 agosto 1929 il vescovo L\u00e9on-Paul Classe (1874-1945), anch'egli dei Missionari d'Africa, ordinario del neocostituito vicariato apostolico del Ruanda, lanci\u00f2 un appello a tutte le stazioni missionarie del territorio affinch\u00e9 inviassero a Kabgayi coloro che intendevano abbracciare la vita religiosa e dedicarsi al lavoro nelle missioni. All'appello risposero numerosi giovani e il 3 ottobre 1929, nei locali attigui al seminario di Kabgayi, i primi ventuno candidati iniziarono il postulato.\nI primi membri emisero i voti di religione il 30 agosto 1931.\nLe costituzioni redatte dal vescovo Classe per i religiosi furono approvate dalla congregazione di \"Propaganda Fide\" il 12 aprile 1939 e il 29 settembre 1966 il papa concesse all'istituto il decreto di lode.\nAttivit\u00e0 e diffusione.\nI Bayozefiti si dedicano all'istruzione e all'educazione della giovent\u00f9, all'insegnamento del catechismo e alla preparazione dei catecumeni, al lavoro manuale nelle missioni.\nOltre che in Ruanda, la congregazione ha conosciuto un'espansione in Burundi e in Repubblica Democratica del Congo; la sede generalizia \u00e8 a Kabgayi.\nAlla fine del 2008 l'istituto contava 67 religiosi in 11 case."}
{"id": "1440874", "revid": "465036", "url": "https://it.wikipedia.org/wiki?curid=1440874", "title": "Bayozefiti", "text": ""}
{"id": "1440875", "revid": "1149807", "url": "https://it.wikipedia.org/wiki?curid=1440875", "title": "Kentar\u014d Yabuki", "text": "Ha avuto come maestro Takeshi Obata, il famoso illustratore di serie come \"Hikaru no go\" e \"Death Note\".\nYabuki \u00e8 maggiormente conosciuto per la serie \"Black Cat\" pubblicata anche in Italia grazie alla Star Comics. L'autore, dopo la felice collaborazione con lo sceneggiatore Hasemi Saki alla serie sh\u014dnen \"To Love-Ru\", pubblicata su \"Sh\u014dnen Jump\", ha portato a compimento \"To Love-Ru Darkness\" (sempre con Hasemi Saki) sequel della serie. Attualmente si sta dedicando alla serie \"Ayakashi Triangle\".\nVita.\nYabuki \u00e8 nato il 4 febbraio 1980 a K\u014dchi, nella prefettura omonima. Nel periodo delle medie visse a Kitaky\u016bsh\u016b, nella prefettura di Fukuoka il primo anno e, gli anni successivi, nella prefettura di Okayama.\n\u00c8 stato allievo di Takeshi Obata, famoso illustratore di \"Hikaru no go\" e \"Death Note\". I suoi assistenti sono: Shiho Kashiwagi, Yoshitaka Sat\u014d, Katsunori Hida e Kentar\u014d Hon'na."}
{"id": "1440876", "revid": "124123", "url": "https://it.wikipedia.org/wiki?curid=1440876", "title": "Lelio Casini", "text": "Biografia.\nNato a Pisa nel 1865, dopo aver esercitato la professione di panettiere si butt\u00f2 nel mondo della lirica, facendo il suo debutto al Teatro Nuovo della citt\u00e0 toscana nel 1887, interpretando Renato in \"Un ballo in maschera\" di Giuseppe Verdi. Da quel momento fece rapidamente carriera.\nIl 27 novembre 1897 cant\u00f2 il ruolo di Baldassarre ne \"L'Arlesiana\" di Francesco Cilea presso il Teatro Lirico Internazionale di Milano, accanto a Enrico Caruso. Sullo stesso palco, il 2 aprile dell'anno successivo interpret\u00f2 la versione italiana di \"Hedda\" di Fernand Le Borne, di nuovo accanto a Caruso.\nTra i suoi allievi figurarono i baritoni Titta Ruffo e Amleto Barbieri. Mor\u00ec il 17 gennaio 1910 presso il manicomio di Volterra."}
{"id": "1440877", "revid": "767487", "url": "https://it.wikipedia.org/wiki?curid=1440877", "title": "Marcellino Albergotti Beltrami", "text": "Biografia.\nAppartenente all'antica famiglia fiorentina degli Albergotti, fu governatore di Ancona.\nFu eletto vescovo di Ascoli Piceno nel 1230.\nNel 1236 fu traslato alla diocesi di Arezzo e rimase in carica fino al 1248. Nemico di Federico, dopo una battaglia fu fatto prigioniero nel dicembre 1247 ed impiccato presso Parma il 21 febbraio 1248. La sua morte fu oggetto di scandalo e i guelfi lo elessero a \"martire\", soprattutto grazie agli scritti di Ranieri di Viterbo.\nLa sua tomba si trova dal 1772 nella cappella di famiglia degli Albergotti nella chiesa dei Santi Michele e Gaetano a Firenze."}
{"id": "1440878", "revid": "108161638", "url": "https://it.wikipedia.org/wiki?curid=1440878", "title": "Ford LCF", "text": "Il Ford LCF \u00e8 un autocarro prodotto dalla Ford americana a partire dal 2004 destinato alla distribuzione di merci urbana.\n\u00c8 il frutto di una joint-venture tra la Ford e la Navistar, che infatti commercializza il gemello Navistar CF; entrambi i camion sono prodotti in Messico.\nIl Ford LCF era destinato a sostituire il Cargo, che tuttavia lo ha affiancato ancora per un po', visto il suo considerevole numero di vendite.\nIl motore dell'autocarro \u00e8 prodotto dalla Navistar, ed \u00e8 un V6 turbodiesel da 4,5 litri con iniezione common rail e ricircolo refrigerato dei gas di scarico. Lo scopo di questi attributi \u00e8 quello di superare le norme Epa antinquinamento in vigore negli Stati Uniti d'America.\nIl motore eroga una potenza di 147 kW-200 cv e una coppia di 600 Nm.\nIl Ford LCF \u00e8 dotato di un cambio automatico a 5 rapporti e di una cabina che utilizza la cellula del Titan della Mazda. \u00c8 proposto in 5 varianti di passo (da 2,9 a 4,7 metri) e in tre classi di peso: 7300, 8200 e 8500 kg."}
{"id": "1440880", "revid": "599013", "url": "https://it.wikipedia.org/wiki?curid=1440880", "title": "Franco Bieler", "text": "Polivalente, ottenne i migliori risultati nelle specialit\u00e0 tecniche e fece parte, insieme a Gustav Th\u00f6ni, Piero Gros e altri atleti, della Valanga azzurra che domin\u00f2 la Coppa del Mondo negli anni settanta.\n\u00c8 cugino di Wanda, anche lei sciatrice alpina di livello internazionale.\nBiografia.\nIl primo risultato di rilievo In Coppa del Mondo l'ottenne il 3 febbraio 1973 a Sankt Anton am Arlberg, in Austria, giungendo 10\u00ba in discesa libera; nel 1976 sulle nevi di Morzine, in Francia, conquist\u00f2 in slalom gigante l'unica vittoria di carriera. Nella stessa stagione partecip\u00f2 ai XII Giochi olimpici invernali di , classificandosi 8\u00aa nello slalom gigante e non concludendo lo slalom speciale.\nNel 1977 ottenne altri due podi, entrambi in slalom speciale: un terzo posto a Kitzb\u00fchel in Austria, dietro al fuoriclasse svedese Ingemar Stenmark e al compagno di squadra Piero Gros, e una piazza d'onore, sempre dietro a Stenmark, nello slalom di \u00c5re, in Svezia, del 20 marzo. Il suo ultimo piazzamento internazionale di rilievo fu, il 15 gennaio 1978, il 9\u00ba posto nello slalom speciale di Coppa del Mondo disputato a Wengen, in Svizzera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1440885", "revid": "2142084", "url": "https://it.wikipedia.org/wiki?curid=1440885", "title": "Alfonso Di Pasquale", "text": "Biografia.\nRimasto orfano all'et\u00e0 di sette anni, cresce in condizioni di precariet\u00e0 economica. Nel 1917 viene arruolato in artiglieria ed assiste alla disfatta di Caporetto. Notato per la sua abilit\u00e0 nel disegno, viene incaricato di disegnare le tavole di tiro. Dopo aver combattuto sul Piave (era uno dei ragazzi del '99) si trasferisce a Roma, dove viene assunto come disegnatore tecnico nel Servizio Geologico del Ministero dell'Agricoltura. Contemporaneamente si dedica all'attivit\u00e0 artistica e si diploma all'Accademia di Belle Arti di Roma e la sua attivit\u00e0, iniziata all'inizio degli anni '20 si protrae per mezzo secolo.\nDi Pasquale inizia cos\u00ec un'attivit\u00e0 artistica che porter\u00e0 a un ampio curriculum di mostre, dalle Quadriennali di Roma, al Premio Michetti, collaborando con riviste d'arte. Diventa consulente, critico d'arte e illustratore di periodici. Chiamato a periziare un quadro di Giorgio De Chirico, avr\u00e0 occasione di conoscere e frequentare il grande pittore, che ne apprezza la capacit\u00e0 di dare alla sua pittura ad olio la luminosit\u00e0 dell'acquarello. \nIntanto, l'artista ha sposato la moglie Incoronata, originaria di Lavello: e la cittadina lucana rimarr\u00e0 soggetto ricorrente dei suoi quadri. Di matrice figurativa realista, trova i suoi momenti migliori nei paesaggi, nei ritratti e nelle scene di vita quotidiana. Alla sua morte ha lasciato il corpus delle sue opere alla citt\u00e0 di Andria."}
{"id": "1440887", "revid": "107442907", "url": "https://it.wikipedia.org/wiki?curid=1440887", "title": "Rinnovamento di Agosto", "text": "Il Rinnovamento di Agosto (in polacco: \"Nowela sierpniowa\") del 2 agosto 1926 si riferisce ai cambiamenti (emendamenti costituzionali) apportati alla Costituzione di Marzo del 1921.\nFu votata dopo il colpo di stato di J\u00f3zef Pi\u0142sudski ed assegn\u00f2 al Presidente:"}
{"id": "1440891", "revid": "399", "url": "https://it.wikipedia.org/wiki?curid=1440891", "title": "Salvataggio (informatica)", "text": "Salvataggio \u00e8 un termine informatico (in inglese \"save\") che indica l'azione di creare o aggiornare un file contenente informazioni sul lavoro che un utente sta svolgendo in un determinato momento, in un dispositivo di memoria di massa. \u00c8 una procedura fondamentale che permette di interrompere il lavoro e riprenderlo in seguito, anche dopo lo spegnimento e riaccensione della macchina, quindi mette anche al sicuro il proprio lavoro da inconvenienti quali la repentina mancanza di corrente, il blocco del sistema operativo, una aggressione informatica, ecc.\nVideogiochi.\nIn ambito videoludico indica l'azione di scrivere in un file i progressi compiuti dal giocatore per evitare che questi vadano persi, permettendo di interrompere la partita e riprenderla in un secondo momento, o anche di ritentare la partita pi\u00f9 volte in caso di sconfitta, ricominciando da una precisa situazione.\nLa capacit\u00e0 di salvataggio ha cominciato a diffondersi in particolare con il successo degli home computer adatti al gioco, e ha indirettamente contribuito anche alla crisi che ha colpito le console negli anni '80. La possibilit\u00e0 di salvare permette infatti di sviluppare videogiochi molto pi\u00f9 complessi. Prima era necessario ricominciare ogni volta da capo, quindi erano attuabili solo giochi che potessero essere completati in un'unica sessione di gioco; i computer permettono di salvare sulle memorie riscrivibili, quindi di giocare in pi\u00f9 sessioni a giochi molto articolati dove una partita dura molte ore.\nIn seguito il salvataggio si \u00e8 andato affermando anche nel mondo delle console. Gi\u00e0 il Nintendo lo sfrutt\u00f2 per alcuni titoli, come \"The Legend of Zelda\", troppo lunghi per essere giocati senza un sistema di salvataggio. A quei tempi, i salvataggi avvenivano su cartuccia. Successivamente, i salvataggi venivano salvati su memorie flash esterne chiamate Memory Card. Tutte le consolle attualmente presenti sul mercato danno all'utente la possibilit\u00e0 di salvare, bench\u00e9 l'utilizzo delle memorie flash esterne sia recentemente entrato in crisi, a favore dei ben pi\u00f9 capienti e comodi hard disk."}
{"id": "1440892", "revid": "287204", "url": "https://it.wikipedia.org/wiki?curid=1440892", "title": "Viisoara", "text": ""}
{"id": "1440893", "revid": "1347902", "url": "https://it.wikipedia.org/wiki?curid=1440893", "title": "Rinnovamento di Aprile", "text": "Il Rinnovamento di Aprile (in polacco: \"Nowela kwietniowa\") \u00e8 il cambiamento della Costituzione della Repubblica di Polonia, risalente al 1952, effettuato nell'aprile 1989.\nTra i cambiamenti chiave vi sono:\nLa Costituzione del 1952 venne poi stata ulteriormente modificata e riformata dalla Piccola Costituzione del 1992, e sostituita poi definitivamente nel 1997 dall'attuale Costituzione."}
{"id": "1440898", "revid": "767487", "url": "https://it.wikipedia.org/wiki?curid=1440898", "title": "Patroclooo!... e il soldato Camillone, grande grosso e frescone", "text": "Patroclooo!... e il soldato Camillone, grande grosso e frescone \u00e8 un film commedia militare del 1973 diretto da Mariano Laurenti con Pippo Franco.\nTrama.\nBruno Camillone, noto ladro che vive a Roma, decide di fuggire all'estero. Ha per\u00f2 bisogno di un passaporto che lo accrediti come una persona onesta. Un suo amico glielo procura: d'ora in poi lui sar\u00e0 Salvatore Bruschetta. Proprio in quei giorni, per\u00f2, un vero Salvatore Bruschetta attende la chiamata al servizio di leva, che giunge cos\u00ec a Camillone, il quale finisce in Puglia a fare il soldato, agli ordini di un brusco sergente. Per di pi\u00f9 in caserma si aggira uno psichiatra pazzo che urla a squarciagola il nome di Patroclo. Bruschetta-Camillone, dopo vari tentativi di fuga falliti, si ingrazia in qualche modo superiori e amici, e sposa pure una bella ragazza barese. Finito l'anno di leva, torna a Roma ma lo attende la vera cartolina precetto, che lo fa tornare nella stessa caserma pugliese, stavolta come Bruno Camillone."}
{"id": "1440904", "revid": "287204", "url": "https://it.wikipedia.org/wiki?curid=1440904", "title": "Sannicolau", "text": ""}
{"id": "1440906", "revid": "842", "url": "https://it.wikipedia.org/wiki?curid=1440906", "title": "St6", "text": ""}
{"id": "1440907", "revid": "78273", "url": "https://it.wikipedia.org/wiki?curid=1440907", "title": "Corambe baratariae", "text": ""}
{"id": "1440913", "revid": "2216005", "url": "https://it.wikipedia.org/wiki?curid=1440913", "title": "Luna 9", "text": "Luna 9 fu una sonda lanciata nel 1966 dall'URSS verso la Luna.\nFu la prima sonda terrestre ad effettuare un atterraggio morbido su un altro corpo celeste, inviando immagini ravvicinate del panorama circostante. Forn\u00ec anche la prima prova che il suolo lunare poteva sopportare il peso di una capsula spaziale, smentendo i timori che la stessa sarebbe potuta affondare nello strato superficiale polverulento.\nLa missione.\nLuna 9 fu lanciata il 31 gennaio 1966 alle 11:45:00 UTC e raggiunse in orbita il nostro satellite naturale il 3 febbraio successivo. Poco dopo, il modulo di atterraggio si separ\u00f2 dalla sonda ed inizi\u00f2 la discesa sulla Luna, grazie all'azionamento dei suoi retrorazzi.\nCapsula d'atterraggio.\nLa capsula d'atterraggio di Luna 9 pesava 99 kg, era ermeticamente sigillata e conteneva un sistema televisivo per la raccolta di immagini, un sistema di comunicazione radio, sensori per il controllo di temperatura e pressione, un radar-altimetro utilizzato nella fase di discesa, un sistema di programmazione a tempo ed un rivelatore di radiazioni.\nIl modulo allun\u00f2 il 3 febbraio nell'Oceanus Procellarum alla velocit\u00e0 di 6,1 m/s e l'impatto fu attenuato dal gonfiamento di un airbag. Furono aperti i quattro petali che proteggevano la sonda, in modo da stabilizzarla sul suolo lunare. Furono dispiegate le antenne, ed il sistema televisivo, grazie a degli specchi orientabili, inizi\u00f2 a riprendere il panorama lunare circostante.\nFurono inviate alla Terra sette sessioni di riprese per un totale di 8 ore e 5 minuti, che una volta elaborate ed assemblate, produssero una vista panoramica del sito di allunaggio e mostravano anche un masso nelle vicinanze e l'orizzonte lunare distante 1,4 km.\nQueste furono le prime immagini ravvicinate provenienti da un corpo celeste e furono un vero successo per le autorit\u00e0 sovietiche, che avevano dimostrato la possibilit\u00e0 di inviare sonde automatiche su altri pianeti.\nIl caso delle immagini.\nPer motivi sconosciuti, le immagini inviate sulla Terra da Luna 9 non furono subito rese pubbliche dalle autorit\u00e0 sovietiche; ma nel frattempo l'osservatorio di Jodrell Bank che monitorava la sonda, si accorse che il formato utilizzato per l'invio delle immagini era compatibile con lo standard internazionale Radiofax, utilizzato dalle testate giornalistiche. Il Daily Express recapit\u00f2 in fretta e furia uno dei suoi ricevitori all'osservatorio, che fu cos\u00ec in grado di decodificare le foto, che vennero subito pubblicate in tutto il mondo prima del loro rilascio ufficiale.&lt;BR&gt;Secondo una ipotesi avanzata all'epoca dalla BBC, i progettisti della sonda avrebbero previsto questa opportunit\u00e0, in modo che si potesse accedere alle immagini evitando l'imbarazzo di chiederle all'URSS, o addirittura per evitare che le autorit\u00e0 sovietiche capitalizzassero il successo per una propaganda trionfale."}
{"id": "1440914", "revid": "1776051", "url": "https://it.wikipedia.org/wiki?curid=1440914", "title": "Manifesto del PKWN", "text": "Il Manifesto del Comitato Polacco di Liberazione Nazionale (PKWN), conosciuto anche come Manifesto di Luglio o Manifesto del PKWN (in polacco: \"Manifest PKWN, Manifest lipcowy\") fu un programma politico delle autorit\u00e0 guidate dai comunisti spalleggiate dall'Unione Sovietica in Polonia creato nel 1944 in opposizione al governo in esilio della Polonia.\nIl Manifesto fu proclamato ufficialmente a Che\u0142m il 22 luglio 1944 dal Comitato Polacco di Liberazione Nazionale; tuttavia il suo testo fu modificato personalmente da Josif Stalin a Mosca e fu stampato nella capitale russa.\nFurono annunciate riforme radicali in campo sociale, politico ed economico, la continuazione della guerra contro la Germania nazista, la nazionalizzazione dell'industria e un \"confine statale onesto ad ovest\". Proclam\u00f2 il PKWN come \"l'unico governo polacco legittimo\", rompendo pertanto con il governo polacco in esilio.\nProclam\u00f2 anche la creazione di una nuova forza di polizia, la Milizia dei Cittadini (\"Milicja Obywatelska\"). Poco dopo l'URSS inizi\u00f2 a trasferire il potere nelle aree controllate dai sovietici nei Voivodati di Lublino, Bia\u0142ystok, Rzesz\u00f3w e Varsavia al PKWN. Tuttavia, il controllo effettivo di queste aree rimase nelle mani del NKVD e dell'Armata Rossa."}
{"id": "1440916", "revid": "1819880", "url": "https://it.wikipedia.org/wiki?curid=1440916", "title": "Gerard Philips", "text": "Biografia.\nFiglio di un banchiere e cugino da parte di padre di Karl Marx, fond\u00f2 nel 1891 la principale azienda europea del settore elettronico, assieme al padre Frederik Philips.\nGerard e il fratello pi\u00f9 giovane Anton Philips cambiarono il business in una corporation fondando nel 1912 la NV Philips' Gloeilampenfabrieken. Come primo amministratore della Philips, Gerard pose le basi con Anton per la futura Philips.\nGerard Philips \u00e8 di discendenza israelitica. Suo nonno \u2013 i cui antenati si erano stabiliti ad Amsterdam nel XIX secolo \u2013 ottenne, come moltissimi altri ebrei provenienti dalla Spagna o dall'Est Europa, di adottare cognomi e religioni protestanti per s\u00e9 ed i propri figli. Frederik fu il finanziatore per l'acquisto di Gerard di una vecchia fabbrica a Eindhoven dove fu stabilita la prima sede nel 1891.\nIl 19 marzo 1896 Philips spos\u00f2 Johanna van der Willigen (30 settembre 1862 \u2013 1942). Non ebbero figli. Gerard fu lo zio di Frits Philips, che segu\u00ec il business di famiglia assieme al fratello. Segu\u00ec poi il figlio del fratellastro, Frans Otten.\nGerard e il fratello Anton furono benefattori e promotori di programmi sociali a Eindhoven, come la Philips Sport Vereniging (Philips Sports Association). La societ\u00e0 sarebbe divenuta la Philips Sport Vereniging N.V."}
{"id": "1440917", "revid": "599013", "url": "https://it.wikipedia.org/wiki?curid=1440917", "title": "Decameron (disambigua)", "text": ""}
{"id": "1440924", "revid": "74173", "url": "https://it.wikipedia.org/wiki?curid=1440924", "title": "Manifesto di Luglio", "text": ""}
{"id": "1440926", "revid": "30445", "url": "https://it.wikipedia.org/wiki?curid=1440926", "title": "Provincia Occidentale (Kenya)", "text": "La provincia occidentale (in inglese: Western Province) era una delle province del Kenya. Il capoluogo era Kakamega. L'etnia predominante era quella Luhya.\nSuddivisione amministrativa.\nLa provincia Occidentale era suddivisa in 9 distretti (\"wilaya'at\"):"}
{"id": "1440928", "revid": "618763", "url": "https://it.wikipedia.org/wiki?curid=1440928", "title": "Michael Graves", "text": "Biografia.\nDiplomatosi nel 1950 alla Broad Ripple High School, ottenne il titolo di baccalaureato all'Universit\u00e0 di Cincinnati (divenendo altres\u00ec membro della confraternita Sigma Chi) e la laurea all'universit\u00e0 di Harvard. Tra il 1960 e il 1962 studi\u00f2 presso la American Academy di Roma. Svolse la professione di architetto a Princeton, nel New Jersey, dal 1964, fu professore emerito all'universit\u00e0 di Princeton e diresse la Michael Graves &amp; Associates, che ha uffici a Princeton ed a New York. Oltre che per la sua popolare linea di articoli per la casa, Graves e la compagnia da lui capeggiata hanno ottenuto fama ed elogi per un'ampia variet\u00e0 di edifici commerciali e residenziali e per opere di arredamento. Nel 1999 Graves ricev\u00e9 la National Medal of Arts e nel 2001 la medaglia di oro dall'American Institute of Architects.\nNel 2003 un'infezione di origine sconosciuta (forse una meningite batterica) lo paralizz\u00f2 dalla vita gi\u00f9; rimase comunque attivo nella professione, progettando svariati edifici, compresa un'aggiunta al Detroit Institute of Arts e un grande Resort a Singapore.\nSi spense nella sua casa di Princeton nel 2015 all'et\u00e0 di 80 anni."}
{"id": "1440929", "revid": "767487", "url": "https://it.wikipedia.org/wiki?curid=1440929", "title": "The Only Truth", "text": "The Only Truth \u00e8 l'unico album in studio del power trio Morly Grey originario di Alliance nell'Ohio, pubblicato su 33 giri nel 1972 dall'etichetta discografica Starshine Records, riedito su CD dalla Speed Label nel 2005.\nL'album \u00e8 diventato con il tempo oggetto di culto da parte degli appassionati del rock psichedelico e del progressive."}
{"id": "1440931", "revid": "1543377", "url": "https://it.wikipedia.org/wiki?curid=1440931", "title": "Comitato Polacco di Liberazione Nazionale", "text": "Il Comitato Polacco di Liberazione Nazionale (in polacco: \"Polski Komitet Wyzwolenia Narodowego\", PKWN), anche conosciuto come Comitato di Lublino, fu un governo provvisorio della Polonia proclamato ufficialmente il 21 luglio 1944 a Che\u0142m sotto la direzione del Consiglio Nazionale di Stato (\"Krajowa Rada Narodowa, KRN\") in opposizione al governo in esilio della Polonia. Esercit\u00f2 il controllo sui territori polacchi riconquistati alla Germania nazista e fu sostenuto dall'Unione Sovietica.\nStoria.\nIl 22 luglio 1944 fu pubblicato il Manifesto del PKWN, che annunci\u00f2 riforme radicali in campo sociale, politico ed economico, la continuazione della guerra contro la Germania nazista, la nazionalizzazione dell'industria e un confine statale onesto ad ovest. Proclam\u00f2 il PKWN come \"l'unico governo polacco legittimo\", rompendo pertanto con il governo polacco in esilio. Poco dopo l'URSS inizi\u00f2 a trasferire il potere nelle aree controllate dai sovietici nei Voivodati di Lublino, Bia\u0142ystok, Rzesz\u00f3w e Varsavia al PKWN. Tuttavia, il controllo effettivo di queste aree rimase nelle mani del NKVD e dell'Armata Rossa. A partire dal 1\u00ba agosto 1944, il Comitato ebbe sede ufficiale a Lublino. Nikolai Bulganin rappresentava l'amministrazione sovietica.\nTra i membri del PKWN c'erano politici di vari partiti comunisti e di sinistra accettati dalle autorit\u00e0. Il Presidente era Edward Os\u00f3bka-Morawski (Partito Socialista Polacco, \"PPS\") e i vicepresidenti erano Wanda Wasilewska (Unione dei Patrioti Polacchi, \"ZPP\") e Andrzej Witos (Partito Politico Popolare, \"SL\"), fratello minore di Wincenty Witos, politico del periodo pre-bellico. Andrzej Witos fu poi sostituito da Stanis\u0142aw Janusz.\nTra gli altri membri vi erano quelli del KRN, del ZPP, del Partito dei Lavoratori Socialisti Polacchi (\"RPPS\"), SL, Partito Democratico (\"SD\"), il Partito dei Lavoratori Polacchi (\"PPR\") e non affiliati. Gran parte di queste organizzazioni e dei politici erano sconosciuti alla societ\u00e0 polacca.\nAlla fine di dicembre 1944 il PKWN si un\u00ec a diversi membri del governo in esilio della Polonia, e tra questi vi fu Stanis\u0142aw Miko\u0142ajczyk. Il 31 dicembre 1944, poco prima che l'Unione Sovietica conquistasse Varsavia, il PKWN fu trasformato nel Governo provvisorio della Repubblica di Polonia (in polacco: \"Rz\u0105d Tymczasowy Republiki Polskiej, RTRP\"), che doveva governare le aree strappate dall'Armata Rossa alla Germania nazista fino allo svolgimento delle elezioni.\nRelazioni internazionali.\nLa creazione del Comitato Polacco di Liberazione Nazionale fu parte del tentativo di Stalin di creare una situazione che non potesse essere annullata nell'Europa orientale prima dei negoziati con gli Alleati. Questa azione innalz\u00f2 la tensione tra l'URSS e gli altri membri delle Nazioni Unite, che avrebbe poi portato alla Guerra Fredda.\nFatti simili avvennero in molti altri stati dell'Europa dell'est sotto il controllo dell'Armata Rossa, come ad esempio in Romania nel marzo 1945, dove il governo comunista fu eletto con manipolazioni di voti, eliminazione e unione coatta di partiti politici.\nGli alleati del futuro blocco occidentale assistettero a questi eventi con ansia, specialmente perch\u00e9 Stalin aveva accettato precedentemente la Carta Atlantica e l'aveva firmata alla Conferenza di Jalta, promettendo di far svolgere elezioni \"democratiche\" nelle nazioni controllate dall'Armata Rossa, dopo aver firmato la \"Dichiarazione sull'Europa Liberata\".\nIn realt\u00e0 elemento fondamentale delle concezioni politiche di Stalin era che le nazioni sui confini sovietici, e in particolare la Polonia, dovessero essere \"amiche\" dell'Unione Sovietica; il dittatore sovietico riteneva essenziale, dopo gli eventi della seconda guerra mondiale, che fosse evitato sia un nuovo \"cordone sanitario\" ostile, sia che la Polonia potesse divenire, come nei due conflitti mondiali, ancora una \"porta d'accesso\" per un'invasione da parte della Germania."}
{"id": "1440932", "revid": "74173", "url": "https://it.wikipedia.org/wiki?curid=1440932", "title": "PKWN", "text": ""}
{"id": "1440940", "revid": "1305772", "url": "https://it.wikipedia.org/wiki?curid=1440940", "title": "Discografia dei Bon Jovi", "text": "La seguente \u00e8 una discografia comprensiva della rock band statunitense Bon Jovi, non sono inclusi lavori e progetti solisti dei vari membri, comprende 15 album in studio, cinque compilation, un album live, un cofanetto, 13 video e oltre 50 singoli. \nLa prima uscita di Bon Jovi fu il singolo \"Runaway\" nel 1983. La canzone fu tratta dal suo album Bon Jovi, che non ebbe un grande successo commerciale negli Stati Uniti d'America, ma arriv\u00f2 a vendere pi\u00f9 di 2 milioni di copie, si piazz\u00f2 alla 43\u00aa posizione della Billboard 200, e raggiunse la posizione 39 della ARIA Charts australiana. In totale, Bon Jovi \u00e8 arrivato a muovere circa 3,5 milioni di dischi nel mondo. Il suo secondo album, 7800\u00b0 Fahrenheit, ha ottenuto un successo ancora inferiore rispetto al materiale precedente, tranne che in Giappone, dove ha raggiunto la quinta posizione nella principale classifica musicale del paese.\nIl successo mondiale della band arriv\u00f2 con il loro terzo album, Slippery When Wet. Pubblicato nel 1986, l'album \u00e8 diventato il miglior disco al mondo di Bon Jovi, vendendo pi\u00f9 di 28 milioni di copie. Ha raggiunto il numero uno in Australia, Canada e Stati Uniti d'America, dove ha trascorso ventiquattro settimane nelle classifiche della Billboard 200 ed \u00e8 stato certificato con un disco diamantato dalla RIAA. I primi due singoli dell'album, \"You Give Love a Bad Name\" e \"Livin' on a Prayer\", hanno raggiunto il numero uno della classifica Billboard Hot 100. Slippery When Wet \u00e8 stato seguito dall'album New Jersey, che ha avuto un successo internazionale simile, vendendo oltre 18 milioni di copie. New Jersey ha prodotto cinque singoli, che sono entrati nella top ten della Billboard Hot 100. Nessun altro album hard rock \u00e8 riuscito a eguagliare questo record. Due dei successi, \"Bad Medicine\" e \"I'll Be There for You\", hanno raggiunto il numero uno.\nNel 1992, viene pubblicato l'album Keep the Faith, ha segnato un cambiamento nell'aspetto e nel suono della band, passando dal glam metal, dei loro album degl'anni '80, all'hard rock. L'album prodotto dal canadese Bob Rock, riscosse un ottimo successo commerciale vendendo oltre 12 milioni di copie nel mondo. Dall'album ne furono estratti sei singoli: l'omonimo \"Keep the Faith\", \"Bed of Roses\", \"In These Arms\", \"I'll Sleep When I'm Dead\", \"I Believe\", e \"Dry County\".\nNel 1994, fu pubblicato Cross Road il greatest hits di successi dei primi 10 anni della band, da Bon Jovi del 1984, fino a Keep the Faith del 1992. Inoltre, sono presenti due canzoni inedite: \"Always\" e \"Someday I'll Be Saturday Night\", entrambe estratte come singoli. All'enorme successo commerciale della raccolta, oltre 20 milioni di copie vendute, si aggiunse il successo che ottenne anche il singolo \"Always\", che vendette circa 4 milioni di copie nel mondo, diventando la hit pi\u00f9 venduta di sempre dei Bon Jovi. \nNel 1995, venne pubblicato These Days, l'album prodotto da Peter Collins, ottenne un enorme successo commerciale, oltre 10 milioni di copie vendute, in diversi parti del mondo, soprattutto in Europa e Giappone, ma non riusc\u00ec a conquistare il pubblico negli Stati Uniti. Il disco riusc\u00ec a piazzare quattro singoli nella top 10 della Official Singles Chart nel Regno Unito. singoli di rilievo dell'album furono \"Hey God\", \"This Ain't a Love Song\" e la \"title track\", \"These Days\".\nNel 2000 fu pubblicato l'album Crush, trascinato dal singolo It's My Life, a livello commerciale, il disco ottenne enorme successo vedendo oltre 11 milioni di copie nel mondo. Negli Stati Uniti, debutt\u00f2 alla posizione numero 9 della Billboard 200, rimanendo in classifica per un totale di 51 settimane, e rivelandosi il disco del gruppo dal maggior successo in Nord America dai tempi di \"Keep the Faith\". A seguito di Crush fu pubblicato, nel 2002, Bounce, non riusc\u00ec a bissare il successo ottenuto dal precedente album in studio del gruppo,riesce comunque a vendere 5 milioni di copie, la maggior parte dei testi presenti in Bounce risulta forte il riferimento agli attentati dell'11 settembre 2001. \nNel 2005, fu pubblicato Have a Nice Day, prodotto da John Shanks, debutt\u00f2 al secondo posto della Billboard 200.Dall'album furono estratti tre singoli: l'omonimo \"Have a Nice Day\", \"Who Says You Can't Go Home\", e \"Welcome to Wherever You Are\". A Have a Nice Day fa seguito l'album Lost Highway, pubblicato nel 2007, raggiunse la prima posizione della Billboard 200, raccolse un buon successo commerciale e fu una nomination ai Grammy per il miglior album pop vocale.La band \u00e8 tornata alle sue radici rock con l'undicesimo album in studio The Circle, pubblicato nel 2009, che ha debuttato al numero uno della Billboard 200. I singoli principali di entrambi gli album \"(You Want to) Make a Memory\" e \"We Weren't Born to Follow\" hanno ricevuto nomination ai Grammy Award alla miglior interpretazione vocale di gruppo.\nNel 2010, fu pubblicata la seconda raccolta Greatest Hits, negli Stati Uniti d'America l'album ha esordito al quinto posto della classifica Billboard 200, nel Regno Unito raggiunge la seconda posizione.La raccolta riscuoto un buon successo commerciale e vende circa 4 milioni di copie.\nNel 2013, viene pubblicato il dodicesimo album in studio, What About Now, \u00e8 l'ultimo album della band al quale partecipa lo storico chitarrista Richie Sambora. Ha raggiunto la prima posizione nella classifica Billboard 200, diventando il terzo album in studio consecutivo, e quinto in totale, a raggiungere tale posizione. l'album \u00e8 stato anticipato dal singolo Because We Can. Nel 2015 , viene pubblicato Burning Bridges, che non \u00e8 riuscita a entrare nella top 10 della Billboard 200. Nel 2016, viene pubblicato il quattordicesimo album in studio, This House Is Not for Sale ha debuttato al numero uno negli Stati Uniti; non raggiunse il successo commerciale dei precedenti album vendendo circa 600.000 copie in totale. \nNel 2020, \u00e8 stato pubblicato il quindicesimo album in studio Bon Jovi 2020, l'album ha debuttato alla diciannovesima posizione nella Billboard 200, il risultato pi\u00f9 basso ottenuto dai Bon Jovi negli Stati Uniti d'America, non succedeva dal secondo album in studio 7800\u00b0 Fahrenheit del 1985.\nI Bon Jovi hanno venduto oltre 130 milioni di dischi in tutto il mondo, rendendoli uno dei gruppi pi\u00f9 venduti di tutti i tempi.\nSingoli.\n2010\u2013oggi.\n2016 This House is not for Sale"}
{"id": "1440943", "revid": "125843530", "url": "https://it.wikipedia.org/wiki?curid=1440943", "title": "Decameron proibitissimo (Boccaccio mio statte zitto)", "text": "Decameron proibitissimo (Boccaccio mio statte zitto) \u00e8 un film del 1972 diretto da Marino Girolami, sotto lo pseudonimo di Franco Martinelli.\nTrama.\nFra Pasquale viene scoperto dal Vescovo in \"intimit\u00e0\" con la serva della vedova Piccarda (ma lui voleva la padrona). Guidobaldo, convinto da una zingara, consegna sua moglie a Rufolo. Fra Domenico fa penitenza mentre l'abate si gode Martina. Brunetta se la spassa con Filippo, alla faccia del marito geloso. Rinaldo con Marcolfa, la moglie del vaccaro Giannozzo."}
{"id": "1440945", "revid": "880789", "url": "https://it.wikipedia.org/wiki?curid=1440945", "title": "Kaito Nakamura", "text": ""}
{"id": "1440946", "revid": "44939", "url": "https://it.wikipedia.org/wiki?curid=1440946", "title": "Covalente", "text": ""}
{"id": "1440947", "revid": "1543377", "url": "https://it.wikipedia.org/wiki?curid=1440947", "title": "Camillo Achilli", "text": "\u00c8 morto a Milano nel 1998 all'et\u00e0 di 76 anni a causa di un tumore.\nCarriera.\nCalciatore.\nCresciuto nell', fu soprannominato \"gamba di sedano\" per il fisico esile. Dopo una stagione in prestito alla Caproni di Milano, in Serie C, fu titolare in nerazzurro dall'anomalo campionato 1945-1946 (stagione in cui and\u00f2 a segno in ben 11 occasioni) alla stagione 1950-51, arretrando progressivamente il raggio di azione fino a coprire il ruolo di mediano difensivo. In quegli anni indoss\u00f2 anche la fascia di capitano del club nerazzurro.\nNel 1951 una buona stagione con 34 presenze su 38 complessive conclusa ad un solo punto dal Milan scudettato non gli valse a sorpresa la conferma; pass\u00f2 quindi al Genoa, appena retrocesso in Serie B. Debutt\u00f2 in rossoblu sul campo del , andando a segno e indossando anche in questo caso la fascia di capitano; nell'annata successiva invece perse il posto da titolare, disputando due partite nel campionato vinto dai \"Grifoni\". Pass\u00f2 quindi al in Serie B nel 1954 disputando due stagioni. Chiuse la carriera con la maglia del Lecco con cui centr\u00f2 la promozione in B nella stagione 1956-1957.\nIn carriera ha totalizzato complessivamente 169 presenze e 8 reti nella Serie A a girone unico e 49 presenze e 1 rete in Serie B.\nAllenatore.\nIntrapresa la carriera di allenatore, debutt\u00f2 con il Lecco, nel 1957, sfiorando la promozione nella massima serie nel campionato 1958-1959. Nella stagione successiva affianc\u00f2 il coach dell'Inter Aldo Campatelli in qualit\u00e0 di allenatore in seconda dei nerazzurri, salvo poi prendere il posto di quest'ultimo nelle ultime undici giornate del campionato. Dopo una stagione all', nel dicembre 1961 venne richiamato sulla panchina del Lecco, in Serie A; non evit\u00f2 la retrocessione dei \"blucelesti\" in Serie B, e nel successivo campionato cadetto fu esonerato a febbraio, a causa dei risultati negativi ottenuti.\nDopo una brevissima esperienza sulla panchina della rappresentativa di Serie B, guid\u00f2 il Venezia (subentrando nel febbraio 1964 a Sandro Puppo), il Palermo, il Novara e le giovanili del , societ\u00e0 nella quale ricopr\u00ec anche l'incarico di allenatore in seconda e direttore sportivo, nella seconda parte del campionato 1970-1971. Nel campionato di Serie B 1972-1973 torn\u00f2 per un'ultima volta sulla panchina del Lecco, affiancando Longoni, nella stagione culminata con la retrocessione in terza serie."}
{"id": "1440948", "revid": "339392", "url": "https://it.wikipedia.org/wiki?curid=1440948", "title": "Ridotto ai minimi termini", "text": ""}
{"id": "1440949", "revid": "1374756", "url": "https://it.wikipedia.org/wiki?curid=1440949", "title": "Fourth", "text": "Fourth \u00e8 un album dei Soft Machine del 1971, noto negli Stati Uniti anche come \"Four\" o \"4\".\nIl disco.\n\u00c8 il primo album interamente strumentale del gruppo e segna l'abbandono definitivo del rock psichedelico e del rock progressivo degli esordi, completandone la transizione verso il jazz. \u00c8 anche l'ultimo disco registrato con il batterista e membro fondatore Robert Wyatt, che gi\u00e0 nel 1970 aveva pubblicato il suo primo album solista, \"The End of an Ear.\" Wyatt, dopo aver abbandonato i Soft Machine, verso la fine del 1971 fond\u00f2 il suo nuovo gruppo Matching Mole. Come nei precedenti album dei Soft Machine, anche a \"Fourth\" collaborano turnisti che, pur non facendo parte del gruppo, l'avrebbero seguito anche in tourn\u00e9e.\nEdizioni.\nNel 1999 \"Fourth\" e \"Fifth\" furono ristampati assieme, su un singolo CD.\nNel 2007 \"Fourth\" fu ripubblicato nella serie \"Soft Machine Remastered - The CBS Years 1970-1973\". Il libretto accluso contiene una nota di Mark Powell sulla storia del gruppo e la sua importanza nella scena progressive."}
{"id": "1440955", "revid": "1969723", "url": "https://it.wikipedia.org/wiki?curid=1440955", "title": "Hubert Jedin", "text": "Biografia.\nConcentr\u00f2 la maggior parte dei suoi studi sulla storia dei concili ecumenici, e specialmente del Tridentino. La sua opera pi\u00f9 famosa \u00e8 la \"Storia della Chiesa\" in 10 volumi (organizzati in 12 tomi) del 1975, di cui fu coautore e coordinatore, avvalendosi di alcuni validissimi collaboratori.\nCon l'opera \"Riforma cattolica o controriforma?\" \u00e8 tra i primi a considerare nel mondo cattolico, accanto agli aspetti di reazione e repressione alla riforma luterana propri della Controriforma, aspetti di novit\u00e0 propri della Riforma cattolica. La Controriforma, quindi, assume i caratteri di Riforma cattolica per gli aspetti propositivi, tra cui le istanze di rinnovamento, concretizzatesi, fra l'altro, nella nascita di nuovi ordini religiosi, come quello dei gesuiti, e il disciplinamento della societ\u00e0, movendo da quella ecclesiastica e passando per varie istituzioni, fino ai ceti pi\u00f9 bassi.\nMor\u00ec nel 1980; postuma usc\u00ec la sua autobiografia (\"Storia della mia vita\"), sette anni dopo."}
{"id": "1440957", "revid": "767487", "url": "https://it.wikipedia.org/wiki?curid=1440957", "title": "Il Decamerone proibito", "text": "Il Decamerone proibito \u00e8 un film del 1972 diretto da Carlo Infascelli e Antonio Racioppi.\nTrama.\nIl giovane Ferruccio , dopo essere partito da Firenze per recare un messaggio all'abate Gianni, accoglie l'invito di entrare in convento e farsi frate.\nViene vestito del saio da novizio e assume il nome di fr\u00e0 Pipino, ma concupito da una nobildonna di nome Fiorenza e dalla serva Celeste.\nIntanto due pittori: Bruno e Romanello si divertono a spassarsela l'uno con la moglie del collega, l'altro con quella dello scudiero Guidotto; lo stesso abate Gianni non rifiuta le grazie di Donatella, la moglie del campanaro.\nFinalmente monna Fiorenza \u00e8 riuscita a convincere fr\u00e0 Pipino.\nMa il destino vuole che tutti comprese le donne si ritrovino in una casa abbandonata, dove giungono poco dopo i relativi consorti.\nI due pittori e l'abate riescono a svignarsela ma fr\u00e0 Pipino viene arrestato.\nRiuscir\u00e0 ad evadere grazie all'aiuto di Romanello e Bruno."}
{"id": "1440958", "revid": "1543377", "url": "https://it.wikipedia.org/wiki?curid=1440958", "title": "Subcontee del Kenya", "text": "Le subcontee del Kenya sono la suddivisione territoriale di secondo livello del Paese, dopo le contee; non hanno ancora assunto le funzioni amministrative loro proprie, nella prospettiva di una riforma generale dell'assetto del governo locale.\nLa loro istituzione si ricollega alla pronuncia con la quale, nel 2010, la Corte costituzionale del Kenya ha dichiarato l'illegittimit\u00e0 delle leggi, successive al 2003, istitutive di nuovi distretti: per effetto di tale decisione, i distretti creati dopo il 2003 sono stati aboliti e, nelle more, il governo ne ha predisposto la conversione in subcontee, mentre i 47 distretti che erano stati istituiti prima di quella data sono stati trasformati in contee. \u00c8 stata peraltro abolita la suddivisione in province, che sino ad allora costituivano la suddivisione territoriale di primo livello del Paese; le contee, pertanto, a differenza dei distretti, sono venute a rappresentare il primo livello della suddivisione territoriale.\nDistretti fino al 2003.\nI distretti istituiti in data antecedente al 2003 corrispondono integralmente alle contee istituite nel 2010 e divenute operative nel 2013.\nDistretti dal 2003 al 2007.\nNel 2003 sono stati istituiti 37 distretti, con la contestuale soppressione di altri 14; pertanto, da 47 distretti si \u00e8 passati a 70. Tali distretti erano i seguenti.\nProvincia Centrale.\nLa Provincia Centrale era suddivisa in 7 distretti:\nProvincia Costiera.\nLa Provincia Costiera era suddivisa in 7 distretti:\nProvincia Orientale.\nLa Provincia Orientale era suddivisa in 13 distretti:\nProvincia di Nairobi.\nLa Provincia di Nairobi coincideva con il distretto di Nairobi.\nProvincia Nordorientale.\nLa Provincia Nordorientale era suddivisa in 4 distretti:\nProvincia di Nyanza.\nLa Provincia di Nyanza era suddivisa in 11 distretti:\nProvincia della Rift Valley.\nLa Provincia della Rift Valley era suddivisa in 18 distretti:\nProvincia Occidentale.\nLa Provincia Occidentale era suddivisa in 9 distretti:\nDistretti dal 2007 al 2010.\nDai 70 distretti istituiti nel 2007 si \u00e8 successivamente passati a 256 distretti."}
{"id": "1440961", "revid": "729019", "url": "https://it.wikipedia.org/wiki?curid=1440961", "title": "Aeroporto di Brjansk", "text": "L'aeroporto di Brjansk ( in inglese: Bryansk International Airport) conosciuto anche come l'aeroporto Oktjabr'skij \u00e8 un aeroporto internazionale situato a 5 chilometri a sud-ovest della citt\u00e0 di Brjansk, nell'Oblast di Brjansk, nella Russia europea al confine con Ucraina e Bielorussia.\nPosizione geografica.\nL'aeroporto di Brjansk \u00e8 situato sulla rotta aerea internazionale R22 che collega la Russia - Europa - Medio Oriente.\nL'aeroporto di Brjansk serve la popolazione di circa 4 milioni di persone dell'Oblast' di Brjansk, dell'Oblast' di Or\u00ebl, dell'Oblast' di Kaluga, dell'Oblast' di Smolensk, e la parte di popolazione dell'Voblast di Homel in Bielorussia e dell'Oblast di \u010cernigov in Ucraina.\nL'aeroporto di Brjansk dista 2000\u00a0km da Roma, 2800\u00a0km da Barcellona, 3800\u00a0km da Dubai, 2600\u00a0km da Hurghada.\nL'aeroporto di Brjansk \u00e8 equivalente distante da Mosca (Russia) - 400\u00a0km, da Minsk (Bielorussia) - 550\u00a0km, e da Kiev (Ucraina) - 500\u00a0km.\nDati tecnici.\nL'aeroporto di Brjansk \u00e8 dotato attualmente di una pista attiva di classe C. La lunghezza della pista attiva \u00e8 di 2\u00a0400 m x 85 m.\nIl peso massimo degli aerei al decollo \u00e8 di 198 tonnellate.\nL'aeroporto \u00e8 equipaggiato per la manutenzione, l'atterraggio/decollo degli aerei: Antonov An-12, Antonov An-24, Embraer 120, Yakovlev Yak-40, Yakovlev Yak-42, Ilyushin Il-76, Tupolev Tu-154, Tupolev Tu-204, Boeing 737-400/500, Ilyushin Il-114, Tupolev Tu-334, Antonov An-140 e di tutti gli aerei di classe inferiore.\nI parcheggi per gli aerei passeggeri disponibili attualmente sono 157 m x 160 m, i parcheggi per gli aerei cargo disponibili attualmente all'aeroprto sono 105 m x 60 m.\nL'aeroporto internazionale di Brjansk \u00e8 aperto 24 ore al giorno.\nStrategia.\nLa posizione dell'aeroporto permette di effettuare i voli Brjansk-Europa-Brjansk con il rifornimento a Brjansk per gli aerei provenienti dalla Russia settentrionale e dalla parte asiatica della Russia e dalla Cina.\nL'aeroporto di Brjansk \u00e8 un aeroporto internazionale visto la sua posizione strategica favorevole va utilizzato principalmente come:\nAll'aeroporto di Brjasnk \u00e8 previsto un rafforzamento del Terminal cargo e del Terminal Passeggeri con la costruzione dei nuovi posti parcheggio per gli aerei in transito.\nCollegamenti con Brjansk.\nL'aeroporto di Brjansk si trova a circa 5\u00a0km dal centro cittadino ed \u00e8 raggiungibile con la linea suburbana del trasporto pubblico (spesso irregolare e soggetta a soppressioni) oppure con i numerosi taxi che partono dalla Stazione di Brjansk delle Ferrovie russe."}
{"id": "1440965", "revid": "145180", "url": "https://it.wikipedia.org/wiki?curid=1440965", "title": "Primo di Cullen", "text": ""}
{"id": "1440966", "revid": "125712399", "url": "https://it.wikipedia.org/wiki?curid=1440966", "title": "Jos\u00e9 Calvo Sotelo", "text": "Conservatore, fu Ministro delle finanze tra il 1925 e il 1930 durante la dittatura di Miguel Primo de Rivera.\nBiografia.\nNacque a Tui, presso la citt\u00e0 galiziana di Pontevedra. Studi\u00f2 diritto ed economia all'universit\u00e0 di Saragozza. Divenne segretario dell'Accademia di Scienze Etiche e Politiche dell\"'Ateneo Mercantil de Madrid\" e professore universitario presso l'Universidad Central. Si iscrisse al Partido Liberal-Conservador di Antonio Maura di cui divenne segretario. Nel 1918 fu nominato Governatore civile di Valenza.\nUomo politico di idee monarchiche e conservatrici, di intensa fede cattolica, rappresent\u00f2 gli ideali conservatori spagnoli e anti-marxisti. Successivamente divenne Ministro delle finanze dal 1925 al 1930 tent\u00f2 inutilmente di risollevare l'economia ancorando la Peseta spagnola all'oro.\nAll'avvento della Seconda repubblica spagnola nel 1931, nonostante fosse stato eletto deputato prefer\u00ec partire in volontario esilio per Parigi incriminato dal nuovo governo con una nuova norma a carattere retroattivo per aver fatto parte del governo presieduto da Miguel Primo de Rivera. Calvo Sotelo ritorn\u00f2 nel 1934 alla guida del movimento politico \"Rinnovazione Spagnola\" al posto di Antonio Goicoechea, col quale fu rieletto nel novembre 1933 alle Cortes Generales, in seguito alla vittoria conservatrice della CEDA che divenne primo partito. La Rivoluzione delle Asturie, di matrice anarco-socialista scoppiata il 5 ottobre 1934 e durata due settimane, e gli eccidi compiuti dagli insorti, confermarono in Calvo Sotelo la convinzione che solo l'esercito poteva essere garanzia di sicurezza dai moti rivoluzionari. Alle successive elezioni del 16 febbraio 1936 tutte le forze di destra si riunirono nel \"Fronte Nazionale Controrivoluzionario\", ma le elezioni furono vinte dal \"Fronte popolare\". L'insuccesso, all'interno del Fronte Nazionale del principale movimento, la Confederazione Spagnola delle Destre Autonome di Gil Robles che puntava alla vittoria, incoron\u00f2 Calvo Sotelo come principale leader dell'opposizione.\nAlle denunce in parlamento di Sotelo contro le violenze fatte dai miliziani comunisti il presidente del consiglio Santiago Casares Quiroga si lasci\u00f2 sfuggire una minaccia nei confronti del leader della destra monarchica \"La violenza contro il capo del partito monarchico non sarebbe un crimine\". Sotelo rispose a Casares Quiroga:\nL'omicidio.\nJos\u00e9 del Castillo, responsabile dell'uccisione del falangista Andr\u00e9s Saenz de Heredia, il quale nel frattempo era diventato un membro importante dell'organizzazione Uni\u00f3n Militar Republicana Antifascista, fu ucciso dai Falangisti il 12 luglio 1936. \nQuella stessa notte Sotelo fu rapito e ucciso per ritorsione da un gruppo di commilitoni della vittima. Il rapimento fu pianificato da Fernando Cond\u00e9s della Guardia Civil, noto per le sue idee di sinistra, nel 1934 era stato allontanato dall'esercito per complicit\u00e0 con i ribelli delle Asturie, ma poi recentemente reintegrato da Casares Quiroga.\nUn camion degli \"Asaltos\" e una vettura uscirono dalla caserma Pontejos. La vettura si diresse verso la casa di Jos\u00e9 Mar\u00eda Gil-Robles y Qui\u00f1ones leader della Confederazione Spagnola delle Destre Autonome mentre il camion a casa di Calvo Sotelo in calle Vel\u00e1zquez. Sul camion erano presenti lo stesso Cond\u00e9s, Victoriano Cuenca che a Cuba era stato guardia del corpo del generale Gerardo Machado, due membri della giovent\u00f9 social-comunista e alcuni \"asaltos\". Giunti a casa di Sotelo alle tre del mattino, lo svegliarono e lo invitarono a venire al comando della polizia. Sotelo godeva dell'immunit\u00e0 parlamentare. Non fu possibile verificare la legittimit\u00e0 della richiesta poich\u00e9 gli \"asaltos\" avevano gi\u00e0 provveduto a tagliare i fili del telefono. Sotelo si tranquillizz\u00f2 quando Cond\u00e9s gli mostr\u00f2 il tesserino della Guardia Civil, ma mantenendo comunque forti dubbi promise alla famiglia di farsi sentire al pi\u00f9 presto aggiungendo \u00aba meno che questi signori non mi facciano saltare le cervella\u00bb. Partiti con il camion, dopo circa mezzo chilometro, Cuenca gli spar\u00f2 due volte alla nuca poi scaricarono il corpo al cimitero dell'Est che fu identificato solo il giorno dopo. La macchina che era andata alla ricerca di Gil Robles non lo aveva trovato perch\u00e9 si era recato a Biarritz per il fine settimana.\nConseguenze.\nLa notizia diffuse la sensazione che il governo presieduto da Santiago Casares Quiroga non fosse in grado di controllare la propria polizia. Lo stesso giorno dell'omicidio alcuni degli \"Asaltos\" furono arrestati dalla polizia mentre Cond\u00e9s e Cuenca, coperti dal partito e dal corpo degli \"Asaltos\", riuscirono a nascondersi. Nel frattempo il governo dispose la chiusura di tutte le sedi politiche madrilene della CEDA, dei carlisti e degli anarchici. L'UGT e il Partito Comunista di Spagna espressero solidariet\u00e0 al Governo.\nIndalecio Prieto si rec\u00f2 in delegazione, accompagnato da rappresentanti del partito socialista e comunista, da Quiroga reclamando armi, ma, avuta risposta negativa, i miliziani di sinistra consegnarono ai propri militanti tutte le armi che avevano nei propri arsenali. In occasione dei funerali di Castillo e di Sotelo, avvenuti lo stesso giorno nel medesimo cimitero, tra i due gruppi contrapposti ci fu uno scontro a fuoco.\nIl 15 luglio 1936 ci fu l'ultima riunione in Parlamento in cui i rappresentanti monarchici accusarono il governo di aver portato il paese all'anarchia e Gil Robles tenne una pubblica orazione in onore di Sotelo nel corso della quale elenc\u00f2 tutti gli atti di violenza avvenuti nel paese, accusandone il Governo, e ricord\u00f2 che esponenti della maggioranza avevano minacciato lo stesso Sotelo concludendo \u00abIl sangue di Calvo Sotelo sommerger\u00e0 il governo\u00bb. Poi quasi tutti i rappresentanti di destra abbandonarono Madrid per recarsi in citt\u00e0 pi\u00f9 sicure.\nLa data dell'insurrezione da parte dei militari fu fissata per il 25 luglio anniversario del patrono di Spagna san Giacomo, nonostante che molti, Emilio Mola innanzitutto, preferissero che fosse anticipata almeno al 12, onde prevenire un'analoga insurrezione della sinistra data per certa. Ma a seguito dell'assassinio il 13 luglio di Calvo Sotelo, i militari pressati dal crescente clima violento videro in questo ultimo evento il segnale che l'insurrezione non poteva essere procrastinata oltre e fissarono l'insurrezione per il 18 luglio. Ricevuta la parola d'ordine \"Sin novedad\" (\"nessuna novit\u00e0\") tutte le unit\u00e0 militari si sarebbero dovute sollevare contemporaneamente e occupare le citt\u00e0. L'armata d'Africa, dopo aver preso il controllo del Marocco spagnolo si sarebbe trasferta in Spagna in Andalusia dove si supponeva vi sarebbero state maggiori resistenze. In realt\u00e0 l'insurrezione scoppi\u00f2 ancor prima, il 17 luglio 1936.\nFamiliari.\nSuo nipote Leopoldo fu presidente del governo dal 1981 al 1982, negli anni della restaurazione della democrazia in Spagna."}
{"id": "1440970", "revid": "1494169", "url": "https://it.wikipedia.org/wiki?curid=1440970", "title": "Albe\u0219ti", "text": ""}
{"id": "1440971", "revid": "123702854", "url": "https://it.wikipedia.org/wiki?curid=1440971", "title": "Federazione Italiana Volo Libero", "text": "La Federazione Italiana Volo Libero (FIVL) \u00e8 un ente di diritto privato con sede a Torino il cui fine \u00e8 promuovere la pratica del volo libero senza motore e coordinarne l'attivit\u00e0 agonistica in Italia. In pratica raggruppa gli sportivi che si dedicano al volo libero in deltaplano, parapendio e, da alcuni anni, anche coloro che praticano l'aquilonismo sportivo, a filo e da trazione. Gli associati sono raccolti in sodalizi sportivi locali. La FIVL pubblica in proprio il notiziario mensile \"Volo Libero\".\nStoria.\nLa FIVL si costitu\u00ec legalmente a Cortina d'Ampezzo il 26 marzo 1976. I soci fondatori furono Alessandro Zardini, Enrico Kostner, Natale Campiglia, Gioppo Gaetano, Massimiliano Dadi\u00e8, il dott. Otto Holzknecht, Alfio Caronti, Jean Marie Clement, Karl Heinz Ausserhofer, Peter Skaarup, Flavio Ceccato.\nNel 2013 AeCI introduce un nuovo statuto che esclude le Federazioni Sportive Aeronautiche. Nasce quindi la FIVL Associazione Nazionale Piloti di Volo Libero, costituita come associazione sportiva dilettantistica, che prosegue la propria attivit\u00e0 in continuit\u00e0 con il lavoro svolto negli anni precedenti.\nStruttura organizzativa.\nL'organo di indirizzo \u00e8 il Consiglio Direttivo, eletto dall'assemblea dei soci. Al Consiglio si affianca un Ufficio Stampa che gestisce le presenze in internet e i comunicati stampa. La gestione ordinaria ed operativa \u00e8 demandata dall'ufficio di segreteria in Torino.\nL'attuale consiglio direttivo \u00e8 composto dal presidente Federico Ennio Favero, dal vice presidente Fabio Pasquali e dai consiglieri Patty Conti, Isabella Oderda, Emiliano Narcisi, Rodolfo Saccani, Damiano Zanocco, Dora Arena, Cesare De Pieri. L'Ufficio Stampa \u00e8 gestito da Gustavo Vitali. La rivista \"Volo Libero\" \u00e8 gestita da Luca Basso.\nRuolo internazionale.\nFIVL \u00e8 membro fondatore di EHPU (European Hang Gliding and Paragliding Union), organizzazione europea che rappresenta circa centomila piloti di volo libero. Rodolfo Saccani ricopre il ruolo di chairman dell'European Safety and Training Committee, organo tecnico di EHPU che si occupa prevalentemente di sicurezza del volo.\nAttraverso EHPU, \u00e8 associata ad EAS (Europe Air Sports), organizzazione che si occupa di rappresentare gli sport aerei presso EASA (European Aviation Safety Agency) ed Eurocontrol, e di relazionarsi con la Commissione Europea e con il Parlamento Europeo al fine di contribuire ad un framework normativo che non sia inutilmente penalizzante nei confronti delle discipline dell'aria.\nAttraverso Rodolfo Saccani, FIVL contribuisce ai lavori del Working Group 6 (WG6) del Technical Group 136 (TC136), il gruppo di lavoro che in seno al CEN elabora le norme europee di certificazione delle attrezzature da parapendio:\nFIVL collabora anche con CIVL, organo della FAI (Federazione Aeronautica Internazionale) che si occupa di volo libero. FIVL \u00e8 autorizzata da CIVL ad emettere le IPPI card (certificazioni del livello di preparazione) ai piloti italiani di volo libero.\nAderenti.\nOltre quattromila soci iscritti, 180 club attivi, 81 scuole, 266 istruttori di deltaplano e parapendio."}
{"id": "1440972", "revid": "287204", "url": "https://it.wikipedia.org/wiki?curid=1440972", "title": "Albesti", "text": ""}
{"id": "1440974", "revid": "767487", "url": "https://it.wikipedia.org/wiki?curid=1440974", "title": "Sollazzevoli storie di mogli gaudenti e mariti penitenti - Decameron n\u00ba 69", "text": "Sollazzevoli storie di mogli gaudenti e mariti penitenti - Decameron n\u00ba 69 \u00e8 un film del 1972, diretto da Joe D'Amato ma firmato da Romano Gastaldi.\nTrama.\nIl film si divide in tre episodi:\nLe due cognate.\nUn uomo parte per concludere un affare di lavoro e la moglie ne approfitta per incontrare l'amante, uno scultore di nome Ignazio. Il marito per\u00f2 torna a casa all'improvviso e non si accorge dell'amante, nascosto sotto il tavolo. Intanto giunge la sorella del marito, che si riposa sul letto e scopre per caso l'amante. I due hanno un rapporto sessuale. Quando il marito riparte, le due donne si dividono l'amante e quando questi \u00e8 sfinito, lo cacciano fuori di casa in malo modo.\nFra' Giovanni.\nUn giovane frate incontra una donna che lo eccita, lo sfrutta, copula con lui facendosi pagare e poi racconta tutto al marito. Questi lo obbliga all'autocastrazione mediante un coltello, per liberarsi il pene da un marchingegno.\nLavinia e Lucia.\nUn uomo avaro ha rari rapporti con la giovane moglie Lavinia per non sciuparne la pelle. Un giovane, per conoscere Lavinia, si traveste da donna e si fa presentare da un amico di famiglia come Lucia. Il marito parte per affari e affida Lavinia alla finta cameriera. Al momento di andare a letto, Lavinia scopre che Lucia \u00e8 in realt\u00e0 un uomo e ne approfitta. Quando il marito torna a casa, Lavinia rifiuta di fare l'amore con lui, che tenta allora d'insidiare la cameriera, accorgendosi che \u00e8 un uomo. Lucia racconta che il pene le \u00e8 spuntato fuori all'improvviso; l'uomo allora chiama un medico che lo rassicura, dicendogli che Lucia \u00e8 un ermafrodito e ci\u00f2 gli porter\u00e0 fortuna, poich\u00e9 chi s'accoppier\u00e0 con lei avr\u00e0 infatti solo figli maschi. Il marito invita quindi Lavinia ad accoppiarsi con Lucia per avere un figlio maschio.\nProduzione.\nIn un'intervista, D'Amato dichiar\u00f2: \u00abIl film risulta firmato da Romano Gastaldi, il mio aiuto. Siccome io facevo gi\u00e0 il direttore della fotografia non sono voluto apparire come regista. Poi non pensavo che fosse un gran film... \u00bb."}
{"id": "1440976", "revid": "228587", "url": "https://it.wikipedia.org/wiki?curid=1440976", "title": "Centro traumatologico ortopedico (Torino)", "text": "Il Centro traumatologico ortopedico, comunemente noto come CTO, \u00e8 stato inaugurato nel 1965 come azienda sanitaria pubblica ed \u00e8 il principale ospedale traumatologico della citt\u00e0 di Torino.\nLa costruzione, alta 75 metri, 16 piani, \u00e8 attualmente la quinta costruzione pi\u00f9 alta della citt\u00e0. Progettata nell'ambito dei festeggiamenti per il centenario dell'Unit\u00e0 d'Italia Italia '61, \u00e8 situata nel quartiere Nizza Millefonti ed \u00e8 parte integrante del distretto di Italia '61, affacciandosi sul corso Unit\u00e0 d'Italia.\nFa parte del distretto ospedaliero pi\u00f9 imponente di Torino, accanto all'ospedale infantile Regina Margherita, al ginecologico Sant'Anna ed al complesso ospedaliero San Giovanni Battista \"Molinette\". Dal 1\u00ba luglio 2012 le tre aziende ospedaliere del San Giovanni Battista, dell'ospedale infantile Regina Margherita/Sant'Anna, C.T.O. ed ex ospedale Maria Adelaide (Torino centro-nord, dismesso nel 2016) sono riunite in un'unica azienda ospedaliera, la Citt\u00e0 della Salute e della Scienza di Torino.\nRecentemente al corpo dell'edificio, un parallelepipedo sottile e lineare, \u00e8 stato aggiunto un corpo accessorio asimmetrico sul lato sud per aggiungere due ascensori supplementari.\nA partire dal 19 luglio 2007 \u00e8 entrata in funzione l'USU, l'unit\u00e0 spinale unipolare del complesso.\nNella nuova struttura antistante dell'ospedale sono stati trasferiti i 33 letti (25 di ricovero ordinario pi\u00f9 8 di day hospital) del centro di rieducazione funzionale prima sito nel Colle della Maddalena a Torino.\nSimone Teich Alasia, chirurgo plastico italiano, fu tra i fondatori del centro grandi ustionati del CTO."}
{"id": "1440981", "revid": "1745361", "url": "https://it.wikipedia.org/wiki?curid=1440981", "title": "Softair", "text": "Il Softair (anche noto come Air Soft) \u00e8 un'attivit\u00e0 ricreativa basata sulla simulazione di azioni militari.\nPer la pratica di tale attivit\u00e0 vengono utilizzate delle riproduzioni di armi da fuoco dette air soft gun (ASG, letteralmente in italiano \"arma ad aria compressa,\" da cui il nome della disciplina) che sparano piccoli pallini in plastica biodegradabile da 6mm (disponibili in diverse grammature) alla potenza finale di massimo 0,99 Joule, innocui per un essere umano (l'energia minima necessaria alla lacerazione della pelle risulta essere almeno 3 Joule).\nStoria.\nLa pratica nacque in Giappone negli anni ottanta; in origine, le armi utilizzate erano giocattoli a tutti gli effetti ed utilizzavano propulsioni per lo pi\u00f9 a gas ed a molla, alle quali seguirono poi i primi modelli ibridi (gas e molla). La prima riproduzione ad essere ufficialmente commercializzata fu del FAMAS, progettato dalla GIAT Industries, il quale rimane tuttora il modello pi\u00f9 venduto tra le varie Air soft gun.\nIl softair approd\u00f2 successivamente in tutto il mondo verso gli anni novanta. Questa diffusione permise al mercato di differenziarsi, riuscendo cos\u00ec a soddisfare un numero sempre pi\u00f9 crescente di richieste e necessit\u00e0 specifiche.\nLe regole.\nPer motivi di sicurezza \u00e8 obbligatorio per i giocatori indossare degli occhiali protettivi, o delle maschere integrali per proteggere il viso, poich\u00e9 i pallini sono in grado di lacerare gli occhi e di frantumare la dentatura.\nIl resto dell'attrezzatura di sicurezza (caschi, ginocchiere, gomitiere, guanti, ecc) non \u00e8 obbligatoria da regolamento, ma viene lasciata alla disciplina dei singoli giocatori.\nSe non si rispettano le norme di sicurezza basilari (uso di protezioni e della sicura delle repliche quando non in gioco ad esempio) \u00e8 possibile anche che vi siano infortuni agli occhi o ai denti, ma si tratta di casi poco frequenti e facilmente evitabili se lo sport \u00e8 praticato con attenzione e soprattutto con le dovute protezioni, come maschere facciali in neoprene, occhiali con lente doppia, elmetti, protezioni specifiche per le parti del corpo pi\u00f9 deboli.\nPer le azioni gioco, non esistono regolamenti ufficiali.\nAttrezzatura.\nLe gi\u00e0 citate \"air soft gun\" sono repliche pi\u00f9 o meno fedeli di armi leggere le quali sparano pallini (spesso abbreviati BB, dall'inglese bullet ball) plastici. Hanno una gittata di circa 50 metri e un tiro utile sotto i 20 metri. La traiettoria dei pallini \u00e8 modificabile tramite un gommino denominato Hop-Up, il quale imprime una rotazione verso l'alto, aumentandone la portata.\nLe riproduzioni si dividono in due categorie principali:\nA loro volta suddivisibili a seconda del meccanismo di fuoco:\nI pallini, di 6mm di diametro (con una tolleranza di +/- 0,05mm), sono composti da materiali plastici. Il peso dei pallini pi\u00f9 utilizzati varia tra 0,20g e 0,30g. Esistono anche pallini con grammatura inferiore, quali 0,12g e 0,15g, e con grammature superiori, 0,32g, 0,35g, 0,40g, anche se difficilmente vengono usati. I primi sono troppo soggetti a deviazione a causa del vento, mentre i secondi aumentano la precisione, ma fanno perdere metri di gittata utile.\nIl softair in Italia.\nIn Italia \u00e8 presente nei settori sportivi ufficiali di alcuni enti di promozione sportiva riconosciuti dal CONI (es. CSEN, AICS, ASI, ACSI, ASC - Associazioni Sportive Confindustria). Recentemente \u00e8 stato riconosciuto come sport anche dal CONI.\nLe singole associazioni di Softair possono iscriversi al CONI risultando pertanto regolarmente iscritte al Registro Nazionale delle Associazioni e Societ\u00e0 Sportive dilettantistiche.\nNegli anni novanta del XX secolo nacquero vari enti di coordinamento nazionali o regionali ed associazioni come l\"'Associazione Sportiva Nazionale War Games\" (ASNWG) nata nel 1993 ed ora nota come Federazione Italiana Giochi Tattici (FIGT), che conta in Italia 15 Comitati Regionali, i \"Gruppi Autonomi Softair\" (GAS), la \"Federazione Italiana Soft Air\" (FISA), e diversi altri.\nGli enti sono responsabili delle organizzazioni delle attivit\u00e0 di gioco, tra cui spiccano i tornei, alcuni di essi possono arrivare alle 48 ore consecutive di gioco. I tornei possono prevedere operazioni atte all'acquisizione di obiettivi (tramite ricognizione o azione di combattimento diretto), alla difesa del territorio nei confronti della/delle fazioni opposte, ad operazioni che simulano o riproducono scenari storici o recentissimi.\nLe squadre (costituite in Associazioni Sportive Dilettantistiche) sono formate da un numero variabile di giocatori che dipendono dalle possibilit\u00e0 organizzative dell'Associazione stessa.\nCampi da gioco.\nI campi da gioco sono essenzialmente di due tipi: boschivi ed urbani. Con boschivi si definiscono tutti i campi senza strutture artificiali complesse: ad esempio un classico bosco.\nI campi definiti urbani sono quelli che presentano edifici, strade ed altre infrastrutture (civili, militari e/o industriali), agibili e utilizzabili attivamente durante la partita. In gergo questi scenari sono definiti CQB (Close Quarter Battle). \u00c8 facile trovare campi urbani che comprendono una o pi\u00f9 zone boschive.\nIl proprietario del campo da gioco pu\u00f2 essere:\nNel caso del privato, basta una semplice richiesta scritta, con la quale egli autorizzi il club a usufruire dei suoi terreni; deve comunque essere sempre informata la pi\u00f9 vicina stazione dei Carabinieri o della Polizia.\nNel caso in cui il terreno appartenga ad un ente pubblico, va fatta richiesta scritta all'ente stesso e va informata la pi\u00f9 vicina caserma dei Carabinieri o della Polizia. Quest'ultimo accorgimento, di solito, viene comunque adottato anche nel caso in cui l'incontro avvenga in una zona privata, di cui il club di soft air stesso sia proprietario; le comunicazioni vanno inoltrate all'Ufficio Relazioni con il pubblico della locale Questura, che ha esclusiva competenza in materia di ordine pubblico.\n\u00c8 necessario anche segnalare la zona in cui si svolgeranno le attivit\u00e0, con degli opportuni avvisi che spieghino cosa sta avvenendo, in modo da non allarmare inutilmente eventuali passanti."}
{"id": "1440987", "revid": "256896", "url": "https://it.wikipedia.org/wiki?curid=1440987", "title": "Grattacielo del CTO", "text": ""}
{"id": "1440988", "revid": "287204", "url": "https://it.wikipedia.org/wiki?curid=1440988", "title": "David John Astley", "text": "Carriera.\nAttaccante prolifico, passa la maggior parte della carriera nelle file dell'Aston Villa realizzando 92 reti in 165 incontri, vale a dire pi\u00f9 di una rete ogni 2 partite. Ottima \u00e8 anche la sua media realizzativa nella nazionale gallese, con 12 reti in soli 13 incontri disputati\nIntrapresa la carriera di allenatore, viene a sorpresa ingaggiato dall'Inter per le ultime partite della stagione 1947-48, e confermato per l'annata 1948-49, stagione in cui i nerazzurri con gli acquisti a sensazione di Nyers, Armano e Giovannini cercano di interrompere il predominio del Grande Torino.\nTuttavia l'esito non \u00e8 quello sperato, a met\u00e0 stagione il distacco in classifica \u00e8 gi\u00e0 notevole e progressivamente Astley viene esautorato dalla guida tecnica a vantaggio del direttore tecnico Giulio Cappelli. Il secondo posto finale non impedir\u00e0 l'esonero del gallese, al quale subentrer\u00e0 proprio Cappelli in qualit\u00e0 di \"coach\".\nNella stagione successiva allena il Genoa, concludendo il campionato all'undicesimo posto."}
{"id": "1440998", "revid": "1926649", "url": "https://it.wikipedia.org/wiki?curid=1440998", "title": "Luigi Ferrero", "text": "Carriera.\nGiocatore.\nGi\u00e0 nelle giovanili della Juventus, esordisce in campionato con la maglia bianconera a Livorno il 19 marzo 1922 contro i labronici. Anche se \u00e8 considerato una riserva, nel ruolo di ala gioca con i bianconeri fino al 1925.\nDopo un anno in Prima Divisione nella Libertas Lucca, nel 1927-1928 passa agli \"arancioni\" di Pistoia, dove rimane per un triennio.\nNel 1930 torna in Serie A vestendo la maglia nerazzurra dell'Ambrosiana Inter campione d'Italia di Giuseppe Meazza e dopo due stagioni viene ceduto al : con lui i pugliesi scendono in B. Resta legato ai galletti biancorossi per un lustro conquistando la promozione nel 1934-1935.\nChiude, infine, con il calcio giocato tornando a Torino stavolta nella sponda granata dove gioca fino al 1940.\nAllenatore.\nIntraprende subito la carriera di allenatore e nel 1940-1941 allena il Bari insieme al direttore tecnico Raffaele Costantino. I \"biancorossi\", che avevano attuato ben tre cambi di panchina nella stagione precedente, chiuderanno il campionato all'ultimo posto.\nPer un biennio, prima della guerra, allena il .\nNel dopoguerra Ferruccio Novo lo chiama nella sua Torino ad allenare i granata. La squadra \u00e8 quella del Grande Torino con cui vince due scudetti. Nel 1947 accetta di allenare la che si \u00e8 salvata per il rotto della cuffia e lascia il Torino nelle mani di Mario Sperone. Siede sulla panchina per quattro anni riportando i gigliati nelle parti alte della classifica, nel 1958 chiamato dalla squadra toscana al posto di Fulvio Bernardini, perse la finale di Coppa Italia.\nNel 1951-1952 prova a salvare dalla Serie B, senza riuscirci, la , venendo sostituito. Rimane comunque su una panchina di Serie A allenando l'Atalanta per due stagioni.\nChiamato da un altro torinese, Roberto Copernico, arriva a Roma. I due piemontesi prendono in mano la Lazio nella stagione 1955-1956 (Copernico gi\u00e0 da un anno era alla guida della squadra biancoceleste). Non finiscono la stagione. L'ultimo incontro sulla panchina delle \"Aquile\" risale all'8 gennaio 1956 (Lazio-Pro Patria 2-0) in coppia con l'inglese Jesse Carver, che sostitu\u00ec la coppia Copernico-Ferrero guidando la Lazio fino alla stagione 1960-1961.\nLa stagione dopo approd\u00f2 alla guida del Football Club Internazionale Milano, ma venne sostituito da Annibale Frossi (il direttore tecnico che lo affiancava sulla panchina nerazzurra) dopo 25 giornate.\nNel 1960 viene chiamato da Paolo Mazza ad allenare la sua SPAL e rester\u00e0 un anno con i biancoazzurri dove fece esordire Osvaldo Riva e Francesco Scaratti. Lanci\u00f2 inoltre definitivamente Sergio Carpanesi e Romano Taccola. Successivamente allener\u00e0 il in Serie B e nel 1968 ricoprir\u00e0 il ruolo di direttore tecnico della Fiorentina, affiancato dall'allenatore Andrea Bassi.\n\u00c8 sepolto nel Cimitero monumentale di Torino."}
{"id": "1441001", "revid": "1877829", "url": "https://it.wikipedia.org/wiki?curid=1441001", "title": "Bahram V", "text": "Biografia.\nBahram era figlio di Yazdgard I e di Soshandukht, figlia dell'esilarca. Alla morte (forse per assassinio) del padre, gli succedette al trono, sconfiggendo la concorrenza (tra cui il fratello Sapore) con l'aiuto di al-Mundhir I, della dinastia araba lakhmide di al-Hira.\nCampagna contro l'Impero romano d'Oriente.\nAppena salito al trono, continu\u00f2 la persecuzione contro i cristiani iniziata dal padre dopo il tentativo del vescovo di Ctesifonte di bruciare il tempio del Grande Fuoco della capitale sasanide. Questa persecuzione, che port\u00f2 alla morte di Giacomo Interciso, fu il \"casus belli\" dell'offensiva dell'Impero romano d'Oriente (421).\nL'imperatore Teodosio II invi\u00f2 infatti un forte contingente militare in Armenia, da sempre contesa dalle due potenze confinati, al comando del \"magister militum praesentalis\" Ardaburio, il quale sconfisse il comandante persiano Narsehi e procedette al saccheggio della provincia dell'Arzanene e all'assedio della fortezza frontaliera di Nisibis. Narsehi, rinchiuso nella citt\u00e0, mand\u00f2 un'ambasciata, chiedendo ad Ardaburio una tregua che per\u00f2 il generale romano rifiut\u00f2. Ottenuto dei rinforzi, Ardaburio entr\u00f2 nella Mesopotamia sasanide.\nBahram, vista in pericolo la prestigiosa e fondamentale fortezza di Nisibis, decise di guidare personalmente l'esercito sasanide. Giunto a Nisibis, venne messo in difficolt\u00e0 dalla defezione improvvisa dei suoi alleati Arabi comandati da al-Mundhir I, ma la supremazia numerica sasanide e la presenza degli elefanti impaurirono i Romani: Ardaburio ordin\u00f2 di levare l'assedio, bruciare l'artiglieria e ritirarsi. Bahram mise sotto assedio Teodosiopoli e si mosse verso Resaena, dove sarebbe stato fermato da Procopio ed Areobindo: nel frattempo Ardaburio sconfisse un forte contingente sasanide. Bahram decise di chiedere la pace, ma prima tent\u00f2 un colpo di mano, ordinando alla sua guardia personale, gli Immortali, di attaccare il campo romano: venuto a conoscenza dell'attacco a sorpresa, Ardaburio riusc\u00ec a neutralizzarlo e ad imporre la pace al sovrano sasanide (423).\nSistemazione dell'Armenia.\nLa situazione armena tenne occupato Bahram subito dopo la stipula della pace con i Romani. L'Armenia era stata senza un re da quando il trono era stato abbandonato dal fratello di Bahram, Sapore, nel 418, quando si rec\u00f2 in patria a morire mentre cercava di garantirsi la successione.\nBahr\u0101m decise di mettere sul trono armeno un discendente degli Arsacidi e la sua scelta ricadde su Artases, figlio del re armeno Varahran-Sapore, che sal\u00ec al trono col nome di Artaserse. Artaserse non riscosse il gradimento della nobilt\u00e0 armena, che chiese al sovrano sasanide di deporlo e di annettere l'Armenia al dominio sasanide; malgrado l'opposizione del patriarca armeno Isacco, che avrebbe preferito un sovrano cristiano al di l\u00e0 delle sue capacit\u00e0 di governo Bahram procedette all'annessione, nominando un governatore persiano per l'Armenia in sostituzione di Artaserse.\nCampagna contro gli Unni bianchi.\nDurante l'ultima parte del regno di Bahr\u0101m, la Persia fu invasa da nord-est dagli Unni bianchi, che devastarono l'Iran settentrionale sotto il comando del loro Gran Khan: attraversati gli Elburz giunsero in Khorasan, avanzando fino all'antica citt\u00e0 di Rey (oggi suburbio di Teheran).\nBahr\u0101m non era preparato ad affrontare la minaccia da oriente e fece dunque un'offerta di pace che venne accettata dal Khan, ma poi, attraversati il Mazandaran, l'Ircania e passata la citt\u00e0 di N\u012bsh\u0101p\u016br con marce notturne, sorprese gli Unni massacrandone molti, uccidendo il Khan e catturandone la moglie in ostaggio. Gli Unni in ritirata vennero poi intercettati e massacrati nei pressi del fiume Oxus, mentre uno dei generali di Bahr\u0101m continu\u00f2 il suo inseguimento fin dentro il territorio degli Unni.\nLa riproduzione per secoli del suo ritratto sulla monetazione del Bukhara, nel moderno Uzbekistan, \u00e8 considerata una prova della sua vittoria sugli Unni.\nInfluenze.\nBahram V ha lasciato una ricca e colorita eredit\u00e0 culturale, conservatasi sino all'epoca contemporanea: la sua fama \u00e8 infatti sopravvissuta all'annichilimento dello Zoroastrismo e alle campagne anti-iraniche degli Omayyadi e dei Mongoli. Il suo personaggio \u00e8 stato soggetto preferito di molti scrittori, che hanno ricamato molte leggende e fiabe intorno a questo sovrano sasanide; molte di queste storie fanno parte integrante dei miti islamici.\nNella tradizione persiana \u00e8 protagonista di molte storie che ne esaltano la bellezza e il valore, cantandone le vittorie sui Romani, sui Turchi, sugli Indiani e sugli Africani, celebrando le sue avventure amorose e di caccia: persino il suo nome, \"Bahram Gur\" (\"emione\") testimonia la sua passione per la caccia, in particolare agli emioni. Una leggenda, non confermata da fonti storiche, racconta che, in cambio del suo sostegno nella guerra contro la Cina, un sovrano indiano lo fece signore delle province di Makran e Sind: questa alleanza sarebbe stata rafforzata da un matrimonio con una principessa indiana e sarebbe stata l'occasione per l'invio in Persia di alcuni musicisti, da cui sarebbero discesi i Lur. Nel Punjab \u00e8 attestata una leggenda su Bahramgur, che pare sia stata ispirata proprio da Bahram.\nMonetazione.\nLa monetazione di Bahram V \u00e8 caratterizzata per la rozzezza delle incisioni e per l'elevato numero di zecche in attivit\u00e0. I segni di zecca permettono di identificare monete provenienti da Ctesifonte, Ecbatana, Ispahan, Arbela, Ledan, Nehavend, Assyria, Khuzistan, Media e Kerman (o Carmania).\nIl sovrano \u00e8 raffigurato sul dritto con un copricapo composto da una corona murale sul davanti e sul di dietro e decorata in mezzo con due componenti staccati, una mezza luna crescente e un disco solare, sicuramente in riferimento agli dei del sole e della luna. Il rovescio presenta il consueto altare di fuoco, con due attendenti vicino e la testa del sovrano che compare sopra le fiamme."}
{"id": "1441006", "revid": "256896", "url": "https://it.wikipedia.org/wiki?curid=1441006", "title": "Ospedale CTO", "text": ""}
{"id": "1441019", "revid": "767487", "url": "https://it.wikipedia.org/wiki?curid=1441019", "title": "Sgarro alla camorra", "text": "Sgarro alla camorra \u00e8 un film del 1973 diretto da Ettore Maria Fizzarotti.\nTrama.\nAndrea Staiano \u00e8 un giovane di Cetara che viene incastrato dal boss napoletano Enrico Cecere. Dopo sette anni di ingiusta detenzione viene scarcerato e torna al suo paese; con l'aiuto dell'amico Pietro, rimette in sesto un peschereccio che gli permette di guadagnarsi da vivere onestamente. L'ombra della camorra, per\u00f2, incombe su di lui. Angela, la compagna di Cecere, gli comunica che la liberazione anticipata dalla galera \u00e8 avvenuta grazie all'intercessione di alcuni \"notabili\" della malavita organizzata e che, per sdebitarsi, Andrea dovr\u00e0 compiere un paio di lavoretti sporchi. In realt\u00e0 il piano di Cecere \u00e8 quello di uccidere Staiano per eliminare un pericoloso testimone.\nLe canzoni.\nCantate tutte da Mario Merola."}
{"id": "1441021", "revid": "2130303", "url": "https://it.wikipedia.org/wiki?curid=1441021", "title": "Santuario di Nostra Signora delle Olivete", "text": "Il santuario di Nostra Signora delle Olivete \u00e8 un luogo di culto cattolico situato nel comune di Arenzano, in via Olivete, nella citt\u00e0 metropolitana di Genova. Il santuario, su un poggio panoramico a mezza costa e a levante della citt\u00e0, \u00e8 compreso nella comunit\u00e0 parrocchiale dei Santi Nazario e Celso del vicariato di Pra'-Voltri-Arenzano dell'arcidiocesi di Genova.\nStoria.\nSecondo alcune fonti storiche locali gi\u00e0 dal 1607 sul luogo dove oggi sorge l'attuale edificio religioso fu edificata una primaria cappella intitolata alla Vergine Annunziata. Tale tempio era localizzato sul luogo denominato Olivete per la numerosa presenza, nelle fasce circostanti il borgo dei pescatori, di prosperosi alberi di ulivo.\nNei secoli successivi si edific\u00f2 la nuova chiesa che fu interessata nel corso del XVIII secolo ad ampliamenti specie della navata centrale. Un terzo corpo all'edificio venne aggiunto tra il 1852 e il 1858 su cui \u00e8 addossata la facciata; una targa in marmo, posta sopra all'ingresso principale, ricorda tale ampliamento.\nDescrizione.\nLa chiesa, sita su una sommit\u00e0 raggiungibile tramite una scalinata, \u00e8 ad unica navata e divisa in tre corpi ben distinti; tale divisione deriverebbe a seguito delle tre fasi aggiuntive che portarono tra il Settecento e l'Ottocento ad un ampliamento dell'attuale struttura. L'originale cappella del XVII secolo \u00e8 delimitata da una balaustra.\nProprio su quattro pilastri della balaustra sono stati scolpiti, con la tecnica del bassorilievo, le raffigurazione dei santi Nazario e Celso (patroni di Arenzano), san Pietro e Paolo di Tarso. Dietro a due pilastri, non visibili dalla chiesa, vi sono altri due bassorilievi ritraenti santa Caterina di Alessandria e santa Chiara di Assisi ritenute, secondo il culto religioso cristiano, protettrici dei marinai e pertanto raffigurate entrambe nella scultura con un veliero in mano.\nIn una nicchia - posta sopra l'unico altare - sono invece collocate le statue della \"Vergine Maria\", dell\"'arcangelo Gabriele\" e di \"Dio tra nubi e angeli del Paradiso\"; secondo la tradizione locale queste statue furono portate ad Arenzano direttamente dalla Spagna.\nAnticamente il santuario conservava un discreto numero di ex voto, donati per la maggior parte da marinai o legati all'attivit\u00e0 marinara, mentre ad oggi se ne contano solamente sette. Proprio la devozione dei naviganti verso il santuario delle Olivete fu in passato molto forte tanto che numerosi pellegrini giungevano da altre localit\u00e0 vicine quali Voltri, Crevari, Varazze, Cogoleto, Sciarborasca e dalle valli dell'entroterra proprio per invocare l'aiuto divino."}
{"id": "1441023", "revid": "1851848", "url": "https://it.wikipedia.org/wiki?curid=1441023", "title": "Italo Zamberletti", "text": "Carriera.\nGiocatore.\nInizi\u00f2 la sua carriera nell'Inter, in cui gioc\u00f2 dal 1921-1922 al 1926-1927, fungendo spesso da secondo portiere.\nDopo esperienze al Fanfulla e alla SPAL, nel 1929 si trasfer\u00ec al Lecce, in Serie B, in cui disput\u00f2 da titolare il primo campionato di Serie B, per poi militare dal 1930 al 1932 nel contribuendo alla prima promozione della squadra pugliese in Serie A.\nNel 1931-1932 disput\u00f2 il suo unico campionato di Serie A a girone unico col Bari, quindi prosegu\u00ec la carriera con Novara (due stagioni in Serie B) e (tre stagioni in Serie C), e successivamente in Francia con Rennes e Monaco.\nAllenatore.\nAllen\u00f2 l'Ambrosiana-Inter insieme a Giuseppe Peruchetti nella stagione 1940-1941 ottenendo un secondo posto in campionato dietro al Bologna.\nSuccessivamente allen\u00f2 in Serie C il ed il ."}
{"id": "1441025", "revid": "37401", "url": "https://it.wikipedia.org/wiki?curid=1441025", "title": "Modo indefinito", "text": ""}
{"id": "1441029", "revid": "45891", "url": "https://it.wikipedia.org/wiki?curid=1441029", "title": "Alexander John Mackenzie", "text": ""}
{"id": "1441030", "revid": "17454", "url": "https://it.wikipedia.org/wiki?curid=1441030", "title": "Discografia di Bon Jovi", "text": ""}
{"id": "1441032", "revid": "132266", "url": "https://it.wikipedia.org/wiki?curid=1441032", "title": "Heriberto John Hermes", "text": ""}
{"id": "1441051", "revid": "111606349", "url": "https://it.wikipedia.org/wiki?curid=1441051", "title": "Lettere solari e lunari", "text": "Nella lingua araba ed in quella maltese si distinguono due gruppi entro cui vengono suddivise le lettere del relativo alfabeto: le lettere solari e le lettere lunari. Esse si differenziano in base al diverso comportamento che assumono in presenza dell'articolo determinativo \ufe8d\ufedd: le prime realizzano un fenomeno di assimilazione regressiva con la l\u0101m che le precede, le seconde no.\nLa lettera l\u0101m dell'articolo arabo al rimane scritta davanti a tutte le lettere dell'alfabeto arabo ma la sua pronuncia \u00e8 regolare solo davanti a 14 lettere dette lunari. Per le altre 14 lettere, dette solari, la l\u0101m non si pronuncia e si raddoppia il suono della consonante iniziale su cui si inserisce normalmente il simbolo shadda.\nI due comportamenti diversi possono essere descritti con due esempi chiarificatori:\nDi conseguenza tutte le lettere che si comportano come \u0161\u012bn nella parola \"sole\" (shams) sono dette \"solari\", quelle che assumono un comportamento come la q\u0101f in \"luna\" (qamar) sono dette \"lunari\".\nPoich\u00e9 graficamente le diverse pronunce relative ai due gruppi di lettere dell'articolo \"al\" non si distinguono, solitamente sopra la lettera solare viene posta una shadda ad indicare la geminazione consonantica della lettera. \nI due gruppi di lettere sono ciascuno composto da 14 lettere:\nLe lettere solari hanno tutte in comune il fatto di essere delle dentali, alveolari o postalveolari. Fa eccezione a questa regola la lettera \u01e7\u012bm che, pur essendo tra le lettere lunari, viene spesso pronunciata come una postalveolare in molte variet\u00e0 dell'arabo. Tuttavia nell'arabo classico essa era una consonante velare, per cui segue questa classificazione."}
{"id": "1441052", "revid": "56378", "url": "https://it.wikipedia.org/wiki?curid=1441052", "title": "Lettera lunare", "text": ""}
{"id": "1441053", "revid": "1699816", "url": "https://it.wikipedia.org/wiki?curid=1441053", "title": "Ride It (Geri Halliwell)", "text": "Ride It \u00e8 il primo singolo estratto dal terzo album della cantante pop britannica Geri Halliwell, \"Passion\".\nIl singolo \u00e8 stato pubblicato il 22 novembre 2004 dall'etichetta discografica EMI e ha rappresentato il ritorno sulle scene musicali dell'artista dopo tre anni dal singolo precedente, \"Calling\". Doveva inizialmente accompagnare l'uscita dell'album di estrazione ma, per cause tecniche, l'album fu rimandato. Il singolo raggiunse la posizione numero quattro della classifica dei singoli britannica.\nUn remix del brano \u00e8 stato inserito in numerose compilation di genere l'anno successivo e la canzone \u00e8 stata promossa anche dal \"making the video\" mostrato su MTV.\nTracce e formati.\nUK 2-Track CD Single&lt;br&gt;\nUK CD Maxi&lt;br&gt;\nUK 12\" Picture Disc&lt;br&gt;\nSide A\nSide B\nEuropean 2-Track CD Single&lt;br&gt;\nEuropean CD Maxi&lt;br&gt;\nAustralian CD Maxi&lt;br&gt;"}
{"id": "1441054", "revid": "56378", "url": "https://it.wikipedia.org/wiki?curid=1441054", "title": "Lettera solare", "text": ""}
{"id": "1441056", "revid": "7336", "url": "https://it.wikipedia.org/wiki?curid=1441056", "title": "Mondariso", "text": ""}
{"id": "1441058", "revid": "110157", "url": "https://it.wikipedia.org/wiki?curid=1441058", "title": "Provincia di Nairobi", "text": "La provincia di Nairobi (uin inglese: Nairobi Province) era la pi\u00f9 piccola provincia del Kenya. Il suo territorio, completamente urbano, coincideva con quello dell'unica citt\u00e0 di Nairobi, e dell'unico distretto (distretto di Nairobi)."}
{"id": "1441075", "revid": "118834", "url": "https://it.wikipedia.org/wiki?curid=1441075", "title": "Carole Bishop", "text": ""}
{"id": "1441076", "revid": "767487", "url": "https://it.wikipedia.org/wiki?curid=1441076", "title": "Palestina (Alagoas)", "text": " \nPalestina \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Santana do Ipanema."}
{"id": "1441082", "revid": "1699816", "url": "https://it.wikipedia.org/wiki?curid=1441082", "title": "Scream If You Wanna Go Faster (singolo)", "text": "Scream If You Wanna Go Faster \u00e8 il secondo singolo estratto dal secondo omonimo album della cantante pop britannica Geri Halliwell, \"Scream If You Wanna Go Faster\".\nIl singolo \u00e8 stato pubblicato dall'etichetta discografica EMI il 30 luglio 2001 e ha raggiunto la posizione numero otto della classifica britannica dei singoli.\nTracce e formati.\nUK &amp; Europe CD1\nUK &amp; Europe CD2\nEuropean 2-Track CD Single (Version 1)\nEuropean 2-Track CD Single (Version 2)\nAustralian CD Maxi"}
{"id": "1441086", "revid": "12238766", "url": "https://it.wikipedia.org/wiki?curid=1441086", "title": "Schiaccia con l'uva", "text": ""}
{"id": "1441093", "revid": "1305772", "url": "https://it.wikipedia.org/wiki?curid=1441093", "title": "Palmeira dos \u00cdndios", "text": "Palmeira dos \u00cdndios \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Palmeira dos \u00cdndios."}
{"id": "1441095", "revid": "1982", "url": "https://it.wikipedia.org/wiki?curid=1441095", "title": "Tetovo", "text": "Tetovo (in macedone \"\u0422\u0435\u0442\u043e\u0432\u043e\"; in albanese \"Tetov\u00eb\"; in turco \"Kalkandelen\") \u00e8 una citt\u00e0 macedone di 86.560 abitanti. Sorge nel nord-ovest della nazione balcanica.\nIn virt\u00f9 delle numerose istituzioni politiche e culturali che vi hanno sede, \u00e8 considerata la capitale della minoranza albanese in Macedonia. Come tutto il nord-ovest della Macedonia, anche la citt\u00e0 \u00e8 a larga maggioranza etnica albanese.\nGeografia fisica.\nSituata nel nord-ovest della Macedonia, a circa 86 chilometri ad ovest della capitale Skopje, Tetovo sorge a quasi 500 metri di altezza sulle pendici dei Monti \u0160ar ed attraversata dal fiume Pena.\nIl comune di Tetovo confina con il Kosovo e con i comuni di Tearce, Jegunovce, \u017delino, Brvenica e Bogovinje. Nel 2004 a Tetovo sono stati incorporati i comuni di \u0160ipkovica e di D\u017eep\u010di\u0161te, la sede comunale si trova nella localit\u00e0 omonima.\nClima.\nIl clima \u00e8 continentale, simile a quello del resto dello stato anche se moderatamente influenzato dall'altitudine. Durante l'estate il caldo \u00e8 spesso umido, con temperature medie che si aggirano intorno ai 36 ed ai 18 gradi, rispettivamente nei valori massimi e minimi, mentre in inverno il freddo pungente pu\u00f2 raggiungere anche i 20 gradi sotto lo zero. Le precipitazioni sono decisamente scarse, a causa della vicinanza al montuoso confine albanese che tende ad imprigionare le perturbazioni.\nOrigini del nome.\nVi sono diverse fonti sull'origine del nome Tetovo. Secondo le fonti albanesi il nome deriva dall'albanese \"tet\" (\"otto\") e \"ov\" (\"battaglia\"), con riferimento al fatto che Tetovo \u00e8 stata conquistata dalla popolazione del posto con otto battaglie nel 1435. Secondo fonti macedoni invece la citt\u00e0 prende il nome dall'eroe macedone Tetov che secondo la leggenda uccise un mostro che viveva nel luogo dove ora sorge Tetovo.\nStoria.\nLa citt\u00e0 presenta una storia estremamente ricca ed avvincente, che si \u00e8 stimato ebbe inizio circa 6.100 anni prima della nascita di Cristo. Verso la fine del IV secolo a.C. la zona fu raggiunta da svariate popolazioni delle steppe dell'area indio-orientale, le quali apportarono notevoli progressi nel campo della conoscenza e della lavorazione dei metalli. Uno dei periodi pi\u00f9 floridi per la zona dell'odierna Tetovo e pi\u00f9 in generale per tutta la Macedonia fu quello compreso tra il III ed il II secolo a.C., gli anni di massimo splendore della cultura greca, i cui influssi benefici raggiungevano buona parte dei Balcani meridionali. Proprio in questo periodo nell'area di Tetovo venne fondata Pelagia, caduta pochi anni dopo la nascita di Cristo in mano romana. Falcidiata per secoli dalle avanzate delle trib\u00f9 barbariche, la citt\u00e0 pass\u00f2 prima nelle mani dei bizantini e poi in quelle delle popolazioni slave, fino ad essere annessa all'impero Ottomano. La presenza musulmana fin\u00ec per caratterizzare profondamente l'aspetto urbano di Tetovo, che si arricch\u00ec di moschee, bagni e mercati. Disgregatosi l'Impero, superate le due drammatiche guerre mondiali e gli anni della dittatura comunista, la citt\u00e0, come del resto tutta la Macedonia, ottenne l'indipendenza nel 1991. \nSociet\u00e0.\nPopolazione.\nIn base al censimento del 2002 il comune di Tetovo aveva una popolazione di 52,915 abitanti cos\u00ec divisi dal punto di vista etnico:\nIn base al censimento del 2015 la provincia di Tetovo che comprende 19 comuni (Tetovo + 18 villaggi) ha una popolazione di 86.580 abitanti cos\u00ec divisi dal punto di vista etnico:\nI significativi cambiamenti demografici e etnici tra i censimenti del 2002 e del 2015 sono dovuti soprattutto al fatto che nel 2015 il censimento \u00e8 stato effettuato su un'area molto pi\u00f9 vasta rispetto al censimento del 2002, il quale oltre alla citt\u00e0 di Tetovo, include anche 18 villaggi della provincia della citt\u00e0 con popolazione d'origine albanese.\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nCalcio.\nLe squadre principali della citt\u00e0 sono il Fudbalski Klub \u0160kendija, sostenuto dagli albanesi, il Fudbalski Klub KF Teteks tifato dai macedoni.\nAltre squadre sono il Fudbalkski Klub KF Renova, il Fudbalkski Klub KF Recica e il Fudbalkski Klub Kf Drita. La citt\u00e0 \u00e8 sede anche del Fudbalski Klub Ljuboten, il pi\u00f9 antico club della Macedonia del Nord.\nAmministrazione.\nGemellaggi.\nTetovo \u00e8 gemellata con:\nCuriosit\u00e0.\nNel romanzo del 1966 \"Il ladro che non poteva dormire\" (\"The thief who couln't sleep\") di Lawrence Block, Tetovo \u00e8 teatro di una rivolta popolare contro il regime jugoslavo e a favore della creazione di una repubblica indipendente macedone"}
{"id": "1441100", "revid": "124569658", "url": "https://it.wikipedia.org/wiki?curid=1441100", "title": "Amalia Augusta di Baviera", "text": "Biografia.\nInfanzia.\nAmalia era figlia del re Massimiliano I di Baviera e della sua seconda moglie Carolina di Baden.\nAveva una sorella gemella, Elisabetta, divenuta regina di Prussia come consorte di Federico Guglielmo IV.\nMatrimonio.\nIl 21 novembre del 1822 Amalia spos\u00f2 il principe ereditario Giovanni, futuro re di Sassonia dal 1854 al 1873, figlio di Massimiliano di Sassonia e della sua prima moglie Carolina di Borbone-Parma.\nMorte.\nAmalia, dopo essere rimasta vedova, mor\u00ec l'8 novembre 1877 a Dresda.\nDiscendenza.\nLa coppia ebbe nove figli:\nBibliografia.\nPetermann, Karl: Der K\u00f6nig Johann und die K\u00f6nigin Amalie von Sachsen, sowie die Feier ihres goldenen Ehejubil\u00e4ums; in: Erz\u00e4hlungen. O.Author, o.J."}
{"id": "1441101", "revid": "110157", "url": "https://it.wikipedia.org/wiki?curid=1441101", "title": "Pariconha", "text": " \nPariconha \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Serrana do Sert\u00e3o Alagoano."}
{"id": "1441103", "revid": "110157", "url": "https://it.wikipedia.org/wiki?curid=1441103", "title": "Calling (Geri Halliwell)", "text": "Calling \u00e8 il terzo e ultimo singolo estratto dal secondo album della cantante pop britannica Geri Halliwell, \"Scream If You Wanna Go Faster\".\nPubblicata il 26 novembre 2001 dall'etichetta discografica EMI, la canzone ha raggiunto la posizione numero sette della classifica britannica. La cantante si disse insoddisfatta e dispiaciuta per il risultato della pubblicazione, poich\u00e9 si aspettava una posizione nettamente superiore e riteneva che fosse la canzone pi\u00f9 bella tra quelle contenute nell'album d'estrazione. A causa degli scarsi risultati di questo singolo, pubblicato anche in versione francese con il titolo \"Au Nom De L'Amour\", fu abbandonata la promozione dell'album.\nTracce e formati.\nUK &amp; Europe CD1\nUK &amp; Europe CD2\nEuropean 2-Track CD Single\nFrench CD Single"}
{"id": "1441104", "revid": "1573940", "url": "https://it.wikipedia.org/wiki?curid=1441104", "title": "Netta", "text": "Netta \u00e8 un genere di uccelli della famiglia Anatidae. Diversamente dalle altre anatre tuffatrici, le specie del genere \"Netta\" sono riluttanti ad immergersi e si nutrono in maniera pi\u00f9 simile alle anatre di superficie.\nBiologia.\nSono anatre gregarie, che vivono soprattutto in acque dolci. Sono volatrici resistenti; le loro ali larghe e dalle punte arrotondate necessitano di un battito pi\u00f9 veloce di quello della maggior parte delle altre anatre e decollano con un po' di difficolt\u00e0.\nNon camminano bene sul suolo come le anatre di superficie perch\u00e9 le loro zampe tendono ad essere situate piuttosto indietro rispetto al corpo allo scopo di aiutare questi animali a spostarsi sott'acqua.\nTassonomia.\nIl genere \"Netta\" comprende le seguenti specie:"}
{"id": "1441105", "revid": "767487", "url": "https://it.wikipedia.org/wiki?curid=1441105", "title": "Jacob Christian Jacobsen", "text": "Filantropo e autodidatta, fond\u00f2 nel 1844 la birreria Carlsberg, e nel 1876 la Fondazione Carlsberg per lo studio delle scienze."}
{"id": "1441107", "revid": "57342", "url": "https://it.wikipedia.org/wiki?curid=1441107", "title": "J.C. Jacobsen", "text": ""}
{"id": "1441113", "revid": "339392", "url": "https://it.wikipedia.org/wiki?curid=1441113", "title": "Sant'Alfio (santo)", "text": ""}
{"id": "1441115", "revid": "287204", "url": "https://it.wikipedia.org/wiki?curid=1441115", "title": "Province del Kenya", "text": "Le province del Kenya hanno rappresentato la suddivisione territoriale di primo livello nel Paese. Sono state soppresse nel 2013, quando \u00e8 divenuto operativo il sistema di suddivisione in contee in sostituzione dei pregressi distretti, anch'essi aboliti.\nLe province erano otto ed erano suddivise in distretti."}
{"id": "1441117", "revid": "1005847", "url": "https://it.wikipedia.org/wiki?curid=1441117", "title": "Distretti del Kenya", "text": ""}
{"id": "1441118", "revid": "1442080", "url": "https://it.wikipedia.org/wiki?curid=1441118", "title": "Palestina (disambigua)", "text": ""}
{"id": "1441123", "revid": "339392", "url": "https://it.wikipedia.org/wiki?curid=1441123", "title": "Cirino da Lentini", "text": ""}
{"id": "1441124", "revid": "1714743", "url": "https://it.wikipedia.org/wiki?curid=1441124", "title": "Jacopo V Appiano", "text": "Biografia.\nJacopo V, figlio di Jacopo IV Appiano e Vittoria Todeschini Piccolomini d'Aragona, come i suoi antenati, inizialmente si orient\u00f2 verso una politica filo aragonese sposando a Napoli nel 1510 Marianna d'Aragona (Saragozza, 1485 - Piombino, 1513), gi\u00e0 vedova di Roberto II Sanseverino, Principe di Salerno, e figlia di don Alfonso primo Duca di Villahermosa e Conte di Ribagorza, figlio illegittimo di Giovanni II d'Aragona, e quindi fratellastro di Ferdinando II d'Aragona, che proprio in quegli anni era divenuto sovrano di Napoli. \nMorta la prima moglie, ed eletto al soglio Giovanni de' Medici come Papa Leone X, nel 1514 a Firenze spos\u00f2 Emilia Ridolfi (Firenze, 1497 - Firenze, 1514), figlia di Piero Ridolfi e di Contessina de' Medici, sorella del pontefice; la sposa mor\u00ec prima di consumare il matrimonio. L'anno successivo spos\u00f2, sempre a Firenze, Clarice Ridolfi (Firenze, 1499 - Piombino, 1524), sorella minore della defunta Emilia, ma anche questo matrimonio rest\u00f2 improle. \nL'anno dopo la morte di Clarice spos\u00f2 Elena Salviati (Firenze, 1506 - Genova, 1562), gi\u00e0 vedova di Pallavicino Pallavicino, Marchese di Busseto: era figlia di Jacopo Salviati e di Lucrezia de' Medici, sorella anch'essa di Leone X e zia poi di Clemente VII. Grazie a questi legami il suo regno non fu travagliato come quello del padre e poi del figlio. \nOspit\u00f2 a corte noti artisti, come Il Sodoma, che fu impegnato, fra il 1514 e il 1537, nel ciclo di affreschi del Palazzo di Cittadella, della Chiesa di Santa Croce a Populonia e in diverse pale d'altare, Rosso Fiorentino, nel periodo 1516-1520, che dipinse un suo ritratto, da identificarsi presumibilmente con il Ritratto di giovane uomo e un \"Cristo morto bellissimo\", e Pietro l'Aretino nel 1545.\nDurante la signoria di Jacopo, l'isola d'Elba venne devastata dalla flotta corsara di Khayr al-Din Barbarossa, che rispose ad una mancata richiesta di restituzione di un giovane, figlio di Sinan \"rais\", da anni trattenuto proprio a Piombino alla corte degli Appiano.\nMatrimoni e discendenza.\nJacopo V non ebbe figli nei matrimoni con Marianna d'Aragona, Emilia Ridolfi e Clarice Ridolfi. Ebbe invece due figli da Elena Salviati, sposata in quarto matrimonio nel 1525 a Firenze. Ebbe inoltre un figlio illegittimo, Alfonsino, morto fanciullo."}
{"id": "1441127", "revid": "767487", "url": "https://it.wikipedia.org/wiki?curid=1441127", "title": "La carbonara", "text": "La carbonara \u00e8 un film italiano del 2000 diretto da Luigi Magni, il suo ultimo per il grande schermo.\nTrama.\nNel 1825 una bella e cinica nobildonna romana caduta in disgrazia inizia ad occuparsi delle sorti di un carbonaro e si occupa anche della sua fuga, con la complicit\u00e0 di un bandito dal cuore d'oro. \nLa donna gestisce anche una trattoria rinomata per il piatto forte della casa: la pastasciutta alla carbonara.\nIn questa sua attivit\u00e0 si ritrova, dopo aver venduto ogni suo bene, a riscattare il marito, rapito a scopo di estorsione e mai pi\u00f9 tornato. Un giorno lo ritrova nelle vesti di un frate, proprio mentre quest'ultimo tenta di salvare la vita ad un amante della donna. Si scopre che entrambi sono carbonari, servi della causa. Entrambi hanno sacrificato la vita ai loro ideali, ma non solo la loro esistenza \u00e8 stata sconvolta: lo \u00e8 stata anche quella della stessa Carbonara, che si ritrova al centro delle velleit\u00e0 libertarie dei tanti uomini che si riempiono la bocca di belle parole, ma poi, nei fatti, si rivelano inetti ed inconcludenti. Su tutto questo, vigila la singolare figura di un Cardinale che si interroga sull'opportunit\u00e0 di un rinnovamento del potere temporale, per quanto si accorga che i tempi stiano mutando in fretta.\nLa donna alla fine fugge sul cavallo del carbonaro che aveva contribuito a salvare."}
{"id": "1441129", "revid": "181073", "url": "https://it.wikipedia.org/wiki?curid=1441129", "title": "Corpo dei Volontari Italiani", "text": ""}
{"id": "1441133", "revid": "124821177", "url": "https://it.wikipedia.org/wiki?curid=1441133", "title": "Cappa (cucina)", "text": "La cappa per cucina \u00e8 un elettrodomestico che serve a eliminare fumi, vapori e odori sprigionati dalla cottura dei cibi e a garantire un ambiente cucina libero da sostanze inquinanti.\nStoria.\nLa cappa ad aspirazione forzata motorizzata sostitu\u00ec nelle cucine italiane quella a tiraggio naturale a partire dalla prima met\u00e0 degli anni sessanta, su intuizione di Giuseppe Stopponi (della Stopponi Inox).\nI primi esemplari in commercio dotati di motori elettrici erano realizzati in materiale plastico. La cappa si diffonde nelle case italiane fino a diventare elettrodomestico integrante della cucina e negli anni settanta si sviluppa a Fabriano (AN) un distretto di produzione capace di esportare in tutto il mondo. Si evolve tecnologicamente ed esteticamente negli anni a seguire, migliorando in tecnologia e \"design\" fino a divenire, nella seconda met\u00e0 degli anni ottanta, un elemento di forte connotazione estetica della cucina. La tendenza contemporanea fa della cucina il centro della vita sociale della casa e gli elettrodomestici integrati si evolvono per soddisfare esigenze sempre crescenti. Il design connota sempre maggiormente la cappa: dai materiali plastici delle cappe nascoste nei pensili della cucina si passa all'acciaio e al vetro delle cappe che arredano e caratterizzano con le loro forme la cucina. L'efficacia, la silenziosit\u00e0 e la praticit\u00e0 d'uso migliorano con lo sviluppo di nuove tecnologie.\nTipi di installazione.\nLe cappe si differenziano in base alla tipologia di installazione in:\nStruttura della cappa aspirante.\nLa cappa aspirante \u00e8 pi\u00f9 efficace.\nL'efficacia della cappa aspirante pu\u00f2 essere inficiata da condotti troppo stretti, troppo lunghi o troppo tortuosi. Confrontare sempre le specifiche del produttore.\nParametri e dimensionamento della cappa in funzione dell'ambiente.\nI produttori esprimono la capacit\u00e0 di aspirazione delle cappe con il rateo volumetrico di aspirazione (in metri cubi all'ora, formula_1). Una cappa \u00e8 efficace se, in prima approssimazione, ricambia l'aria dell'ambiente cucina per almeno 10 volte in un'ora. Pertanto, per conoscere la capacit\u00e0 di aspirazione necessaria alla cappa basta quindi moltiplicare per 10 il volume della cucina. \nPer calcolare il rateo di volume in modo pi\u00f9 preciso occorre conoscere l'area della sorgente calda, la distanza fra la sorgente calda e la cappa, e l'altezza della veletta che circonda la cappa. In questo caso, il volume della cucina \u00e8 irrilevante e si utilizzano le formule analitiche per il moto di una colonna di aria calda.\nRumore.\n\u00c8 opportuno scegliere una cappa che abbia una capacit\u00e0 di aspirazione sufficiente per il volume della cucina. \u00c8 consigliabile scegliere una cappa che offra una capacit\u00e0 di aspirazione sufficiente con una ridotta rumorosit\u00e0. Fino a 55 dB(A) di potenza sonora sviluppata, la cappa non disturba chi si trova nel locale. In genere va scelta una cappa delle dimensioni del piano cottura, ma vi sono molte eccezioni, per questo \u00e8 bene confrontare sempre le indicazioni del produttore.\nPer ridurre l'intensit\u00e0 sonora, alcuni produttori offrono dei modelli il cui motore pu\u00f2 essere opzionalmente installato in posizione indipendente e remota rispetto alla cappa, come ad esempio all'esterno dell'abitazione o in un vano nascosto (intercapedine o controsoffitto) lungo il percorso del condotto di evacuazione dei fumi. Tale predisposizione deve prevedere la possibilit\u00e0 di comando remoto.\nNorme di sicurezza.\nIl D.M. 37/08, la normativa UNI 7129 e regolamenti ASl, stabiliscono le condizioni di aerazione delle stanze in cui ci sono piani cottura o altri apparecchi a gas e prescrive:\nIl foro d'uscita deve essere collegato al condotto che porta l'aria della cappa all'esterno. Le norme di sicurezza prevedono, inoltre, che la cappa sia installata, in ogni caso, ad almeno 65 cm di altezza dal piano cottura, salvo diversa esplicita indicazione del produttore.\nUso e manutenzione.\n\u00c8 opportuno accendere la cappa un minuto prima di iniziare a cucinare per creare un flusso d'aria costante che cattura subito i fumi ed i vapori della cottura e spegnere la cappa cinque minuti dopo la fine della cottura per ultimare l'aspirazione. La capacit\u00e0 di aspirazione va regolata a seconda della necessit\u00e0 del momento.\nLa manutenzione dei filtri mantiene la cappa efficiente e sicura.\nIl grasso che si deposita sui filtri \u00e8 infiammabile e la corretta pulizia previene eventuali incendi.\nLe cappe in acciaio vanno lavate con sapone neutro e panno morbido, poi sciacquate ed asciugate seguendo la satinatura dell'acciaio salvo indicazione esplicita del produttore. \u00c8 buona norma utilizzare detergenti non aggressivi sulle superfici delle cappe anche qualora esse siano di materiali diversi dall'acciaio. Se non si \u00e8 sicuri dell'effetto del detergente, conviene testare su una piccola area non direttamente visibile.\nIndicazioni fornite dai costruttori.\nI produttori sono soliti indicare alcun dati tecnici utili per scegliere la cappa adeguata. Le norme internazionali IEC 61591 e IEC 60704-2-13 stabiliscono i criteri di misurazione della capacit\u00e0 di aspirazione e della rumorosit\u00e0 delle cappe.\nMaggiori produttori italiani.\nUna parte rilevante della produzione di cappe da cucina \u00e8 italiana. \nLa gran parte dei produttori \u00e8 concentrata nel distretto fabrianese. I maggiori produttori sono Faber S.p.A. primo produttore a marchio proprio, Elica S.p.A., primo produttore mondiale, Airforce S.p.A., Best S.p.A e Tecnowind S.p.A..\nTra le altre aziende italiane vi sono Master srl, Falmec, SIL FIM, Baraldi, K Design, Galvamet e Barriviera."}
{"id": "1441138", "revid": "7336", "url": "https://it.wikipedia.org/wiki?curid=1441138", "title": "Crumiraggio", "text": ""}
{"id": "1441143", "revid": "196390", "url": "https://it.wikipedia.org/wiki?curid=1441143", "title": "Nikolai Bulganin", "text": ""}
{"id": "1441150", "revid": "1543377", "url": "https://it.wikipedia.org/wiki?curid=1441150", "title": "Campionato mondiale di baseball 2003", "text": "Il XXXV Campionato mondiale di baseball si tenne a Cuba dal 12 al 25 ottobre 2003.\nRisultati.\nPrimo turno.\nGruppo A.\nG : giocate, V : vinte, P : perse, PF : punti fatti, PS : punti subiti, % : percentuale vittorie.\nGruppo B.\nG : giocate, V : vinte, P : perse, PF : punti fatti, PS : punti subiti, % : percentuale vittorie."}
{"id": "1441153", "revid": "767487", "url": "https://it.wikipedia.org/wiki?curid=1441153", "title": "L'alieno 2", "text": "L'alieno 2 \u00e8 un film del 1993, diretto dal regista Seth Pinsker. \u00c8 il seguito di \"L'alieno\" (1987) di Jack Sholder.\nTrama.\nL'alieno invasore prima di morire ha deposto delle uova che si sono schiuse. Alhague ancora dentro al corpo di Thomas Beck deve dare la caccia a questi nuovi alieni assassini con l'aiuto della figlia di Beck, adesso poliziotta ed un nuovo cacciatore alieno."}
{"id": "1441154", "revid": "547034", "url": "https://it.wikipedia.org/wiki?curid=1441154", "title": "Progressione del record mondiale dei 200 m stile libero", "text": "In vasca corta (25 metri) i record del mondo sono omologati dalla FINA dal 3 marzo 1991.\nLa gara consiste in 8 vasche nuotate a stile libero.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1441156", "revid": "729019", "url": "https://it.wikipedia.org/wiki?curid=1441156", "title": "Mu (kana)", "text": "\u3080 in hiragana o \u30e0 in katakana \u00e8 un kana giapponese e rappresenta una mora. La sua pronuncia \u00e8 ."}
{"id": "1441161", "revid": "186283", "url": "https://it.wikipedia.org/wiki?curid=1441161", "title": "\u30e0", "text": ""}
{"id": "1441165", "revid": "186283", "url": "https://it.wikipedia.org/wiki?curid=1441165", "title": "\u3080", "text": ""}
{"id": "1441167", "revid": "1214201", "url": "https://it.wikipedia.org/wiki?curid=1441167", "title": "Ragnar Sigur\u00f0sson", "text": "Caratteristiche tecniche.\n\u00c8 un difensore centrale.\nCarriera.\nClub.\nSigur\u00f0sson, dopo aver militato nelle giovanili del Fylkir di Reykjav\u00edk, nel 2004 viene promosso in prima squadra, con la quale gioca per due stagioni. Notato dall'IFK G\u00f6teborg, nel 2006 accetta il trasferimento in Svezia, mentre nel 2011 viene acquistato dal Copenaghen dove resta fino al 2014.\nDal gennaio del 2014 all'agosto del 2016 ha militato nei russi del Krasnodar.\nDopo un ottimo europeo si \u00e8 trasferito al Fulham in Inghilterra.\nTuttavia con la maglia dei \"Cottagers\" ha giocato poco, venendo ceduto in prestito a fine stagione al Rubin Kazan'.\nTerminato il prestito, nel gennaio 2018 il club londinese lo cede a titolo definitivo al Rostov.\nNazionale.\nFu convocato per la prima volta nella nazionale islandese nel maggio del 2007, ma la prima gara disputata \u00e8 stata ad agosto, una partita amichevole pareggiata per 1-1 contro il Canada. Viene convocato per gli Europei 2016 in Francia. Durante la competizione segna il gol che consente all'Islanda di pareggiare contro l'Inghilterra, nella storica partita finita poi 2-1 per gli islandesi. L'avventura della selezione nordica termina ai quarti dove vengono eliminati con uno schiacciante 5-2 dalla Francia padrona di casa.\nViene convocato anche per i Mondiali di Russia 2018.\nIn precedenza aveva giocato nella nazionali giovanili islandesi Under-17, Under-19 e Under-21."}
{"id": "1441174", "revid": "547992", "url": "https://it.wikipedia.org/wiki?curid=1441174", "title": "Sara Bertel\u00e0", "text": "Teatro.\nAttrice.\nSegue tourn\u00e9e 2019/20\nRegia Valerio Binasco\nPROD TPE Torino e Teatro Stabile Torino Teatro Carignano luglio 2020\nRegia Jacopo Gassmann\nProd.TPE Torino/ BIENNALE VENEZIA\nDiretta da Antonio Latella\nSettembre 2020\nProd TPE Torino/ Triennale Milano Festival Fog maggio 2021"}
{"id": "1441175", "revid": "124912665", "url": "https://it.wikipedia.org/wiki?curid=1441175", "title": "Johnny B. Goode", "text": "Johnny B. Goode \u00e8 un singolo del musicista statunitense Chuck Berry, pubblicato nel 1958.\nDescrizione.\nBerry scrisse questo pezzo nel 1955 e lo pubblic\u00f2 il 31 marzo 1958. \u00c8 la visione in chiave rock &amp; roll del sogno americano: il testo narra di un povero ragazzo di campagna che, nonostante non sappia n\u00e9 leggere n\u00e9 scrivere, riesce a diventare una star grazie al duro lavoro e la sua grande abilit\u00e0 naturale nel suonare la chitarra.\nSebbene sia in parte autobiografica, \u00e8 probabile che questa canzone sia stata ispirata da Johnnie Johnson che suon\u00f2 il piano e compose numerose canzoni con Berry, ed \u00e8 considerato il maggior contributore al sound unico di Berry.\nIn una versione inedita precedente, Chuck cantava \"ragazzo di colore\" invece di \"ragazzo di campagna\", ma lo sostitu\u00ec per paura che non venisse trasmesso alla radio. Rispetto al nome del ragazzo, Berry \u00e8 nato in Goode Avenue a Saint Louis, Missouri.\nBerry in seguito scrisse un sequel di questa canzone, chiamato \"Bye Bye Johnny\". Il suo \"concerto in B. Goode\" \u00e8 un'esplorazione strumentale del \"Chuck Berry style\" eseguita dal suo stesso maestro e inventore.\nUna registrazione della canzone da parte di Berry fu inclusa nel Voyager Golden Record, allegato alla navicella spaziale Voyager come uno dei tre esempi della musica degli Stati Uniti d'America e come rappresentazione del rock &amp; roll fra le imprese culturali dell'umanit\u00e0. Il pezzo \u00e8 collocato al 7\u00ba posto nella lista dei 500 migliori brani musicali secondo Rolling Stone.\nNella cultura di massa.\n\"Johnny B. Goode\" \u00e8 stata menzionata diverse volte da altri artisti e scrittori, con citazioni in film, spettacoli televisivi, pubblicit\u00e0 e altre canzoni, tra cui:\nCover.\nMolti artisti hanno fatto una cover di questa canzone, tra cui:\nIl lato B.\n\"Around and Around\", lato B del 45 giri, venne scritta da Chuck Berry nel 1958 ed \u00e8 stata anch'essa oggetto di numerose cover. Tra le pi\u00f9 conosciute quella dei Rolling Stones, presente nell'EP \"Five by Five\" e negli album \"12 x 5\" del 1964 e \"Love You Live\" del 1977, e quella incisa da David Bowie nel 1971 durante le sessioni di \"The Rise and Fall of Ziggy Stardust and the Spiders from Mars\". La versione di Bowie, che cambi\u00f2 il titolo in \"Round and Round\", venne pubblicata nell'aprile 1973 come lato B del singolo \"Drive-In Saturday\" ed \u00e8 presente anche nelle compilation \"Bowie Rare\" (1983) e \"Sound + Vision\" (1989) e nella riedizione di \"Ziggy Stardust\" del 2002 come \"bonus track\". Nel 1983 \u00e8 stata pubblicata dalla RCA su uno dei picture disc della serie \"Life Time\" (come lato B di \"Drive-In Saturday\").\nAltri artisti che hanno eseguito versioni di \"Around and Around\":"}
{"id": "1441176", "revid": "793629", "url": "https://it.wikipedia.org/wiki?curid=1441176", "title": "Provincia di Annaba", "text": "La provincia di Annaba (in arabo: \u0648\u0644\u0627\u064a\u0629 \u0639\u0646\u0627\u0628\u0629) \u00e8 una delle 48 province dell'Algeria, situata nella parte nordorientale. Prende il nome dal capoluogo Annaba.\nPopolazione.\nLa provincia conta 609.499 abitanti, di cui 305.030 di genere maschile e 304.469 di genere femminile, con un tasso di crescita dal 1998 al 2008 dello 0.9%.\nSuddivisione amministrativa.\nLa provincia \u00e8 suddivisa in 6 distretti (\"da\u00efras\"), a loro volta suddivisi in 12 municipalit\u00e0."}
{"id": "1441182", "revid": "71563", "url": "https://it.wikipedia.org/wiki?curid=1441182", "title": "Duftite-alfa", "text": ""}
{"id": "1441183", "revid": "15756", "url": "https://it.wikipedia.org/wiki?curid=1441183", "title": "Ricognizione speciale", "text": "La ricognizione speciale consiste in azioni di ricognizione e sorveglianza condotte da forze speciali per:\nNella nozione di ricognizione speciale (in ambito NATO spesso abbreviata in SR) si comprendono: l'acquisizione dell'obiettivo, la verifica e l'aggiornamento campale delle informazioni preesistenti e la ricognizione successiva all'esecuzione di un attacco.\nFra le unit\u00e0 militari che conducono missioni SR annoveriamo: United States Army Special Forces, Force Recon e Navy SEALs; Special Air Service, Special Boat Service, Pathfinder Platoon e Special Reconnaissance Regiment (Regno Unito); Sayeret Matkal ed altri \"reparti ricognizione\" di Israele, Spetsnaz e Razvedchiki (Russia, gi\u00e0 URSS); Joint Task Force 2 e Canadian Special Operations Regiment (Canada); Australian Special Air Service Regiment.\nPer l'Italia, nel 2004 \u00e8 stato istituito un reparto ad hoc, il 185\u00ba Reggimento paracadutisti ricognizione acquisizione obiettivi. In ogni caso sono in grado di effettuare ricognizioni speciali tutte le forze speciali italiane, le Forze per Operazioni Speciali, i paracadutisti dei reggimenti di manovra della Folgore, i guastatori del plotone ACRT della Folgore, i mar\u00f2 della brigata marina \"San Marco\" della Marina Militare, i lagunari del reggimento \"Serenissima\" dell'Esercito, i carabinieri paracadutisti del reggimento Tuscania e i fucilieri dell'Aria dell'aeronautica Militare.\nIn una prospettiva \"intelligence,\" si tratta di una disciplina di raccolta HUMINT. La missione SR non costituisce spionaggio se compiuta da personale in uniforme, alla stregua della Quarta convenzione di Ginevra (1949). In ci\u00f2 si riprende lo spirito della Convenzione dell'Aia (1907).\n Non sempre i vari paesi onorano queste garanzie di diritto internazionale, come dimostra la vicenda dell'\"Ordine commando,\" per il quale furono condannati alcuni gerarchi nazisti al processo di Norimberga.\nIl controllo operativo delle missioni SR \u00e8 probabilmente una cellula compartimentata dell'HUMINT, o eventualmente delle funzioni di operazioni / staff. Poich\u00e9 il personale impiegato \u00e8 addestrato per la raccolta di \"intelligence\" ma anche per missioni di altro tipo, di solito manterr\u00e0 comunicazioni occulte con l'organizzazione HUMINT, e sar\u00e0 sistematicamente preparato per il \"debriefing.\" Gli addetti alla SR operano significativamente pi\u00f9 avanti (nelle linee nemiche) delle pi\u00f9 avanzate unit\u00e0 di ricognizione ordinaria del loro schieramento: decine o centinaia di chilometri pi\u00f9 in profondit\u00e0.\nIl ruolo della SR sta acquistando sempre maggior rilievo nell'ambito della raccolta di informazioni. L'applicazione pi\u00f9 comune, quasi ovvia, \u00e8 la direzione degli attacchi aerei e/o missilistici sulle aree pi\u00f9 interne del territorio avversario. Pu\u00f2 comprendere anche la collocazione di sensori controllati a distanza, come pure pu\u00f2 costituire preparazione specifica per azioni di forze speciali, come attivit\u00e0 di agenti provocatori per fomentare insurrezioni e guerra non convenzionale.\nLo spettro delle capacit\u00e0 di ricognizione: esploratori; LRS; SR.\nLe forze militari, a livello battaglione, hanno spesso plotoni di esploratori che possono svolgere compiti limitati di ricognizione oltre la linea principale delle truppe amiche. I rinnovati \"Brigade Combat Team\" (USA), le nuove unit\u00e0 operative americane, stanno guadagnando squadroni di ricognizione (ossia unit\u00e0 equiparabili al battaglione leggero). I livelli di comando superiori di tipo tradizionale avevano distaccamenti specializzati nella \"Long Range Surveillance\" (LRS) a livello divisione, e compagnie LRS a livello di comando di corpo, sebbene vi sia una tendenza ad accrescere la capacit\u00e0 organica di ricognizione. Ancora, le unit\u00e0 LRS non sostituiscono le capacit\u00e0 delle unit\u00e0 SR. Le unit\u00e0 LRS, logicamente, devono condurre tutte le operazioni alla loro portata, lasciando solo le missioni SR alle forze speciali propriamente dette.\nLe squadre dei distaccamenti di ricognizione a lungo raggio (LRSD) operano davanti alle squadre dei battaglioni di ricognizione e agli esploratori di cavalleria nell'area divisionale di competenza. Le squadre delle compagnie LRS operano davanti alle squadre LRSD, e dietro molte forze speciali. La durata delle missioni LRS dipende dall'equipaggiamento e dalle scorte che le squadre debbono portare con s\u00e9, dalla distanza da coprire per avvicinarsi all'area-obiettivo, e dalla disponibilit\u00e0 di rifornimenti. Le squadre LRS di regola hanno un'autonomia operativa fino a sette giorni senza rifornimenti esterni, in funzione del terreno e delle condizioni meteorologiche.\nUnit\u00e0 SR vere e proprie.\nUna vera unit\u00e0 SR ha capacit\u00e0 che vanno oltre la LRS. Le unit\u00e0 SR tendono ad essere meglio armate, visto che debbono difendersi se sono scoperte, quanto meno per dare alla componente tattico-logistica preposta alla loro esfiltrazione il tempo necessario per intervenire. Se avessero operato contro la NATO, si suppone che le unit\u00e0 sovietiche di \"Spetsnaz\" sarebbero passate all'azione diretta (DA)\ncontro qualsiasi sistema di arma nucleare che avessero incontrato. Durante la Guerra del Golfo, unit\u00e0 SAS inglesi e delle \"United States Army Special Forces\" furono inviate a localizzare batterie di Scud iracheni, originariamente per dirigere gli attacchi aerei su detti obiettivi. Per un ritardo nel programmato intervento del supporto aereo, tuttavia, le pattuglie finirono per attaccare direttamente gli elementi vitali del sistema SCUD con le armi e gli esplosivi di cui erano dotate.\nAnche se vi sono degli ovvi rischi connessi in tale scelta, le unit\u00e0 addestrate alla SR possono agire senza uniformi. Possono impiegare motociclette, veicoli a trazione integrale, complessi supporti elicotteristici, come anche possedere speciali abilit\u00e0 alpinistiche o subacquee. La maggior parte delle unit\u00e0 SR \u00e8 addestrata ad un impiego molto tecnico degli elicotteri, ed ha quanto meno una preparazione paracadutistica generica; alcuni reparti SR hanno un addestramento paracadutistico avanzato di tipo HAHO o HALO.\nLe unit\u00e0 SR avranno di regola maggiori dotazioni di supporto organico, tra cui strumenti di comunicazione a lungo raggio, eventualmente anche per SIGINT e TECHINT, e di solito almeno un elemento con competenze mediche in grado di prestazioni che vadano al di l\u00e0 del primo soccorso.\nTutte le organizzazioni SR hanno ruoli di \"special operations,\" che spesso comprendono specialisti SR. Alcune organizzazioni sono focalizzate sull'operativit\u00e0 in aree critiche sotto il profilo NBC.\nDato che la SR \u00e8 condotta da forze militari, e la ricognizione \u00e8 un compito militare fondamentale, c'\u00e8 da chiedersi in cosa risiedano le caratteristiche che rendono \"speciale\" una missione ricognitiva. Ebbene, vi sono due aspetti: i mezzi impiegati per operare nell'area richiesta, e la natura della missione. Nella dottrina militare statunitense,\n ci sono cinque fattori, ciascuno bisognevole di elaborazione:\nMissioni SR appropriate.\nPrima d'intraprendere una missione, \u00e8 sempre necessario interrogarsi su cosa ci spinga concretamente a farlo. I tipi di forze speciali che possono praticare la SR sono qualificati per svariate funzioni, ed una missione SR, piuttosto ragionevolmente, pu\u00f2 ben costituire la premessa informativa ad altre funzioni, come la \"controinsorgenza\" (FID), la DA come l'incursione portata da forze pi\u00f9 consistenti, e cos\u00ec via. In senso ampio, tutte queste attivit\u00e0 sono connesse all'\"intelligence.\"\nUn'altra classe di missioni riguarda la localizzazione di bersagli, e la conseguente programmazione, direzione e valutazione dei relativi attacchi.\nL'analisi dei bersagli pu\u00f2 essere tassonomicamente ambigua. Se gli attacchi aerei o missilistici debbono essere compiuti quando la squadra SR abbia lasciato l'area di operazioni, la missione SR \u00e8 eminentemente una componente \"intelligence,\" ma se gli attacchi devono al contrario eseguirsi alla presenza \"in situ\" della squadra SR \u2014 che magari si preoccupa d'indicare le correzioni di tiro del caso \u2014 incaricata della valutazione del risultato post-attacco, in tale seconda ipotesi la missione SR \u00e8 prevalentemente connessa ed integrata all'azione di fuoco vera e propria (l'aspetto operativo prevale su quello informativo).\nMissioni connesse all'\"intelligence\".\nOgni missione SR raccoglier\u00e0 \"intelligence,\" anche solo marginalmente. Le squadre SR professionali dovranno, prima d'iniziare una missione, studiare tutte le informazioni disponibili e rilevanti sull'area di operazioni (AO). Nel corso della missione, confermeranno il materiale informativo incerto che si rivela veritiero, correggeranno le informazioni non accurate, smentiranno le informazioni inesatte.\nGiudizi valutativi di questo tipo, sia ad opera di squadre-studio di SR clandestine sia palesi, sono un prerequisito di altre missioni \"special operations,\" come le gi\u00e0 ricordate UW e FID. Prima di intraprendere DA o controterrorismo, la ricognizione sar\u00e0 di regola clandestina.\nRicognizione idrografica, meteorologica e geografica.\nTalora i pianificatori di missioni possono non avere le informazioni decisive per sapere se una data forza (militare) possa muovere lungo la direttrice prescelta.\nLe squadre SR possono avere l'incarico di risolvere problemi riguardanti la praticabilit\u00e0 o la guadabilit\u00e0, oppure di localizzare ostacoli o barriere.\nEsistono sensori MASINT per la maggior parte di queste esigenze. La squadra SR pu\u00f2 collocare strumentazione meteorologica controllata a distanza.\nSono agevolmente disponibili apparecchi portatili per determinare profondit\u00e0 e caratteristiche del fondale di uno specchio d'acqua; ne esistono sia di tipo commerciale, concepiti per l'esercizio della pesca, sia di tipo militare, pi\u00f9 sofisticati ed adatti alle esigenze delle operazioni della marina da guerra.\nBench\u00e9 esistano sensori MASINT con visione a distanza per determinare la praticabilit\u00e0 veicolare di una spiaggia, si tratta ancora di congegni sperimentali. A volte occorre la semplice osservazione, oppure l'uso di un penetrometro \"(Cone Penetration Test),\" ma naturalmente sono attivit\u00e0 da praticare sul posto reale, e non in qualche postazione ipertecnologica sita a conveniente distanza di sicurezza; \u00e8 un lavoro da affidare a reparti SR di marina militare, quali i gi\u00e0 ricordati \"United States Navy SEALs\" o \"Special Boat Service\" (britannico).\nLa ricognizione di spiagge ed acque basse nell'immediata imminenza di un'operazione anfibia costituisce appoggio diretto all'invasione, ed esula dalla SR. Quest'ultima deve viceversa determinare se una data spiaggia sia astrattamente idonea ad un ipotetico sbarco assai prima che sia adottata la decisione operativa di invadere.\nNon sempre \u00e8 cos\u00ec facile distinguere la SR dall'azione diretta (DA) a sostegno delle operazioni anfibie. Quando si conquista un'isola remota, \u00e8 prioritario impiegarla sia come base di sorveglianza, sia per le funzioni di appoggio. Un precoce esempio storico \u00e8 ravvisabile nell'attacco preliminare condotto da elementi della \"77th Sustainment Brigade\", un anticipo della battaglia di Okinawa, ed un'operazione su vasta scala, secondo gli standard SR. Ancor pi\u00f9 tipica di questa commistione SR/DA \u00e8 l'\"Operazione Trudy Jackson\": la cattura \u2014 prima della battaglia di Inchon (Guerra di Corea) \u2014 della bocca di porto nell'isola di Yonghung-do, un'operazione condotta da una squadra mista CIA/militari agli ordini del tenente di marina Eugene Clark. Costui sembra aver condotto nella Guerra di Corea numerose operazioni SR e DA, alcune delle quali potrebbero essere tuttora \"classificate\".\nIMINT.\nLa tecnica fotografica ordinaria e la capacit\u00e0 di eseguire schizzi dal vero sono requisiti tecnici comuni per il personale impiegato nella SR. Tecniche fotografiche pi\u00f9 spinte possono richiedere un ulteriore addestramento degli operatori, ovvero il loro affiancamento con specialisti, se del caso.\nLa disponibilit\u00e0 di leggerissimi \"Unmanned Aerial Vehicles\" (UAV) con attitudine all'acquisizione d'immagini, e alla raccolta di \"intelligence\" in genere, \u00e8 potenzialmente una risorsa per la SR, poich\u00e9 gli UAV di piccole dimensioni sono poco esposti all'osservazione avversaria. Anche in questo caso, possiamo sia avere membri dell'organizzazione SR addestrati specificamente per l'impiego degli UAV, oppure l'affiancamento di tecnici esterni nel reparto SR.\nA seconda del tipo di UAV, pu\u00f2 essere un apparecchio che trasmette quel che \"vede\", usando uno o pi\u00f9 sensori, o alla squadra SR, o ad un centro di comando preposto alla supervisione. Nel ventaglio dei possibili sensori, non mancano quelli \u2014 stabilizzati \u2014 adatti alla fotografia potentemente ingrandita, cos\u00ec come quelli per le immagini televisivi anche in condizioni di semioscurit\u00e0, dispositivi termografici, e radar per l'acquisizione d'immagini.\nI pi\u00f9 grandi UAV, che potrebbero essere sotto il controllo operativo della squadra SR, potrebbero usare sensori aggiuntivi, tra cui\nsistemi portatili acustici ed elettro-ottici.\nSIGINT e guerra elettronica (EW).\nQuando vi sia un'esigenza di SIGINT al suolo e molto in profondit\u00e0 oltre le linee nemiche, \u00e8 possibile che un buon reparto SR venga coadiuvato da un adeguato nucleo di tecnici di tale disciplina. Per le operazioni SIGINT, l'integrazione ordinaria degli \"US Marines\" alla \" Marine Force Reconnaissance (Force Recon)\" \u00e8 una squadra di sei membri del \"Radio Reconnaissance Platoon.\" C'\u00e8 un plotone SIGINT nella \"Intelligence Company\" del nuovo \"Marine Special Operations Support Group.\"\nLe \"Army Special Forces\" hanno il \"Support Operations Team-Alpha\" che pu\u00f2 operare con una squadra delle forze speciali (SF) o indipendentemente. Si tratta di una squadra di raccolta di basso livello, che tipicamente impiega quattro persone. Il loro equipaggiamento principale \u00e8 lo AN/PRD-13 \"SOF SIGINT Manpack System\" (SSMS), con funzioni comprendenti la capacit\u00e0 di trovare direzioni da 2\u00a0MHz a 2\u00a0GHz, e di monitoraggio da 1 a 1400\u00a0MHz.\nIl britannico \"18 (UKSF) Signals Regiment\" fornisce personale SIGINT, tra cui elementi gi\u00e0 appartenenti al \"(SAS) Signals Squadron\" e \"SBS Signals Squadron\" per garantire specialisti SIGINT, comunicazioni sicure, ed integrazioni \"information technology\" ai reparti operativi. \u00c8 probabile che operino in ruoli di controterrorismo in Iraq nell'unit\u00e0 congiunta \"UK/US TASK FORCE BLACK\".\nSe l'unit\u00e0 ha bisogno di condurre guerra elettronica offensiva, la clandestinit\u00e0 esige che, come minimo, tutti gli apparecchi ECM siano comandati a distanza, o dalla forza SR o, preferibilmente, da personale specializzato nel controllo a distanza dopo che la squadra SR ha lasciato l'area.\nMASINT e sorveglianza a distanza.\nI sensori passivi MASINT possono essere usati tatticamente dalla missione SR. Il personale SR pu\u00f2 anche collocare sensori MASINT senza \"operatore umano\", come rivelatori di truppe o veicoli a funzionamento sismico, magnetico o di altro genere, destinati ad essere attivati in un momento successivo, talch\u00e9 la trasmissione dei dati relativi non interferisca con la clandestinit\u00e0 che tipicamente accompagna le missioni SR. Il telerilevamento, nel senso pi\u00f9 ampio, inizi\u00f2 con le operazioni americane contro i laotiani nell'ambito della questione Sentiero di Ho Chi Minh nel 1961. Sotto la direzione della CIA, elementi laotiani furono addestrati ad osservare e fotografare il traffico sul \"Sentiero\".\nQuesto produsse risultati piuttosto limitati, e, nel 1964, il Progetto \"LEAPING LENA\" paracadut\u00f2 squadre di \"montagnards\" vietnamiti guidati da forze speciali della stessa nazionalit\u00e0.\nI risultati assai scarsi ottenuti anche dal piano \"LEAPING LENA\" provocarono due cambiamenti. Primo, le squadre SR guidate da militari USA, nell'ambito del progetto \"DELTA,\" inviate in contingenti pi\u00f9 grandi, sempre a guida USA. Secondo, queste squadre dell'esercito lavorarono in sinergia con personale \"Forward Air Control\" (FAC) dell'USAF, di enorme efficacia nel dirigere gli attacchi dei bombardieri ad alta velocit\u00e0 (Operazione \"BARREL ROLL\" nel Laos settentrionale e Operazione \"STEEL TIGER).\"\n Laddove i tecnici FAC furono di immediato giovamento, la cooperazione aria-terra miglior\u00f2 significativamente con l'uso di tele-rilevatori geofisici MASINT, anche se storicamente \u00e8 giusto osservare come il termine \"MASINT\" non fosse ancora stato coniato.\nI sensori originali, remoti antenati delle tecnologie odierne, iniziarono con quelli \"aerei\" nell'Operazione Igloo White, in particolare con i sensori acustici \"Acoubuoy\" e \"Spikebuoy\".\nQuesti ultimi \"colloquiavano\" con gli aerei preposti all'ascolto dei segnali, che al loro volta trasmettevano i dati ad un centro elaborazione in Thailandia, e finalmente l'informazione operativa era resa disponibile alle squadre \"DELTA.\"\nPi\u00f9 vicini ai sensori piazzati da squadre SR ai nostri giorni erano i \"Mini-Seismic Intrusion Detector\" (MINISID), che, a differenza di altri sensori impiegati sul \"Sentiero,\" erano progettati specificamente per essere deposti a mano. Il MINISID, come la sua versione pi\u00f9 piccola MICROSID, era un dispositivo di rilevamento personale che veniva spesso usato in combinazione con il rilevatore magnetico d'intrusione (MAGID). Siffatta combinazione di sensori migliorava l'attitudine dei singoli dispositivi a riconoscere i diversi obiettivi, che si presentavano in una variet\u00e0 di modi, ed al contempo riduceva la frequenza di falsi allarmi.\nAl giorno d'oggi \u2013 con lo AN/GSQ-187 \"Improved Remote Battlefield Sensor System\" (I-REMBASS), un sensore passivo che assieme ad altri dispositivi MASINT individua veicoli e truppe sul campo di battaglia, \u2013 i sensori MASINT geofisici combinano diverse modalit\u00e0 per concentrare l'attenzione su obiettivi effettivi. Sar\u00e0 una prassi comunemente seguita dalle unit\u00e0 SR il collocamento di tali sensori sia per la sorveglianza locale interfacciata con centri di analisi dei dati presso comandi remoti, sia anche come miglioria in fatto di trappolamenti ed altri sistemi speditivi di allarme per la pattuglia.\nI sensori acustici passivi forniscono rilevazioni aggiuntive che possono essere confrontate con le tracce, ed usate per integrare le risultanze di altri sensori. Per ipotesi, un radar geosismico pu\u00f2 non essere in grado di discriminare un carro armato da un camion che si sposta alla medesima velocit\u00e0. L'analisi del rilevamento acustico, tuttavia, pu\u00f2 rapidamente distinguere i due bersagli descritti nell'esempio.\nTECHINT.\nLa cattura di equipaggiamento nemico per l'analisi TECHINT \u00e8 una missione SR essenziale. La cattura di equipaggiamento nemico per l'esame da parte di specialisti TECHINT pu\u00f2 essere una parte principale di pattuglie SR e di incursioni pi\u00f9 vaste, come l'Operazione Biting (Seconda guerra mondiale), un \"raid\" su Saint-Jouin-Bruneval (Francia) per catturare un radar W\u00fcrzburg tedesco. Nell'occasione fu catturato anche un tecnico tedesco. Come spesso avviene, era stato incorporato nell'unit\u00e0 SR uno specialista tecnico: un operatore radar esperto, nella persona del \"Flight Sergeant\" C.W.H. Cox. \u00c8 successo parecchie volte che specialisti tecnici senza addestramento SR \u2014 alcuni dei quali al \"battesimo dell'aria\" quali paracadutisti \u2014 siano stati aggregati a missioni con orientamento TECHINT.\nCox disse agli operativi che cosa prendere, e quali parti intrasportabili fotografare. Cox aveva una vasta conoscenza sui radar inglesi, e secondo alcune voci non confermate i suoi compagni d'avventura avrebbero avuto la consegna di ucciderlo piuttosto che permetterne la cattura. Un'altra diceria del \"dopo-azione\" insinuava, atteso che Cox era pi\u00f9 che altro un tecnico, che il vero super-esperto di radar (la cui cattura non poteva neppure essere ammessa per ipotesi) fosse Don Preist, che se ne rimase lontano dal campo di azione, anche se in contatto radio con gli incursori. Preist aveva anche apparecchiature ELINT per acquisire informazioni sul radar.\nL'aver dato notoriet\u00e0 a questa operazione ebbe un risvolto favorevole per il morale britannico, ma non fu una scelta avveduta sul piano della sicurezza militare. Se il \"commando\" avesse distrutto il sito, ritirandosi poi \"in sordina\", i tedeschi avrebbero magari coltivato il sospetto (ma non un convincimento assodato) su quale tecnologia fosse stata compromessa. Di conseguenza, la Germania rinforz\u00f2 i propri siti radar, e dal canto loro gli inglesi stessi \u2013 presa coscienza del fatto che potevano a loro volta essere bersaglio di analoghi colpi di mano \u2013 spostarono i loro centri di ricerca radaristica \"(Telecommunications Research Establishment)\" in zone molto pi\u00f9 riparate nell'entroterra.\nUna miscela di SR, DA, ed opportunit\u00e0 di cattura caratterizz\u00f2 l'Operazione Rooster 53, originariamente concepita come missione per localizzare e neutralizzare un radar, poi trasformatasi in un'occasione per catturare il radar \"de quo\" e \u2014 \"esfiltrando\" su elicotteri stipati all'inverosimile \u2014 riportare il radar medesimo agli analisti di TECHINT elettronica. Si tratt\u00f2 di una missione (Guerra d'attrito, dicembre 1969) compiuta dal reparto SR israeliano (nominato in proemio di questa voce) \"Sayeret Matkal\".\nRaccolta di dati specifici.\nAlle unit\u00e0 SR pu\u00f2 essere demandato di osservare e misurare uno specifico sito oppure di acquisire informazioni su un'installazione nemica, in modo analogo a quel che si fa per guidare un attacco sui medesimi obiettivi, ma in questo caso per operazioni terrestri, invece che per l'annientamento con azione di fuoco. Per esempio, le forze ordinarie potrebbero aver bisogno di una prospezione su un ponte (e relative vie di comunicazione) per conoscerne la praticabilit\u00e0 con i mezzi pesanti. L'unit\u00e0 SR pu\u00f2 avere le competenze per ottenere tale informazione attraverso osservazione, fotografia e misurazioni in genere, oppure pu\u00f2 aver bisogno di incorporare temporaneamente uno specialista d'ingegneria, preferibilmente tratto da qualche organizzazione di forze speciali.\nI comandanti SR debbono accertarsi in modo rigoroso che missioni di questo tipo non possano essere svolte da elementi di ricognizione ordinaria o altri elementi comunque organici alla forza di manovra che richiede l'assistenza dell'organizzazione SR, e lo stesso dicasi per altri servizi aggiuntivi di ricognizione, come l'IMINT.\nPer esempio, durante la Guerra delle Falklands (1982), il SAS britannico invi\u00f2, impiegando elicotteri, otto pattuglie di quattro uomini in profondit\u00e0 nel territorio nemico (fino a 30\u00a0km dalle proprie basi nascoste) diverse settimane prima degli sbarchi che sarebbero stati compiuti dalle forze convenzionali. Considerate le difficolt\u00e0 di rifornimento, ciascun uomo portava al seguito quanto gli serviva per 25 giorni o pi\u00f9. Le pattuglie osservavano i centri principali di attivit\u00e0 nemica. In particolare, svolgevano la ricognizione nottetempo, e alle luci dell'alba, per l'assenza di valide coperture, si trasferivano in posti do osservazione (OP) distanti.\nLe informazioni cos\u00ec raccolte erano rimandate alla flotta per mezzo della cosiddetta \"radio sicura\", a quel tempo vulnerabile dalla SIGINT, la quale era pertanto in condizione di localizzare i predetti OP. Non esisteva una linea canonica riguardo al rischio della radiolocalizzazione argentina, cosicch\u00e9 le diverse squadre escogitarono soluzioni personalizzate. Tanto la pregnanza delle informazioni quanto la pressione sulle squadre SR erano elevatissime. Le azioni di tali squadre erano un aspetto per la forza di spedizione, che altrimenti avrebbe dovuto fare assegnamento esclusivo sui propri sensori, ed invece poteva godere di un quadro operativo completo del nemico.\nMissioni connesse all'azione di fuoco.\nA differenza delle truppe LRS, le unit\u00e0 SR hanno effettivamente le capacit\u00e0 di aggredire gli obiettivi che la sorte pone sul loro cammino, ma la dottrina attuale raccomanda vivamente che esse si sottraggano, per quanto possibile, allo scontro diretto, privilegiando invece il ruolo di direzione degli attacchi dal cielo \u2014 ossia l'attacco aria-terra di precisione assistito dal suolo (GAPS) ed anche il supporto aerotattico (CAS) \u2014 ed altro sostegno ad azione di fuoco con armi pesanti sui bersagli. La dottrina di concentrare una potenza di fuoco sempre pi\u00f9 potente e precisa, tuttavia, ha avuto un'evoluzione assai significativa a partire dai primi giorni del Vietnam.\nLe unit\u00e0 SR sono addestrate all'analisi dell'obiettivo, che richiede sia contributi tecnico-scientifici sia di tipo \"special forces\" per il successivo attacco nella forma di:\nLa valutazione degli obiettivi \u00e8 condotta secondo l'acronimo mnemonico \"CARVER\":\nAcquisizione del bersaglio.\nCi sono alcune differenze tra il processo generale di acquisizione del bersaglio e quello SR: le unit\u00e0 convenzionali identificano bersagli che si riflettono sul risultato delle loro missioni, mentre l'acquisizione in ambito SR comprende l'identificazione di dislocazioni o risorse nemiche di rilievo strategico per uno scopo molto pi\u00f9 vasto. Come esempi di bersagli strategici difficili abbiamo gi\u00e0 ricordato le infrastrutture e concentrazioni logistiche del Sentiero di Ho Chi Minh e la \"caccia agli Scud\" durante l'Operazione Tempesta nel Deserto (Guerra del Golfo).\nLe unit\u00e0 SR scoprono, identificano e localizzano i bersagli da investire con sistemi d'attacco letali o non letali controllati dal quartier generale delle operazioni. Forniscono altres\u00ec informazioni su condizioni meteorologiche, fattori ostativi quali mimetizzazioni o mascheramenti del terreno, presenze amiche o civili nell'area di attacco, ed altre informazioni necessarie per l'attacco da parte di sistemi indipendenti.\nDurante l'Operazione Tempesta nel Deserto, i due comandanti supremi, Colin Powell e Norman Schwarzkopf, erano in disaccordo sull'uso di truppe di terra per dare la caccia alle rampe SCUD mobili irachene. Di fronte alle insistenze di Israele che intendeva inviare le proprie squadre SOF nell'Iraq occidentale, ed alla constatazione che il SAS inglese stava gi\u00e0 ricercando gli SCUD, il Segretario di Stato Dick Cheney propose di usare le squadre SR americane in affiancamento al SAS. L'ufficiale inglese pi\u00f9 alto in grado nella coalizione, Peter de la Billiere, era lui stesso un ex comandante SAS, ed ovviamente favorevole all'impiego del suo vecchio corpo. Mentre Schwarzkopf era notoriamente contrario in via generale alla soluzione SOF, Cheney era fautore dell'uso delle SOF USA per ricercare le rampe degli SCUD.\nIl 7 febbraio, le squadre SR americane si unirono alle corrispondenti unit\u00e0 britanniche per dare la caccia agli SCUD mobili. Le fonti di pubblico dominio offrono notizie relativamente scarse sulle operazioni SOF nell'Iraq occidentale. Qualche elemento essenziale \u00e8 comunque trapelato. Agendo nottetempo, elicotteri MH-53J Pave Low dell'aeronautica e MH-47E dell'esercito avrebbero trasferito le squadre SOF terrestri con i loro veicoli speciali a trazione integrale dalle basi in Arabia Saudita all'Iraq.\nIl personale SOF avrebbe pattugliato durante la notte, nascondendosi durante il giorno. Scoperti i bersagli, le squadre \"Air Force Combat Control\" al seguito delle squadre terrestri avrebbero comunicato i dati acquisiti \u2014 adoperando trasmittenti criptate \u2014 agli AWACS disponibili a quell'epoca.\nDirezione del supporto di fuoco.\nGuardando retrospettivamente all'esperienza in Vietnam, si conclude che gli operatori SR risultavano assai pi\u00f9 decisivi quando dirigevano il fuoco di un sistema d'arma esterno (ad esempio: aviazione), piuttosto che nell'impegnarlo direttamente con i mezzi di cui era pur provvisto il reparto di appartenenza. Le prime prove di coordinazione tra SR e supporto aerotattico in Vietnam facevano esclusivo affidamento sulle comunicazioni visive e vocali, e l'elettronica non aveva ancora fornito un particolare contributo per affinare la precisione dell'intervento. Le squadre SR potevano lanciare razzi colorati per inviare un segnale visivo, ma per far ci\u00f2 dovevano trovarsi pericolosamente a tiro del nemico. Un piccolo miglioramento consisteva nell'indirizzare un aereo \"Forward Air Controller\" a sparare razzi da segnalazione sull'obiettivo, ma il metodo era sovente foriero di errori.\nIn Vietnam, il supporto di fuoco di solito era fornito da aerei, bench\u00e9 talora il bersaglio potesse essere alla portata dell'artiglieria. Oggi, la distanza a cui penetrano le squadre SR supera facilmente il raggio d'azione dell'artiglieria, ma possono ricevere supporto di fuoco da missili lanciati dal suolo. A seconda del caso, la guida del supporto deve fondarsi su uno dei due fondamentali parametri di guida:\nPer il supporto aerotattico, la dottrina prevalente \u2014 attesa la rapidit\u00e0 con cui cambiano le situazioni tattiche, compresi gli scambi di posizione tra amici e nemici \u2014 indica la necessit\u00e0 del metodo GOT. In caso di attacco guidato dal suolo, in alternativa il bersaglio pu\u00f2 essere \"illuminato\" con qualcosa che virtualmente incolla sul bersaglio una scritta \"sono qui, colpiscimi\", come ad esempio un telemetro laser.\nGOLIS non presidiata.\nUn'alternativa, assai meno preferibile poich\u00e9 molto pi\u00f9 incline a cagionare errori, era fissare sul terreno un punto di riferimento che \"dicesse\" all'arma da utilizzare \"colpisci qui dove mi trovo\". Una bomba fumogena, in effetti, era un punto di riferimento, ma impreciso per un osservatore in quota.\nFari non presidiati funzionano ragionevolmente bene per elicotteri da attacco e \"cannoniere volanti\" (per esempio il Lockheed AC-130 Spectre), e per lanci di bombe da cacciabombardieri. Non \u00e8 un metodo preciso come la direzione del fuoco praticata dalla prima linea, ma \u2014 specie di notte o quando le condizioni meteorologiche condizionano la visibilit\u00e0 \u2014 pu\u00f2 essere l'unica via percorribile. I fari non presidiati, ed anche i riflettori passivi, possono essere usati per gli attacchi radar, anche se non si tratta di un sistema preciso come il radar. Le cannoniere volanti di regola eseguono pi\u00f9 passaggi, mentre i controllori aerei che accompagnano la squadra SR forniscono le correzioni di tiro \"a voce\".\nD'altro canto, e parallelamente, il fuoco diretto da remoto non \u00e8 preciso come quello diretto \"sul posto\", di conseguenza vi si fa ricorso con avverse condizioni meteorologiche, quando il personale eventualmente operante sul terreno non avrebbe in ogni caso la possibilit\u00e0 di comunicare le correzioni di tiro \"a voce\". Come regola generale, quanto pi\u00f9 breve \u00e8 la distanza tra direzione del tiro e bersaglio, tanto maggiore ne risulta la precisione di esecuzione.\nI primi tentativi in Afghanistan richiedevano ancora la comunicazione vocale per trasmettere ai bombardieri le coordinate di tiro.\nQuesto port\u00f2 ad un incidente di fuoco amico, con tre morti nelle forze speciali e 19 feriti di altri corpi. Un \"air controller\" stava utilizzando un ricevitore GPS, le cui batterie andarono in avaria. Alla sostituzione delle batterie, l'apparecchio si riavvi\u00f2 mostrando la posizione del \"controller\" invece che quella del bersaglio. Tali coordinate arrivarono all'equipaggio di un B52 che non aveva modo di verificarne l'erroneit\u00e0. La JDAM piomb\u00f2 con tragica precisione sulla posizione del malcapitato \"controller.\"\nAttacco aria-terra di precisione assistito dal suolo: esperienza iniziale.\nEra stato per molto tempo ritenuto che il supporto aerotattico aveva bisogno di una segnalazione diretta del bersaglio da parte di un osservatore sul terreno o dal cielo, tipicamente con un laser. Un altro approccio era individuare il bersaglio in relazione ad un faro. Le squadre SR avevano avuto la capacit\u00e0 di usare designatori laser per il modello GOT, ma essi richiedevano che gli operatori stessero a portata di vista, sulla stessa linea del bersaglio, con grave rischio di essere colpiti a propria volta. Un altro modello, pi\u00f9 preciso delle bombe fumogene, era collocare vicino al bersaglio un faro remoto radar o radio, ma le squadre SR dovevano sempre fare i conti con il problema di misurare accuratamente la distanza lineare ed angolare tra faro e bersaglio. Nella campagna dell'Afghanistan del 2001, fu adottata una nuova tecnica, sulla cui praticabilit\u00e0 si \u00e8 cominciato a credere solo di recente: l'attacco aria-terra di precisione assistito dal suolo \u2014 \" ground-aided precision strike (GAPS)\". Riguardo al mettere in pratica il GAPS, il maggior generale Daniel Leaf, \"USAF Director of Operational Requirements for Air and Space Operations,\" disse nel 2002: \"Se dieci anni fa mi aveste offerto come soluzione di supporto aerotattico il B-1 con JDAM, avrei riso di cuore, perch\u00e9 non corrispondeva alla nostra visione di sviluppo.\"\n\u00abLe operazioni CAS e GAPS non si curano del colore della forza aerea che sta sganciando le bombe. Alcuni segmenti dell'USAF volevano dare libero corso all'uso dei bombardieri pesanti e definirlo \"CAS dei bombardieri\". Tuttavia, al convegno congiunto sul CAS tenuto ad Eglin, la Marina ed il Corpo dei Marines riuscirono ad impedire all'Aeronautica di chiamarlo con un nome differente.\nSe parliamo di bombardieri pesanti che appoggiano truppe terrestri nel loro tradizionale ruolo CAS, non c'\u00e8 bisogno d'inventarsi nomi nuovi. [Ci\u00f2 di cui si \u00e8 discusso, ad ogni modo, \u00e8 una nuova missione:] Il tiro di precisione con armi pesanti diretto da operatori TACP sul terreno [\u00e8] GAPS e [ha bisogno della propria dottrina]. La situazione in Afghanistan era unica; non c'era un grosso esercito avversario schierato che stesse conducendo manovre per riversare una potenza di fuoco sulle nostre forze\u2026 La forza aerea era l'elemento di manovra appoggiato dalle piccole unit\u00e0 di supporto sul terreno. Le piccole unit\u00e0 terrestri erano funzionali alla direzione di attacchi di precisione dal cielo [specie quando le forze speciali erano integrate dagli \"Air Force combat controllers].\" Questo nuovo tipo di missione va oltre la definizione congiunta di CAS.\u00bb\nAll'inizio, per la triangolazione in Afghanistan le forze speciali usavano un apparecchio derivato da materiale comunemente in commercio, chiamato \"The Viper,\" che combinava un binocolo a ricerca laser \"Leica GeoSystems Viper\" (reperibile in commercio), con una bussola integrale ed un inclinometro, ma senza GPS.\nIl \"Viper\" ha un'efficacia laser tra i 25 metri ed i 4 chilometri. L'apparecchio funziona con una batteria da macchina fotografica commerciale. Le forze speciali comunicavano via radio la loro posizione, quale veniva determinata da un GPS separato, e passava al bombardiere le coordinate \u2014 derivate dal \"Viper\" \u2014 relative a tale posizione. Le comunicazioni a voce non offrivano una piena consapevolezza della situazione a tutte le parti coinvolte.\nIl generale Chuck Horner, comandante aereo della coalizione durante l'Operazione \"Desert Storm,\" paragonava tale soluzione al fornire ai fanti una \"bomba a mano da 2000 libbre\" (per esempio, una bomba guidata JDAM di pari stazza) da un bombardiere a lungo raggio che volteggia sulle loro teste.\nGAPS avanzato.\nNella dottrina aeronautica del GAPS, le squadre SR dell'esercito sono integrate dagli \"Air Force combat controllers.\" Mentre gli operatori SR dell'esercito possono richiedere il supporto di sistemi d'arma pi\u00f9 potenti, gli \"Air Force combat controllers\" migliorarono la precisione nel richiedere gli attacchi aerei per ridurre la capacit\u00e0 di offesa del nemico e ridurre la resistenza terrestre nella battaglia della Balk Valley in Afganistan.\nIl sistema \"Viper,\" tuttavia, permetteva le comunicazioni esclusivamente tra una sola squadra ed un solo aereo. Sistemi pi\u00f9 progrediti consentono la \"network-centric warfare:\" la facolt\u00e0 d'inviare l'aereo ideale per l'obiettivo, usando collegamenti con il \"Joint Tactical Information Distribution System,\" (JTIDS) specie la variante Link-16\nche pu\u00f2 mandare informazioni ai caccia ed ai terminali \"Army Enhanced Position-Location Reporting System\" (EPLRS).\nL'attuale sistema integrato \"Modular Advance Reconnaissance System\" (MARS) combina il localizzatore a raggio laser \"Viper,\" un ricevitore GPS, e sistemi adeguati di visualizzazione e di elaborazione elettronica. Il controllore del terminale, nella procedura standard, trasmette le coordinate via radio agli aerei. Si stanno sviluppando sistemi che consentano una migliore conoscenza della situazione in tempo reale.\nSicurezza elementare nel supporto aerotattico (CAS).\nNel supporto di fuoco, l'aereo non ha bisogno solo di una posizione su cui distruggere il nemico. Nelle operazioni CAS ci saranno infatti sempre truppe \"amiche\" a stretto contatto con il nemico. Per bombardare il bersaglio ma non i propri uomini, l'equipaggio aereo deve essere in contatto vocale con il \"Tactical Air Control Party\" (TACP) che guida l'aereo sull'obiettivo appropriato. In altre parole, non basta determinare con il laser la posizione del bersaglio e passare questo dato all'equipaggio aereo dirigendo il GAPS. L'apparecchiatura MARS forniva all'aereo la posizione del bersaglio e del controllore del terminale su uno schermo a mappa mobile, con grande vantaggio per la comprensione della situazione istantanea. Tuttavia, dopo un incidente di \"fuoco amico\", divennero palesi le carenze nel processo di comunicazione al bombardiere dell'esatta posizione della squadra SR.\nPer appoggiare il bombardiere nell'identificazione del bersaglio, il personale \"Air Force combat controller\" che integra la squadra SR poteva acquisire con il laser le caratteristiche salienti del terreno, oltre al bersaglio medesimo. Altre eventuali applicazioni di questa modalit\u00e0 di visione elettro-ottica potevano comprendere immagini del danno arrecato, \"catturate\" dopo l'attacco.\nRiduzione degli incidenti da \"fuoco amico\".\nL'incidente da fuoco amico \u2014 determinato da sostituzione della batteria e reinizializzazione del GPS che puntava di \"default\" non la posizione del bersaglio, ma quella della squadra SR \u2014 non era una fatalit\u00e0 inesorabile. Un pi\u00f9 felice risultato si sarebbe potuto, infatti, ottenere se qualcuno \u2014 sul bombardiere, sull'aereo addetto al \"comando &amp; controllo\", o presso un centro \"remoto\" di coordinamento delle operazioni \u2014 avesse avuto piena consapevolezza della situazione. Detta consapevolezza, nello specifico, implica l'assoluta padronanza di alcuni dati-chiave:\nUn'accurata consapevolezza della situazione richiede anche che sia minimizzato l'errore umano nell'imputazione dei dati. Quest'ultimo tipo di errori pu\u00f2 effettivamente essere \"espulso\" dal sistema. Lo \"US Air Force Chief of Staff\" John P. Jumper era solito dire che \u00e8 pi\u00f9 vantaggioso che i dati affluiscano direttamente all'arma, e poi siano meramente confermati dall'uomo al termine dell'algoritmo operativo. L'inserimento manuale dei dati, specie nel \"cockpit,\" dovrebbe essere evitato per quanto possibile.\nUn radar o altro faro elettronico, separato dal sistema di puntamento, soddisfa il primo requisito. Per esempio, gli USA stanno dotando le unit\u00e0 TACP di fari SMP-1000. Pesa circa mezzo chilo, ed il radar di un B-52 pu\u00f2 rilevarlo da quasi 200\u00a0km con la precisione di 300 metri.\nUn altro sistema, il \"Grenadier beyond line-of-sight reporting and tracking\" (BRAT) fornisce pi\u00f9 informazioni del semplice faro, ma non \u00e8 trasportabile da un essere umano. Una versione pi\u00f9 piccola, il \"Minitransmitter\u2014MTX\u2014System,\" \u00e8 in fase di sviluppo: non far\u00e0 affidamento solo sul radar del bombardiere, ma avr\u00e0 propri ricevitore GPS e trasmettitore radio per trasmettere coordinate, velocit\u00e0, direzione e stato della missione all'aereo ed al TACP. Vi sono anche altri sviluppi lungo percorsi progettuali alternativi.\nRicognizione post-attacco.\nLa ricognizione post-attacco consiste nella sorveglianza, visiva distante o ravvicinata, fotografica, e/o elettronica, di un punto specifico o una specifica area di rilievo operativo o strategico, che \u00e8 stata oggetto di attacco (letale o non letale). Il suo scopo \u00e8 misurare gli effetti dell'attivit\u00e0 offensiva. Le unit\u00e0 SR se ne occupano in via residuale, quando la missione non pu\u00f2 essere svolta altrimenti (forze di terra convenzionali, esploratori locali, aviazione, UAV, altri sistemi a disposizione del quartier generale, strutture d'\"intelligence\" di livello nazionale).\nMutamenti di dottrina causati dall'introduzione di nuove armi.\nLa tecnologia JDAM ha portato una nuova dimensione nelle missioni GAPS. Sono necessarie delle modifiche delle regole d'ingaggio per consentire un uso con la massima estensione di questa potenzialit\u00e0 tecnica. Bombardieri ed altri aerei possono portare l'attacco JDAM precisamente su coordinate note indipendentemente dalle condizioni meteorologiche, a diversi chilometri di distanza dal bersaglio. Il controllore del terminale non avr\u00e0 la possibilit\u00e0 di vedere l'aereo che esegue l'attacco. Per questi motivi \u00e8 necessaria la revisione delle regole d'ingaggio per tenere il passo con le potenzialit\u00e0 e soprattutto i futuri sviluppi della tecnologia JDAM.\nLa decisione di spingere l'evoluzione di questo sistema alla pienezza dei suoi esiti virtuali ha sofferto un notevole ritardo. Se il GAPS \u00e8 destinato alla maturazione, \u00e8 intrinsecamente necessario disporre di mezzi efficienti per consentire all'aereo attaccante la sicura discriminazione delle forze terrestri amiche. \u00c8 indispensabile un canale di comunicazione condiviso tra i vari servizi coinvolti nel gesto tattico sinergico. Non vi \u00e8 altra strada per garantire la rarefazione degli incidenti da fuoco amico.\nTecniche operative.\nLa loro missione non \u00e8 di impegnarsi in combattimento diretto. Pu\u00f2 essere osservare e riferire, o pu\u00f2 comprendere la direzione di tiro, in favore delle proprie aviazione o artiglieria. Anche nell'ultimo caso, l'unit\u00e0 SR tenta di non farsi scoprire: l'idea \u00e8 che \u2014 ovviamente \u2014 il nemico sa di essere attaccato, ma non chi stia dirigendo il tiro contro di lui.\nBench\u00e9 sia raro, talvolta davvero un uomo da solo esegue una missione SR. Molto pi\u00f9 sovente, la pi\u00f9 piccola unit\u00e0 \u00e8 uno \"sniper team\" formato da due persone (in gergo, lo \"sniper\" e lo \"spotter)\". Anche se la loro missione ordinaria \u00e8 il tiro di precisione contro i nemici (personale e/o materiali), si tratta di elementi assai addestrati al mimetismo e all'osservazione, e pertanto sono senz'altro in grado di compiere missioni di pura ricognizione di breve durata. Lo \"US Marine Corps\" spesso distacca degli \"snipers teams\" presso unit\u00e0 da combattimento, al fine di costituire posti di osservazione occulti.\nIn ambito \"United States Marine Corps Force Reconnaissance,\" le missioni di tipo \"Greenside Operations\" sono quelle in cui il combattimento non \u00e8 (programmaticamente) preventivato. Le operazioni SR delle \"US Army Special Forces\" si articolano su \"A detachments\" formati da 12 uomini, o su \"split A detachments\" formati a 6 uomini. Le analoghe azioni dello \"Special Air Service\" britannico hanno il loro nerbo in unit\u00e0 di quattro uomini.\nInfiltrazione.\nA seconda dell'addestramento e delle risorse, le squadre SR possono entrare nell'area delle operazioni in molti modi. Vi \u00e8 l'approccio \"stay behind,\" in cui l'unit\u00e0 deliberatamente rimane nascosta in un'area, sperando di venir superata dall'avanzata nemica (infiltrandola \"passivamente\", per cos\u00ec dire, e operando poi alle sue spalle, oltre le linee). Un'altra tecnica \u00e8 l'\"infiltrazione a piedi\", che pu\u00f2 essere impiegata quando il nemico non abbia la piena visibilit\u00e0 delle sue linee. Un piccolo contingente di soldati ben addestrati pu\u00f2 in tal caso azzardarsi di superare le proprie linee, penetrando in quelle avversarie. Un movimento tattico di tale genere \u00e8 tipicamente compiuto di notte.\nVi possono essere aiuti meccanici sul terreno, come veicoli tattici a trazione integrale (ad esempio, \"dune buggies\" o Land Rovers a passo lungo) o motociclette. Lo \" Special Air Service\" inglese \u00e8 stato il pioniere della SR praticata con veicoli, che speriment\u00f2 gi\u00e0 nella Seconda guerra mondiale. Durante l'Operazione \"Tempesta nel deserto,\" le squadre SR americane adoperarono elicotteri medi e pesanti per trasportare veicoli da impegnare nella gi\u00e0 rammentata \"Caccia allo Scud.\"\nLe forze speciali USA, cooperando con l'Alleanza del Nord afgana, svolsero alcune missioni a cavallo; in altre circostanze potrebbero essere richieste attitudini particolari nell'uso di animali da soma o da sella.\nLe unit\u00e0 SR possono spostarsi per via aerea. Possono far ricorso ad una quantit\u00e0 di tecniche elicotteristiche, come il \"fast rope,\" scalette/verricelli, il \"fast exit\" in tempo di notte. In alternativa, possono paracadutarsi, tipicamente di notte, ed usando tecniche di lancio HALO o HAHO, in modo che il loro aereo non metta in allarme il nemico.\nPersonale SR adeguatamente addestrato pu\u00f2 venire dal mare. Si possono usare imbarcazioni attraverso acque interne, da una nave di superficie o anche da una barca lanciata da un elicottero. Un'altra opzione \u00e8 il movimento subacqueo, sia a nuoto sia a mezzo di veicoli, da un sottomarino o da un'unit\u00e0 di superficie. Alcuni reparti di alta specializzazione (come gli \"US Navy SEALs\" o lo \"Special Boat Service\" inglese), possono paracadutarsi in mare aperto, immergersi, e raggiungere l'obiettivo a nuoto.\nAppoggio logistico.\nLe unit\u00e0 impegnate in missioni brevi possono portare con s\u00e9 il proprio materiale logistico, ma nelle missioni prolungate hanno bisogno di essere rifornite.\nTipicamente, le unit\u00e0 SR sono impiegate nell'area di operazioni, e sono abbastanza a loro agio con il cibo locale, all'occorrenza. Dal momento che anche le \"radio di sicurezza\" possono essere rilevate e localizzate, anche se da un nemico molto sofisticato, pu\u00f2 essere indicata l'adozione di ricevitori aero-spaziali. \u00c8 semplicemente buona norma che le trasmissioni siano quanto pi\u00f9 brevi e precise possibile. Un buon accorgimento per rendere concise le comunicazioni \u00e8 prestabilire un insieme di codici, al massimo di due lettere, per specifici pacchetti di equipaggiamento. I codici inizianti per \"A\" potrebbero alludere a \"munizioni\", la \"F\" a \"cibo\", \"M\" per \"dotazioni mediche\", e cos\u00ec via. Un'altra tecnica di sicurezza radio \u00e8 detta \"burst transmission,\" in pratica messaggi compressi.\nQuando \u2014 per la durata o per la distanza della missione \u2014 le pattuglie hanno necessit\u00e0 di rifornimenti, si usa un ampio ventaglio di tecniche (tutte per\u00f2 implicanti qualche compromesso in fatto di sicurezza), diverse per raggio d'azione ed invisibilit\u00e0 (relativa) della piattaforma logistica, tipo e quantit\u00e0 di rifornimenti richiesti. Se la pattuglia SR si trova in un'area in cui anche il nemico sa che vi sia una qualche attivit\u00e0 di pattugliamento, gli elicotteri possono eseguire svariati rapidi \"touchdowns\" (manovre di discesa al suolo/ripresa di quota), di cui uno solo sar\u00e0 quello \"valido\" (rifornimento), e tutti gli altri serviranno a confondere il nemico. Se vi \u00e8 fondato motivo per ritenere che il nemico sappia della presenza delle pattuglie, ma ne ignori la reale dislocazione, gli elicotteri potrebbero praticare \"touchdowns\" plateali, in cui per\u00f2 depositeranno \"trappole esplosive\" \"(boobytraps)\" per il nemico, camuffate da rifornimenti.\nVi pu\u00f2 essere la necessit\u00e0 di sostituire e/o evacuare gli elementi rimasti feriti. in alcuni casi estremi, e molto collegati alla particolare organizzazione, pu\u00f2 avvenire l'abbattimento \"amico\" dei feriti intrasportabili, per evitare che \u2014 una volta catturati \u2014 sotto interrogatorio, magari accompagnato da tortura, rivelino al nemico informazioni atte a compromettere la missione SR. Si dice che l'eliminazione dei propri feriti faccia parte della dottrina dei gi\u00e0 nominati \"Spetsnaz.\" Una linea di condotta analoga fu peraltro esposta ad un \"US forward air controller\" da un ufficiale MACV SOG:\n\u00abSe decider\u00f2 che non vi \u00e8 maniera di riportarvi [in Cambogia], comander\u00f2 alle cannoniere di spararvi, prima che il nemico possa mettere le mani su di voi. Non posso rischiare che qualche squadra [di ricognizione] sia compromessa dal fatto che vi prendano vivi.\u00bb\nEsfiltrazione.\nNella maggior parte dei casi, l'esfiltrazione avverr\u00e0 con le stesse tecniche impiegate per la fase opposta (infiltrazione). Per esempio, le forze che hanno seguito la via dello \"stay behind,\" potrebbero \"esfiltrare\" semplicemente attendendo la riconquista delle posizioni da parte delle forze amiche.\nUn classico dell'esfiltrazione \u00e8 comunque l'impiego di elicotteri per operazioni speciali. In molti casi non \u00e8 necessario che l'elicottero atterri: gli operatori SR appenderanno a funi o scalette le attrezzature pi\u00f9 ingombranti, l'elicottero voler\u00e0 verso una zona in cui l'imbarco del personale non costituisca pi\u00f9 un pericolo. Vi sono pure piccoli elicotteri, come lo MH-6, dotati di \"predellini\" che permettono a soldati specificamente addestrati di imbarcarsi \"al volo\" (raso terra, naturalmente).\nComunicazioni ed elettronica per SR.\nSenza l'elettronica moderna per uso militare, ed occasionalmente anche quella per uso civile, la SR moderna \u00e8 fondamentalmente diversa dagli speciali soldati che si accollano missioni cos\u00ec rischiose, ma con comunicazioni inaffidabili ed il costante pericolo di essere localizzati a causa loro. Ma la tecnologia di comunicazione \"tra umani\" non \u00e8 l'unico versante decisivo a questo proposito. Sistemi di navigazione quali il gi\u00e0 citato e noto GPS hanno immenso valore. Il GPS comunica alla pattuglia la propria posizione, ma telemetri laser ed altre apparecchiature possono fornire l'esatta ubicazione del bersaglio, che pu\u00f2 essere ritrasmessa all'unit\u00e0 preposta ad intervenire con qualche sistema d'arma potente. Massiccia cifratura, contromisure elettroniche ed altre soluzioni, come la gi\u00e0 ricordata \"burst transmission,\" per ridurre la probabilit\u00e0 di essere localizzati, sono tutti elementi che giocano un ruolo determinante.\nLe moderne tendenze nelle comunicazioni di sicurezza, leggere e flessibili quanto basta per renderle trasportabili dalle squadre SR, sono basate sul concetto evolutivo di \"software defined radio.\" L'immensamente flessibile \"Joint Tactical Radio System\" (JTRS) \u00e8 sviluppato con le unit\u00e0 NATO per operazioni speciali, e fornisce comunicazioni criptate a bassa probabilit\u00e0 di intercettazione, tra unit\u00e0 terrestri, da terra agli aerei, o da terra al satellite. Consente alla squadra SR di usare la stessa radio per operare su parecchie reti, limitando di conseguenza anche il numero di necessari apparecchi di scorta. Per farsi un'idea, si consideri che alcuni incursori partecipanti all'Operazione Ivory Coast (Son Tay, 1970) portavano con s\u00e9 fino a cinque radio.\nLo JTRS si integra con gli osservatori addetti al coordinamento di tiro, che vi si collegano, pertanto non \u00e8 necessaria una radio separata per comunicare con i lanciatori di bombe intelligenti \"(precision-guided munition).\" Anche se gli UAV presuppongono altre tecnologie al di l\u00e0 dell'elettronica, la disponibilit\u00e0 di UAV trasportabili dal combattente ed azionabile \"all'interno\" della squadra, assieme alle comunicazioni tra la pattuglia e uno UAV ad alte prestazioni, pu\u00f2 determinare lo sviluppo di dottrine tattiche essenzialmente nuove.\nLa \"software defined radio,\" assieme a protocolli per scambio d'informazioni standard come lo \"JTIDS Link 16,\" rende possibili appropriate comunicazioni e consapevolezza della situazione, riducendo la possibilit\u00e0 di \"fratricidio\", tra i molteplici servizi militari che intervengono sul campo. Lo stesso fondamentale apparecchio elettronico\npu\u00f2 essere un congegno \"Situation Awareness Data Link (SADL)\" per l'aeronautica che fa colloquiare gli aerei durante il supporto aerotattico, ma anche scambiare dati con un dispositivo \" Enhanced Position Location Reporting System\" (EPLRS) dell'esercito. Ed ancora, lo stesso apparecchio fondamentale interconnette unit\u00e0 terrestri dotate di EPLRS.\nReparti italiani che effettuano missioni di ricognizione speciale.\nRicognizioni tattico-operative.\nIn Italia le missioni di ricognizione a livello tattico/operativo vengono affidate al 185\u00ba Reggimento Ricognizione e Acquisizione Obiettivi Folgore dell'Esercito Italiano. Tale reparto \u00e8 stato creato appositamente per tale compito.\nIl 185\u00b0 R.R.A.O., erede della BAO del 13\u00ba Gruppo acquisizione obiettivi \"Aquileia\" e del 185\u00ba Reggimento artiglieria paracadutisti \"Folgore\", opera attraverso le proprie compagnie acquisizione obiettivi (CAO, composte da distaccamenti/squadre di 8 uomini), rimanendo per giorni in appostamento dietro le linee nemiche e raccogliendo, informazioni che poi vengono trasmesse ai Comandi e al Reparto Informazioni Sicurezza RIS dello Stampa Difesa ed eventualmente alla Brigata RISTA - IEW che, peraltro, dal 28 giugno 2005 ha in organico il 13\u00ba Battaglione \"Aquileia\" che si occupa di raccolta informazioni HUMINT e che ha ereditato la bandiera di guerra del citato 13\u00b0 GR.AC.O.\nDurante tali missioni della durata di circa 8-10 giorni, gli acquisitori dei DAO (distaccamenti acquisizione obiettivi) del 185\u00b0 operano secondo tutte le procedure gi\u00e0 ampiamente descritte per la SR.\nRicognizioni in operazioni speciali.\nLa Ricognizione per operazioni speciali, a livello strategico, \u00e8 invece prerogativa delle forze speciali italiane quali:\nEsse infatti vengono impiegate per tutti i compiti speciali: azioni dirette; assistenza militare; recupero ostaggi; ricognizione speciale; operazioni antiterrorismo ecc.\nRapporti informativi durante e dopo la missione.\nIl \"debriefing\" pu\u00f2 essere fatto da ufficiali HUMINT delle loro organizzazioni, che hanno grandissima dimestichezza con le tecniche di raccolta delle informazioni. \u00c8 molto probabile che le informazioni raccolte dalle pattuglie SR abbiano rilievo in tema di HUMINT, ma \u2014 a seconda della missione \u2014 possono contribuire pure a IMINT, TECHINT, SIGINT, e MASINT. Alcune delle tecniche possono essere estremamente sensibili (sul piano della sicurezza) e quindi mantenute su una base di \"necessit\u00e0 di sapere\" tra l'organizzazione di ricognizione speciale e la cellula preposta all'\"intelligence\".\nSalvo il caso che vi sia necessit\u00e0 di un rapporto pi\u00f9 dettagliato, gli \"addetti\" fanno normalmente uso del pratico metodo \"SALUTE\" (vedasi tabella sottostante), che garantisce l'aderenza delle notizie riferite a precisi standard operativo-informativi.\nGli operatori SR, comunque, sono addestrati anche a redigere rapporti molto pi\u00f9 avanzati, come preparare mappe con \"lucidi\" multistrato di bersagli, linee di comunicazione, concentrazioni di civili ed amici, ecc. Possono fare analisi dell'obiettivo, ed anche riportare varie attivit\u00e0 in un grafico polare, centrato su un riferimento arbitrario o sul bersaglio principale."}
{"id": "1441190", "revid": "108325111", "url": "https://it.wikipedia.org/wiki?curid=1441190", "title": "Yu (kana)", "text": "\u3086 in hiragana o \u30e6 in katakana \u00e8 un kana giapponese e rappresenta una mora. La sua pronuncia \u00e8 .\nIn forma rimpicciolita (\u3085) viene utilizzata per modificare alcune sillabe aggiungendo la vocale \"u\" (ad esempio: \u304d ki \u2192 \u304d\u3085 kyu)."}
{"id": "1441192", "revid": "12240195", "url": "https://it.wikipedia.org/wiki?curid=1441192", "title": "Noccioline americane", "text": ""}
{"id": "1441193", "revid": "186283", "url": "https://it.wikipedia.org/wiki?curid=1441193", "title": "\u30e6", "text": ""}
{"id": "1441194", "revid": "186283", "url": "https://it.wikipedia.org/wiki?curid=1441194", "title": "\u3086", "text": ""}
{"id": "1441195", "revid": "767487", "url": "https://it.wikipedia.org/wiki?curid=1441195", "title": "Zbigniew Seifert", "text": "\u00c8 stato un sassofonista e violinista, compositore e arrangiatore, ed \u00e8 stato a capo di gruppi jazz; la prematura morte ha interrotto una carriera ben avviata.\nBiografia.\nZbigniew cominci\u00f2 a studiare il violino all'et\u00e0 di 6 anni e poi, da adolescente, il sassofono alto. Frequent\u00f2 la Scuola Secondaria Musicale Fryderyk Chopin a Cracovia e nel 1970 segu\u00ec il corso di violino alla Scuola Nazionale Superiore di Musica a Cracovia.\nNel 1965 fond\u00f2 un proprio quartetto, prendendo come modello quello di John Coltrane. Due anni dopo debutt\u00f2, come sassofonista contralto, nel gruppo di Tomasz Sta\u0144ko. Dal 1969 al 1973 fu membro stabile del quintetto di Sta\u0144ko, dove suonava seguendo i dettami del free jazz. In questo periodo cominci\u00f2 ad allontanarsi dal sassofono, che abbandon\u00f2 definitivamente nel 1971 in favore del violino.\nOltre a collaborare con St\u00e1nko, suon\u00f2 con grande successo a Wroc\u0142aw, al festival \"Jazz nad Odr\u0105\", con il quartetto formato da Jan Gonciarczyk (contrabbasso), Jan Jarczyk (pianoforte) e Janusz Stefa\u0144ski (batteria). Un anno dopo vinsero il primo premio nella categoria dei gruppi, e Seifert vinse il secondo premio come solista. Nel 1969 prese parte all'Ungarico Jazz Festival a Nagyk\u00f6r\u00f6s e venne premiato come migliore strumentista.\nRiusc\u00ec a realizzare le sue nuove concezioni musicali nel quintetto di Tomasz Sta\u0144ko, dal 1973. Malgrado la grande quantit\u00e0 di lavoro svolta con questa formazione, trov\u00f2 il tempo di guidare un suo quartetto, col quale partecip\u00f2 ai pi\u00f9 importanti festival jazz in Europa. Fu molto popolare in Germania ovest, dove collabor\u00f2 spesso con i gruppi locali, fra cui quelli di Albert Mangelsdorff, Joachim K\u00fchn, Chris Hinze, Charlie Mariano, e con una formazione di Free Sound, eseguendo anche brani da lui composti. In questo periodo, accanto a diversi temi jazz, compose il \"Concerto per violino improvvisatore, gruppo jazz e orchestra sinfonica\", che incise per la stazione radio NDR (Nord Deutscher Rundfunk) ad Hannover.\nMalgrado i successi significativi e una buona posizione sul mercato del jazz europeo, solamente nel 1976 registr\u00f2 il primo disco a proprio nome, \"Man of the Light\", progetto accurato e innovativo, accolto positivamente dalla critica, che gli procur\u00f2 notoriet\u00e0 in tutto il mondo, nonch\u00e9 inviti per concerti e registrazioni negli Stati Uniti.\nImportanti jazzisti cominciarono a mostrare interesse per la musica di Seifert: nel 1976 partecip\u00f2 al Monterey Jazz Festival in California, con musicisti quali John Lewis, pianista del Modern Jazz Quartet; a New York avvi\u00f2 una collaborazione con il gruppo Oregon.\nSeifert cerc\u00f2 sempre di coinvolgere nei suoi progetti i migliori jazzisti. Nel 1978 invit\u00f2 alcuni tra i principali musicisti americani, fra cui John Scofield, Eddie Gomez, Richie Beirach e Jack De Johnette alla realizzazione dell'album \"Passion\", uno dei migliori dischi mai realizzati da un jazzman polacco.\n\u00c8 stato uno dei pochi musicisti a operare un'interazione convincente fra la musica classica e la libert\u00e0 improvvisativa del jazz.\nMolto espressivo e intenso, tecnicamente impeccabile, ha saputo adattare benissimo il suono del suo strumento allo stile jazzistico prescelto, realizzando il suo desiderio di \"suonare il violino come l'avrebbe suonato Coltrane\"."}
{"id": "1441197", "revid": "74801", "url": "https://it.wikipedia.org/wiki?curid=1441197", "title": "Franco Cocco", "text": "Biografia.\n\u00c8 nato a Buddus\u00f2 e ha studiato presso il collegio dei Salesiani, la scuola frequentata anche da Antonio Gramsci, fatto di cui l'autore \u00e8 stato sempre orgoglioso. Si \u00e8 diplomato presso l'Istituto Magistrale di Ozieri, ed in questa citt\u00e0 ha insegnato presso le scuole elementari.\nIn seguito si \u00e8 laureato presso l'Universit\u00e0 degli Studi di Sassari in Scienze Pedagogiche, dove, presso l'Istituto di Filologia Moderna per meriti culturali, \u00e8 stato comandato dal Ministero della Pubblica Istruzione per svolgere compiti di ricerca letteraria e di formazione didattica.\nHa insegnato italiano e storia nelle scuole superiori di Ozieri. \nAutore di varie raccolte di poesia, ne ha fornito qualche anticipazione su \"La Fiera letteraria\" (1972), \"La Grotta della vipera\", \"Th\u00e8lema\", \"Sesuja\" e \"Salpare\".\nLettore attento di poesia, ha svolto attivit\u00e0 di critico di letteratura contemporanea con saggi e recensioni su riviste e giornali letterali, oltre che su \"La Grotta della vipera\", \"Sesuja\", \"Il ragguaglio librario\", \"La Nuova Sardegna\" e \"Salpare\".\nNella prefazione alla raccolta \"L'arca di vento\" (1998) premiata al \"Giuseppe Dess\u00ec\", ha scritto Mario Luzi: \"Condensa nel suo svolgimento teorico operativo - di poetica cio\u00e8 e di poesia in atto - il magistero di alcuni dei pi\u00f9 intensi momenti della tradizione novecentesca; se c'\u00e8 una poesia \"a maiori\" nell'ordine dei temi e degli intendimenti, \u00e8 la sua\". Le poesia de \"L'arca di vento\" sono state tradotte in francese, in spagnolo ed in corso, nell'ambito del progetto Interromania.\nPresentando \"In nome della pietra\" (1999) Bandinu puntualmente individuava: \"l'ansia che percorre l'esistenza dall'arco di pietra del portale, alla stele epitaffio\".\nCome critico letterario collabora con riviste letterarie e quotidiani, da \"La grotta della vipera\", a \"Ragguaglio letterario\", a \"La Nuova Sardegna\"."}
{"id": "1441204", "revid": "92723", "url": "https://it.wikipedia.org/wiki?curid=1441204", "title": "Innocenzo V", "text": ""}
{"id": "1441205", "revid": "196390", "url": "https://it.wikipedia.org/wiki?curid=1441205", "title": "Decameron proibito", "text": ""}
{"id": "1441211", "revid": "1543377", "url": "https://it.wikipedia.org/wiki?curid=1441211", "title": "Tambumuro", "text": "Il tambumuro \u00e8 una specialit\u00e0 sferistica del tamburello.\nRegolamento.\nIl tambumuro si pratica con tamburello e palla di caucci\u00f9 su un campo con muro d'appoggio dove far rimbalzare la palla. Il campo \u00e8 lungo 10,6\u00a0m e largo 6,1\u00a0m; il muro \u00e8 largo 6,1\u00a0m e alto 4,9\u00a0m. La forma di gioco \u00e8 individuale ossia i contendenti sono due. La partita \u00e8 divisa in due frazioni o set: un set \u00e8 vinto da chi totalizza undici punti; in caso i giocatori vincano ognuno un set, per aggiudicare la vittoria si devono calcolare i punteggi totali dei due set e in caso di ulteriore parit\u00e0 si disputa un terzo set di spareggio che si vince realizzando cinque punti senza un limite di tempo."}
{"id": "1441212", "revid": "1573940", "url": "https://it.wikipedia.org/wiki?curid=1441212", "title": "Ru (kana)", "text": "\u308b in hiragana o \u30eb in katakana \u00e8 un kana giapponese e rappresenta una mora. La sua pronuncia \u00e8 \"\". Alcune volte, trovandosi all'interno, o alla fine di una parola, viene pronunciato .\nBraille:\nScrittura.\nL'hiragana \u308b \u00e8 composto da un solo tratto:\nIl katakana \u30eb \u00e8 composto da due tratti:"}
{"id": "1441213", "revid": "186283", "url": "https://it.wikipedia.org/wiki?curid=1441213", "title": "\u30eb", "text": ""}
{"id": "1441215", "revid": "599013", "url": "https://it.wikipedia.org/wiki?curid=1441215", "title": "Chiesa di Sant'Agostino (Cagliari)", "text": "Sant'Agostino \u00e8 una chiesa monumentale di Cagliari. Si affaccia sulla via Bayle, nel quartiere storico di Marina.\nL'edificio \u00e8 uno dei rari esemplari di architettura ispirata ai canoni rinascimentali presenti in Sardegna.\nStoria.\nNel XV secolo sorse, fuori dalle mura della Marina, la chiesa gotica di Sant'Agostino, affiancata dal convento degli Eremitani, sul luogo in cui si credeva fosse stato custodito il corpo del santo prima di essere traslato a Pavia nel 725. Di quella chiesa resta attualmente una cappella ipogeica alla quale si accede dall'interno di un palazzo che sorge sul lato stampacino del largo Carlo Felice.\nIl tempio e l'attiguo convento vennero infatti demoliti nel 1576, nel corso dei lavori di rafforzamento e riammodernamento del sistema di mura e bastioni di Cagliari voluti da Filippo II di Spagna. Lo stesso sovrano finanzi\u00f2 la costruzione di una nuova chiesa in onore di sant'Agostino, da costruirsi \"intra moenia\" nel sito dove sorgeva la chiesa di San Leonardo, di origini pisane. La progettazione e la direzione dei lavori di edificazione del nuovo tempio, secondo i canoni dello stile classico preferito da Filippo II, vennero affidati ai fratelli architetti Jacopo e Giorgio Palearo Fratino, di origini ticinesi, che negli stessi anni erano impegnati a Cagliari nei lavori alle mura. La chiesa, insieme al nuovo convento degli Eremitani, venne eretta tra il 1577 e il 1580 e arricchita successivamente da numerose opere d'arte.\nIl declino del tempio inizi\u00f2 a met\u00e0 del XIX secolo quando, in seguito alla legge di soppressione degli ordini religiosi (legge Siccardi), chiesa e convento passarono in mano allo stato e successivamente al comune di Cagliari. I locali del convento furono utilizzati in parte come sede per l'asilo della Marina (nel quale oper\u00f2 anche la venerabile suor Giuseppina Nicoli) mentre la chiesa venne chiusa al culto, e in altra parte venne demolito negli anni '60 del '900 per ospitare la nuova sede regionale della Banca d'Italia che si affaccia sul largo Carlo Felice. Negli anni '20 del XX secolo le pressanti richieste dell'arcivescovo Ernesto Maria Piovella ottennero inizialmente una parziale riapertura, a cui segu\u00ec la totale riapertura al culto nel 1925, anno in cui Sant'Agostino venne eretta in parrocchia.\nI bombardamenti del febbraio 1943 danneggiarono, non gravemente, la chiesa, che fu nuovamente chiusa al culto. Non interessata da lavori di restauro, l'edificio cadde presto in rovina, mentre veniva saltuariamente utilizzato per scopi profani.\nDal 1978 la chiesa \u00e8 nuovamente aperta al culto e interessata da lavori di restauro che stanno lentamente restituendo al tempio il decoro originario. Scavi archeologici hanno inoltre permesso il rinvenimento di resti di edifici di et\u00e0 romana e alto medievale sotto il pavimento del braccio sinistro del transetto.\nAttuale rettore della chiesa \u00e8 don Raimondo Mameli.\nDescrizione.\nSi pu\u00f2 accedere alla chiesa di Sant'Agostino dall'ingresso principale sulla via Bayle o dal retro, attraverso la sacrestia, che si raggiunge dal largo Carlo Felice, superato un piccolo cortile adiacente ai resti dell'ottocentesco mercato civico.\nLa facciata est, sulla via Bayle, si presenta molto semplice, a terminale piatto con il portale ad arco a tutto sesto inquadrato da una pregevole cornice classica retta da paraste. Sopra il portale si apre un finestrone rettangolare.\nL'interno \u00e8 a pianta a croce greca, navata unica e volta a botte impostata su trabeazione decorata a dentelli. Il braccio est risulta un po' pi\u00f9 lungo degli altri tre e presenta, sopra l'ingresso, una cantoria retta da un arco ribassato. Ai lati si trovano alcuni altari, ospitati in nicchie incorniciate da lesene e sormontate da timpani. L'incrocio della navata col transetto \u00e8 coperto da una cupola semisferica, impostata su una cornice dentellata che si raccorda al tamburo cubico tramite pennacchi conici (il modello per la cupola potrebbe identificarsi nella cupola della paleocristiana basilica di San Saturnino). Il presbiterio ha volta a botte decorata a cassettoni e rosette, ispirata probabilmente alle decorazioni della volta prospettica del Bramante nella chiesa di Santa Maria presso San Satiro a Milano. L'imponente altare maggiore, in stile barocco, \u00e8 in legni policromi, particolarmente ricco di dorature, cos\u00ec come la statua del titolare, risalente al XVI secolo."}
{"id": "1441216", "revid": "186283", "url": "https://it.wikipedia.org/wiki?curid=1441216", "title": "\u308b", "text": ""}
{"id": "1441218", "revid": "124531865", "url": "https://it.wikipedia.org/wiki?curid=1441218", "title": "Della Torre", "text": "I Della Torre (o Dalla Torre o Torriani o De la Turre in \"latino medievale\") furono una famiglia della nobilt\u00e0 lombarda che domin\u00f2 la Lombardia e larga parte dell'Italia Settentrionale tra il XII e XIV secolo, possedevano la Signoria di Milano, prima di venire estromessi dai Visconti. Erano membri del partito guelfo.\nNel corso dei secoli, diversi rami della famiglia hanno acquisito numerosi titoli nobiliari: furono baroni, conti, marchesi e anche duchi e principi. Numerosi esponenti inoltre sono stati insigniti di svariati titoli legati ad ordini cavallereschi.\nOrigini.\nAntica famiglia dell'aristocrazia milanese, di Milano Porta Nuova, secondo la tradizione di ceppo franco discendente dei De La Tour di Borgogna dei quali due esponenti si trasferirono attorno all'anno 1000 in Val Sassina per sposare due figlie del conte Tacius. I De La Tour a loro volta sarebbero discendenti di Anscario I conte di Oscheret e poi marchese d'Ivrea imparentato con la famiglia imperiale di Carlo Magno.\nLa famiglia Della Torre era stata infeudata dall'arcidiocesi di Milano di vasti territori che arrivavano sino al Canton Ticino, il cui corpo principale era la contea di Valsassina, con al centro il borgo fortificato di Primaluna. Tra i primi membri importanti sono documentati \"Ardericus De La Turre\", indicato tra i \"capitanei\" milanesi in un documento del 1130 e Martino \"il Gigante\", Conte della Valsassina, che combatt\u00e9 in Terra santa durante le Crociate trovando la morte sotto le mura di Damasco nel 1148.\nSuo figlio Jacopo spos\u00f2 una Berta Visconti e fu reggente di Milano.\nSuo nipote Raimondo fu vescovo di Como dal 1262 al 1273. Nel 1269 fu catturato da Corrado Venosta von Matsch (1226-1278, feudatario del Castello di Boffalora in Valchiavenna) ed esposto in una gabbia al pubblico ludibrio a Sondalo in Valtellina. Venne poi liberato dalle milizie del fratello Napo Torriani che distrussero il castello il 25 settembre 1273. Fu inoltre Patriarca di Aquileia dal 1273 al 1299.\nUn altro nipote, Salvino (1240?-1287), fu signore di Parma. La figlia Elena (1285) and\u00f2 in sposa nel 1300 a Niccol\u00f2 da Carrara.\nStemma.\nI Torriani adottarono due stemmi:\nGeneralmente questi elementi sono racchiusi in un unico stemma inquartato, oppure sovrapposti che danno origine ad un unico stemma che \u00e8 una torre di rosso in campo d'argento, o anche in campo d'azzurro, attraversata da due scettri d'oro, gigliati e decussati. A volte nel capo dello scudo figura un'aquila imperiale di nero in campo d'oro, mentre altre volte sopra la torre figura una mezzaluna d'oro o d'argento.\nLa famiglia utilizzava anche altri stemmi come quello bipartito d'argento e di nero dell'Antica Credenza di Sant'Ambrogio, o il leone rampante di rosso in campo d'oro della Valsassina.\nSignori di Milano.\nL'ascesa ha inizio con il nipote di Martino \"il Gigante\", Pagano, il figlio di Jacopo, gi\u00e0 attivo nella politica milanese di quegli anni, che nel 1237 diede rifugio, ospitandolo nelle proprie terre della Valsassina, a ci\u00f2 che restava dell'esercito milanese sconfitto nella battaglia di Cortenuova dall'Imperatore Federico II. Per questi meriti fu nel 1240 chiamato a ricoprire la carica di \"Anziano della Credenza di Sant'Ambrogio\" e \"Capitano del Popolo\", di fatto primo Signore di Milano sino alla sua morte avvenuta nel 1241.\nIl nipote Martino, figlio di Jacopo, fratello di Pagano, impose la sua personalit\u00e0 sulla citt\u00e0, fond\u00f2 la Signoria di Milano e dopo la Tregua di Parabiago (1257) e la Pace di Sant'Ambrogio (1258), afferm\u00f2 la supremazia dei Torriani nel territorio dell'Arcidiocesi.\nMor\u00ec nel 1259 e gli succedette un altro fratello, Filippo.\nI possessi dei Torriani includevano anche Bergamo, Como, Lecco, Lodi, Monza, Novara, Varese e Vercelli, inoltre controllavano Brescia grazie ad alleanze e intrecci parentali con la potente famiglia locale dei Maggi.\nPerdita, riconquista ed estromissione dalla Signoria di Milano.\nMorto Filippo nel 1265 gli succede al potere su Milano il pi\u00f9 anziano della famiglia, Napoleone della Torre, detto \"Napo Torriani\", figlio di Pagano, che viene affiancato dai fratelli Francesco, che diventa \"podest\u00e0\" di Brescia, Alessandria, Bergamo, Novara e Lodi e signore del Seprio, e Paganino, nominato podest\u00e0 a Vercelli.\nPaganino viene assassinato il 29 gennaio 1266 da una banda di nobili milanesi proscritti a cui vanno a dar man forte alcuni pavesi inviati dal marchese Oberto II Pallavicino. Per rappresaglia Napo fa eseguire 53 decapitazioni, a Vercelli, Milano e Trezzo, tra i nobili congiurati e di fazione avversa.\nSotto di lui Milano viene modernizzata da un ampio programma di lavori pubblici che la trasformano radicalmente, facendola diventare la vera metropoli dell'Italia settentrionale.\nNapo viene insignito del vicariato imperiale nel 1274 dall'Imperatore Rodolfo I d'Asburgo e, dopo aver vinto nel 1276 l'importante battaglia della Guazzera, presso Ranco nel varesotto, e successivamente perso la battaglia di Germignaga, combattuta per il possesso della Rocca di Angera, che comunque rest\u00f2 nelle mani dei Torriani, viene sconfitto e catturato nella battaglia di Desio del 21 gennaio 1277 dall'arcivescovo Ottone Visconti (che quindici anni prima era stato eletto al seggio arcivescovile ambrosiano a discapito di Raimondo della Torre, ed era quindi divenuto il punto di riferimento della nobilt\u00e0 sia di Milano che dell'Alto Milanese e del Locarnese e con il loro appoggio aveva mosso guerra ai Della Torre). Muore l'anno seguente in prigionia nel castello di Baradello presso Como\nIl fratello Francesco resta ucciso nel corso della stessa battaglia.\nPure il figlio Corrado detto \"Mosca\" e Guido, figlio di Francesco, vengono fatti prigionieri, ma riescono a fuggire dal Castel Baradello nel 1284. Da quel momento, dal Friuli e dalle citt\u00e0 padane a loro fedeli, i Della Torre organizzano una guerriglia senza tregua contro i Visconti. Corrado nel 1290 \u00e8 nominato governatore dell'Istria, nel 1293 podest\u00e0 di Trieste e nel 1304 podest\u00e0 di Bergamo. Nel 1302 i Della Torre rientrano a Milano proprio con Guido, che strappa la signoria ai Visconti.\nNel 1311 Guido, entrato in conflitto con l'arcivescovo Cassono della Torre, detto anche \"Cassone\" o \"Gastone\" figlio di Corrado, suo cugino, rompe l'unit\u00e0 familiare che era stata la forza dei Torriani e, dopo aver provato a far ribellare il popolo contro l'imperatore del Sacro Romano Impero Enrico VII, \u00e8 costretto alla fuga perdendo la signoria che ritorna ai Visconti. Malato si rifugia prima a Lodi poi a Cremona, dove muore nell'estate del 1312. Una parte della famiglia riprender\u00e0 la guerra contro i Visconti e la casata dei Della Torre far\u00e0 ritorno a Milano solo nel 1332 per intercessione del Papa; avr\u00e0 restituite parte delle terre e beni ma dovr\u00e0 accettare la signoria viscontea.\nAltri membri.\nDa allora il casato si divide in diversi rami che hanno dato origine a numerose famiglie nobili, in Lombardia, Friuli, Veneto, Emilia-Romagna, Toscana e Piemonte.\nFlorimondo della Torre, figlio di Corrado detto \"Mosca\", prov\u00f2 invano a riguadagnare il potere a Milano.\nAnche un altro figlio di Corrado, il gi\u00e0 citato Cassono, fu prima Arcivescovo di Milano e poi Patriarca di Aquileia dal 1316 al 1318. Paganino, l'ultimo dei figli di Corrado, fu \"podest\u00e0 di Como\" e Senatore di Roma.\nTiberio della Torre, figlio di Martino e pronipote di Napo, fu vescovo di Brescia dal 1325 fino alla sua morte nel 1333. Il figlio di Florimondo, Pagano, fu vescovo di Padova e Patriarca di Aquileia dal 1319 al 1332.\nTra i vari discendenti:\nRamificazioni e famiglie.\nDella Torre e Torriani nelle terre del Patriarcato di Aquileia\nTorriani di Mendrisio.\nQuesto ramo, che adotta anche la forma cognominale Torriani (XVI sec.), \u00e8 localizzato nel borgo di Mendrisio nel Canton Ticino, nella Svizzera italiana. Esso appare rigoglioso precedentemente alla dispersione dei Della Torre avvenuta dopo la sconfitta di Desio, che porta la famiglia a riparare in Friuli e a dare origine alle varie linee lombarde, venete e friulane. Se ne hanno notizie sicure dalla met\u00e0 del 1100. Di questo ramo \u00e8 il Beato Guglielmo della Torre, Vescovo di Como; cos\u00ec \u00e8 logico pensare che la presenza in loco fu dovuta a possessi di terre nel Canton Ticino (precedenti l'ascesa alla Signoria di Milano da parte dei Della Torre) che con la vicina Valsassina fa parte dell'Arcidiocesi di Milano. Da parte di altri si \u00e8 contestato l'appartenenza dei Torriani di Mendrisio ai Della Torre di Milano, ma essi si sono sempre considerati in rapporto di discendenza con questi ultimi avendo in comune anche il caratteristico stemma con la torre rossa su sfondo bianco attraversata da due scettri gigliati in croce di Sant'Andrea. Un ramo si stabil\u00ec a Rancate (sempre in Canton Ticino) dando origine alla famiglia Della Torre di Rancate (poi Rancati) a cui appartenne l'Abate Ilarione Rancati.\nTorriani di Marradi in Toscana.\nQuesto ramo deriva dalla Famiglia di Bartolomeo (q. Agostino, q. Giovanni, q. Gaspare. q. Suseno. q. Finiberto. q. Simone. q. Guido. Link Fondazione Della Torre: genealogia\nBartolomeo, nato probabilmente nel 1505, marito di Faustina nobile Trevano, comense, fu dei maggiorenti di Mendrisio: mor\u00ec nel 1568.\nDa lui nacque Aurelio, nato intorno al 1550, marito di Barbara di Nicolao nob. Della Torre, ucciso proditonamente da Gaspare Della Torre nel 1585.\nDa Aurelio e da Barbara, scomparsa nel 1637, nacque postumo Nicolao nel 1585, che spos\u00f2 nel 1618 Caterina de Pozzi (probabilmente morti all'estero) da cui nacque Francesco Antonio, nato nel 1631 ed emigrato a Lione.\nDa Francesco Antonio e da NN. nacque Carlo Giuseppe, emigrato a Marradi, da cui deriva la attuale famiglia di Toscana, i Torriani detti \"di Marradi in Toscana\".\nEsiste tuttora Palazzo Torriani, costruito alla fine del XVI secolo in via Fabroni al n.58, nel centro del paese di Marradi: imponente costruzione iniziata dalla famiglia Razzi sui resti di una torre pre-romana, acquisita dalla famiglia Torriani alla met\u00e0 del XVII secolo, a tutt'oggi abitato dalla famiglia della sig.ra Annamaria Donati Tagliaferri Torriani.\nVon Thurn Valsassina.\nUn altro discendente del ramo friulano, \"Girolamo\" (Patrizio Veneto, morto a Venezia nel 1590), spos\u00f2 nel 1549 la N.D. Giulia Bembo figlia di Gianmatteo Bembo e fu Chierico della Camera Apostolica e Segretario delle Lettere Apostoliche, ma vi rinunci\u00f2; fu poi rinominato Conte di Valsassina del Sacro Romano Impero, Barone di Vercelli, in Croce e di Leipritz con diploma del 26-5-1533 assieme ai fratelli \"Michele\" e \"Luigi\" ed al cugino \"Niccol\u00f2\", dall'Imperatore Carlo V, titolo riconfermato con diploma imperiale del 23-6-1572. I suoi discendenti assunsero il cognome della Torre di Valsassina - poi germanizzato in von Thurn-Valsassina - e furono proprietari di numerose terre in Moravia; nel 1587 diventarono signori del Castello di Duino, aggiungendo anche il cognome \"Hofer\" cos\u00ec diventando von Thurn-Hofer und Valsassina. Furono sempre al servizio degli Asburgo.\nTra la fine del XVII e l'inizio del XVIII secolo i Torriani di Valsassina divennero piuttosto famigerati nelle terre della Patria del Friuli, all'epoca dominio veneziano, per la loro condotta particolarmente efferata: la storia della famiglia infatti fu una sequela di fatti di sangue particolarmente crudeli, comprendendo anche assassinii e faide familiari. L'esponente pi\u00f9 famigerato del ramo friulano fu indubbiamente il Conte Lucio Antonio della Torre di Valsassina, protagonista di diversi atti criminali nei confronti della Serenissima e a capo di una feroce banda di bravi che impervers\u00f2 per anni nelle terre friulane rendendo il suo nome particolarmente inviso alla popolazione. Fu alla fine condannato a morte e giustiziato a Gradisca d'Isonzo nel 1723 all'et\u00e0 di 28 anni per l'assassinio della moglie Eleonora di Madrisio, tuttavia le sue azioni macchiarono irrimediabilmente la reputazione di tutti i Della Torre anche molti anni dopo sua la morte.\nThurn und Taxis.\nAltri lontani membri della famiglia, discendenti di \"Volveno della Torre\", imparentatisi con la famiglia bergamasca dei Tasso di Camerata Cornello, successivamente al servizio degli Imperatori del Sacro Romano Impero come \"Maestri di Posta\", originarono la nobile casata tedesca dei Thurn und Taxis (Della Torre e Tasso).\nLa contessa \"Teresa von Thurn-Hofer und Valsassina\" ultima discendente diretta dei Della Torre di Valsassina signori del Castello di Duino presso Trieste spos\u00f2 nel 1849 il principe \"Egon\" zu Hohenlohe-Waldenburg-Schillingsf\u00fcrst dal quale ebbe 6 figli. La quarta figlia \"Maria\" spos\u00f2 a sua volta nel 1875 a Venezia il principe Alexander Thurn und Taxis, figlio di \"Hugo Maximilian\" del ramo cadetto Lautschin-Boemia, portando in dote il Castello di Duino. Da loro nacque nel 1881 \"Alexander\" che eredit\u00f2 a sua volta il castello, e, creato I \"Duca di Castel Duino\" dal Re d'Italia Vittorio Emanuele III si naturalizz\u00f2 italiano nel 1923 ri-assumendo per s\u00e9 e per i suoi discendenti il cognome di \"Della Torre e Tasso duchi di Castel Duino\", dove tutt'oggi la famiglia abita.\nDella Torre di Rezzonico.\nQuesto ramo \u00e8 originario del borgo di Rezzonico sul Lago di Como. Andrea Erecco della Torre figlio di Guido sarebbe il capostipite che sembra abbia dato origine alla famiglia Della Torre Rezzonico.\nNel 1640, un \"Aurelio Della Torre\", comasco di Rezzonico, si trasfer\u00ec prima a Genova e quindi a Venezia per esercitarvi il commercio. Accumul\u00f2 immense fortune che lasci\u00f2 in eredit\u00e0 ai nipoti \"Giovanni Battista\" e \"Quintiliano\", i quali, sborsando centomila ducati alla Repubblica di Venezia, ottennero il patriziato veneziano. \"Giovanni Battista\" spos\u00f2 una nobildonna della citt\u00e0 e dal matrimonio nacque, il 7 marzo 1693 Carlo Rezzonico, che nel 1753 divenne Papa col nome di Clemente XIII, famiglia estinta. Indicata dal Tribunale Araldico del Governo Lombardo il 20-11-1769.\nDella Torre di Val Camonica.\nAlcuni membri vennero investiti delle decime di Cemmo nel 1337; nel 1407 i fratelli Bartolomeo e Boccaccino ebbero dai Visconti l'assegnazione di alcuni beni confiscati agli Antonioli.\nIl 28 maggio 1430 Bartolomeo della Torre appoggiando la Serenissima contro Milano nella conquista della Val Camonica viene eletto conte di Cemmo e Cimbergo.\nQui di seguito viene riportato il testo della donazione dogale effettuata nella Basilica di San Marco a Venezia:\nNel 1433 Cemmo \u00e8 attaccata dai ghibellini e Bartolomeo \u00e8 costretto a forza a giurare fedelt\u00e0 ai Visconti, mentre nel 1438 si schiera apertemente dalla parte milanese nella riconquista della valle, perdendo titolo e privilegi che passeranno alla famiglia Lodron.\nLa decadenza della famiglia inizia col XV secolo e Graziolo del fu Albrighino della Torre fu uno tra gli ultimi esponenti della famiglia.\nI \"Pelegrinis seu dela Turre\" andarono in rovina a seguito di rovesci finanziari e faide famigliari: un Simone, che nel 1491 aveva barbaramente ucciso il padre Tomaso, che gli aveva negato il permesso di tenere cani per la caccia alle lepri, venne a sua volta ucciso nel 1503.\nDella Torre di Val di Sole e Val Bresima.\nVi \u00e8 l'ipotesi dell'esistenza di un ramo trentino della famiglia Della Torre lombarda, tradotto poi in 'Dalla Torre' ed accreditato in cataloghi della nobilt\u00e0 del Principato Vescovile di Trento, fin dall'inizio del Cinquecento. Ne parla il professore, sacerdote e studioso di Bresimo G.B. Depeder nel suo scritto \"Ai miei compatrioti di Bresimo\" del 1913. Egli, sulla base di antichi documenti in suo possesso (anche alcune pergamene dell'attuale 'archivio Depeder', sito presso la canonica di Bresimo) parla di un ramo, originato dalla Lombardia e precisamente dai Della Torre di Bergamo, con Pietro (podest\u00e0 di Trento nel 1415) e il figlio Bartolomeo, per tre volte console di Trento, fino alla met\u00e0 del '400 e venuto ad abitare in Bresimo (valle di Non), dimorante in un vetusto castello della valle (castel Beliarde, munito di torre e crollato definitivamente in un incendio del 1956). Questo possesso fu ottenuto dall'amicizia con la famiglia Thun, signori della valle Bresima e influenti nobili del Principato di Trento fin dal '300. La conferma sarebbe nelle corrispondenze di nomi di famiglia dei primi del '400, nella presenza di un notaio bergamasco a Bresimo in quegli anni e nel cognome di Pietro e Bartolomeo, che nei documenti del Comune vengono segnati come 'a Turri', letteralmente tradotto in 'Dalla Torre'. Altra conferma \u00e8 anche nell'uso di uno stemma inizialmente simile a quello dei Torriani di Bergamo (ramo confermato dei Torriani di Valsassina), ovvero una semplice torre su pianura di verde, in campo azzurro. Lo stemma fu confermato e migliorato per un ramo di Flavon, forse legato a quelli di Bresimo, con un diploma di Massimiliano II, l'8 maggio del 1574: di azzurro bordato di rosso, alla torre argento fondata su una pianura di verde, accompagnata da tre stelle d'oro, il cimiero \u00e8 un leone rampante color fulvo, reggente la scritta 'Fortitudo mea Dominus'. L'amicizia coi Thun continu\u00f2 nell'amministrazione dei loro beni e concessioni di terre, sia a Bresimo, che nella contea di Ton, fino alla fine dell'Ottocento.\nCos\u00ec dicasi per il ramo della val di Sole, che ottennero anch'essi, nella persona del pittore Giovanni Marino, conferma e miglioramento di uno stemma, \"gi\u00e0 in uso presso i suoi antenati\" (dalla copia del diploma), dal principe vescovo Domenico Antonio Thun, nel 1726: di azzurro alla torre di rosso, accompagnata da due stelle d'oro ai lati e una bandiera di rosso e bianco sventolante in punta, mentre la terza stella fa' qui da cimiero. Questa ipotesi di discendenza \u00e8 avallata anche nel recente testo di L. Borrelli e G. Tabarelli De Fatis \"Stemmi e notizie di famiglie trentine\" del 2004 (per la societ\u00e0 di studi trentini di scienze storiche), che parla di membri dei Della Torre di Valsassina, amici dei Thun e venuti nelle valli di Non e Sole, durante il Quattrocento, per l'amministrazione delle miniere e loro lavorazione.\nIl ramo di Innsbruck, partito sul finire del Settecento, con Giovanni Nepomuceno e Carlo Luigi, figli del medico di Flavon Giovanni Matteo, dottorando ad Innsbruck a met\u00e0 Settecento e avo anche del celebre naturalista K.W. von Dalla Torre, professore all'universit\u00e0 di Innsbruck. I Dalla Torre di Innsbruck dimorarono nel castello di Planotzen, a nord della citt\u00e0 e si imparentarono con numerose famiglie nobili tirolesi, tra cui i von Posch, i Giovanelli, I Melchiori e i Von Schulthaus. Questo ramo inoltre ottenne uno stemma come quello degli antenati di Flavon, ma inquartato, con in 1 e 4 una torre azzurra su fondo dorato e in 2 e 3 tre stelle d'oro su fondo azzurro e i predicati di 'Thurnberg und Sternhof', concesso da Giuseppe II nel 1787.\nCi\u00f3 nonostante, comunque, studi e approfondimenti ulteriori sui documenti e le pergamene superstiti, sembrerebbero far propendere l'origine dei Dalla Torre di Bresimo dagli antichi signori di Altaguarda (ramo dei Da Livo), in quanto ne rappresenterebbero un ramo cadetto, formato inizialmente da notai, andati a dimorare nella residenza di paese (castel Beliarde), dopo la vendita del castello di Altaguarda ai Thun. In questo caso lo stemma \u00e8 come per gli Altaguarda: interzato in scaglione, in 1 rosso, in 2 oro, in 3 nero. La famiglia di Flavon potrebbe invece derivare dai nobili Torresani, presenti anche nella zona di Cles/Flavon, per la comunanza degli stemmi e quella della val di Sole avere un'origine indipendente, data l'ulteriore (anche se minima) diversit\u00e0 dello stemma in uso.\nDella Torre poi Bovio della Torre di Alessandria.\nMembri della famiglia Della Torre di Milano sono gi\u00e0 documentate in Alessandria sul finire del sec. XII. La storica alleanza politico-militare tra i due Comuni, aderenti alla Lega Lombarda, nonch\u00e9 gli interessi che i Torriani avevano nel trovare alleati tra le citt\u00e0 dell'Italia nord occidentale, motiva la presenza di membri del casato in Alessandria, dove risultano ascritti tra i Nobili della Credenza. Tra il 1191 e 1203 Baldovino della Torre \u00e8 tra i consoli del Comune di Alessandria che firmano i trattati di alleanza con i Comuni di Asti e Alba. Tra i Podest\u00e0 che ressero Alessandria nel Duecento, molti furono i Della Torre provenienti da Milano: nel 1268-69 Francesco, nel 1275 Lodisio, nel 1289 Giannotto, nel 1291 Guidofredo. Nel 1301 Carlone e Paganello sono tra i Nobili della Credenza. Da Alessandria nel corso del Duecento alcuni membri della famiglia passarono nella terra di Rivalta Bormida, dal 1191 alleata di Alessandria. All'atto di dedizione nel 1331 del Comune signorile di Rivalta Bormida al Marchese di Monferrato Teodoro I, vennero riconosciuti dal suddetto Marchese ai nobili Alessandro e Nero \"de Turre dicti de Bovo\" 1/5 dei diritti sul pedaggio e sui mulini di Rivalta Bormida. Tali prerogative vennero riconfermate dal marchese Teodoro II di Monferrato nel 1387 al nobile Guglielmo Bovio della Torre rappresentante del consortile dei Della Torre. Il nobile Antonio Bovio della Torre di Rivalta Bormida, trasferitosi a Casale Monferrato dopo la nomina a Segretario del Marchese Guglielmo IX di Monferrato, venne investito dallo stesso nel 1518 della sesta parte del feudo di Solonghello. Nel 1637 Michele venne investito da Carlo I Gonzaga Duca di Mantova e Monferrato del Feudo di Cavatore con titolo signorile. Nel 1666 i fratelli Giovanni e Angelo ottengono da Ferdinando Carlo Gonzaga Duca di Mantova il rinnovo dell'investitura di met\u00e0 del pedaggio sul feudo di Rivalta Bormida. Il 23 luglio 1735 il re Carlo Emanuele III di Savoia riconfermava l'investitura all'avvocato Bartolomeo q. nobile vassallo Angelo. Vincenzo venne investito nel 1706 di punti di giurisdizione sul feudo di Conzano da Ferdinando Carlo Duca di Mantova, con titolo signorile. Il nipote di Vincenzo, Gian Domenico, otterr\u00e0 l'investitura di Conzano dal re Carlo Emanuele III di Savoia con titolo comitale il 12 maggio 1766.\nTorre di Sicilia.\nDiretti discendenti dei della Torre milanesi si trasferirono in Sicilia alla fine del XIV secolo, il primo membro della famiglia ad ottenere un incarico rilevante fu un certo Parisio che fu capitano di giustizia in Caltagirone nel 1462 e nel 1468. Nel secolo successivo Bartolomeo Torre fu senatore in Catania per cinque volte fino al 1536 e deputato del regno nel 1511. Il titolo di cavaliere del regno venne conferito il 26 aprile 1519 a Federico e Giacomo Torre e il 22 febbraio 1644 Carlo Torre. I membri della famiglia successivi ottennero diversi incarichi pubblici, tra i quali la carica di senatori del regno.\nArma: d\"azzurro, alla torre d\u2019argento accostata da due leoni affrontati e contrarampanti d\u2019oro, sormontata da tre gigli dello stesso ordinati in fascia, col capo d\u2019oro caricato dall\u2019aquila bicipite spiegata di nero\"."}
{"id": "1441219", "revid": "287204", "url": "https://it.wikipedia.org/wiki?curid=1441219", "title": "Herb\u00e9tet", "text": "L'Herb\u00e9tet (pronuncia fr. ) (3.778\u00a0m s.l.m.) \u00e8 una montagna del massiccio del Gran Paradiso, che si trova a nord del Gran Paradiso, lungo lo spartiacque tra la Val di Cogne e la Valsavarenche.\nDescrizione.\nIl suo versante nord (parzialmente ricoperto da quello che rimane del ghiacciaio dell'Herb\u00e9tet), perfettamente piramidale, non \u00e8 visibile dal basso da nessuna valle laterale (val di Cogne o Valsavarenche). Lo si pu\u00f2 per\u00f2 ammirare in tutta la sua imponenza dalla vetta della Gran Serra (3.552\u00a0m) oppure dalla vetta della Grivola (3.969\u00a0m).\nIl versante nord-ovest precipita a picco per quasi cinquecento metri sul ghiacciaio del Grand Neyron, mentre il versante S-O scende sul Ghiacciaio di Montandayn\u00e9.\nIl versante sud \u00e8 la cresta che lo collega al Gran Paradiso attraverso il col Bonney (3587\u00a0m), la Punta Budden (3.683\u00a0m), la finestra di Tzasset (3.638\u00a0m), la Becca di Montandayn\u00e9 (3.838\u00a0m), il colle di Montandayn\u00e9 (3.723\u00a0m) e il Piccolo Paradiso (3.926\u00a0m).\nIl versante sud-est, visto dal ghiacciaio del Tzasset, ricorda vagamente gli affilati piloni (anche se pi\u00f9 brevi) del versante est del mont Blanc du Tacul nel massiccio del Monte Bianco.\nRifugi.\nLa vetta \u00e8 raggiungibile a partire dai rifugi:"}
{"id": "1441224", "revid": "119991", "url": "https://it.wikipedia.org/wiki?curid=1441224", "title": "Rocca aldobrandesca (Isola del Giglio)", "text": ""}
{"id": "1441228", "revid": "108312059", "url": "https://it.wikipedia.org/wiki?curid=1441228", "title": "Tom\u00e1s Guti\u00e9rrez Alea", "text": "Uno dei fondatori dell'Istituto cubano di arte e cultura cinematografica nato nel 1959 e voluto dal governo di Fidel Castro.\nGuti\u00e9rrez Alea si trasfer\u00ec in Italia per studiare al Centro Sperimentale di Cinematografia di Roma, dove fu influenzato dal neorealismo.\nRientrato a Cuba nel 1986 realizz\u00f2 tra gli altri \"La morte di un burocrate\", film di critica alla burocrazia cubana, \"Memorie del sottosviluppo\", in cui \u00e8 analizzato il rapporto tra un intellettuale e la rivoluzione, \"Fragola e cioccolato\", film denuncia della persecuzione da parte dei comunisti cubani nei confronti degli omosessuali.\nIl suo lavoro \u00e8 rappresentativo del movimento degli anni sessanta e settanta noto come nuovo cinema latinoamericano, cinema libero o anche cinema imperfetto. A causa delle scarse risorse tecniche e economiche, non comparabili con quelle di Hollywood, questa corrente cinematografica si caratterizza non per la ricerca della perfezione estetica, ma piuttosto per i contenuti e il tentativo di coinvolgere lo spettatore, presentando i problemi della societ\u00e0 dell'epoca per incoraggiarlo, all'uscita dal cinema, a diventare attore della sua societ\u00e0 e dare il suo contributo alla loro risoluzione.\nLe opere.\nI suoi film pi\u00f9 conosciuti sono \"Morte di un burocrate\" (1966), una satira sulla burocrazia e sullo Stato. \"Memorie del sottosviluppo\" (1968), il suo capolavoro, che mostra la vita di un borghese nella Cuba tra l'invasione della baia dei porci e la crisi missilistica. In questo film il protagonista si allontana progressivamente dalla societ\u00e0 cubana, che sta diventando sempre pi\u00f9 un paese sottosviluppato.\nIn tutte le sue pellicole Guti\u00e9rrez Alea si pone in maniera critica nei confronti della societ\u00e0 cubana, ma non per questo smette di essere socialista. Con i suoi film non si propone n\u00e9 di sostenere un'azione di mera propaganda, n\u00e9 di denigrare la societ\u00e0 cubana, ma piuttosto di esporne i problemi per stimolare i cubani a risolverli e a migliorare la qualit\u00e0 della vita e della rivoluzione."}
{"id": "1441232", "revid": "189857", "url": "https://it.wikipedia.org/wiki?curid=1441232", "title": "Venerd\u00ec islamico", "text": "Il venerd\u00ec islamico, o musulmano, \u00e8 il giorno in cui i musulmani si recano alla moschea per le preghiere pubbliche dette \"Jumu\u02bfa\" (in arabo: \u062c\u0645\u0639\u0629 ). Queste preghiere sono recitate a mezzogiorno, in sostituzione della preghiera detta \"dhuhr\" che si recita privatamente negli altri giorni della settimana.\nTuttavia, assistere alle \"Jumu\u02bfa\" \u00e8 obbligatorio soltanto per gli uomini, per le donne rimane fortemente consigliato. Per chi non si reca alla moschea (ad esempio in caso di malattia) c'\u00e8 l'obbligo di recitare privatamente la preghiera \"dhuhr\".\nLa preghiera comune \u00e8 pi\u00f9 breve di quella privata, ma \u00e8 preceduta da un sermone diviso in due parti detto \"khu\u1e6dba\" pronunciato da un predicatore detto \"kha\u1e6d\u012bb\". Generalmente, il sermone riguarda temi della vita quotidiana, sociale o politica.\nIl venerd\u00ec \u00e8 indicato col termine arabo di \"yawm al-jum\u02bf\" \"giorno dell'assemblea\" in ricordo del fatto che la preghiera e meditazione del Profeta alla Mecca avvenivano alla chiusura del giorno del grande mercato. Ogni musulmano ha l'obbligo di pregare cinque volte al giorno con orari e regole precise. Eccetto la preghiera di mezzogiorno che caratterizza la festivit\u00e0, le altre quattro preghiere del venerd\u00ec sono identiche al resto della settimana. Le cinque preghiere canoniche devono essere recitate in arabo, a eccezione della \"khu\u1e6dba\", che pu\u00f2 essere pronunciata anche in un idioma locale.\nIl calendario lunare con la settimana che inizia il sabato e termina il venerd\u00ec \u00e8 utilizzato in molti paesi islamici a fini religiosi, mentre il calendario civile segue l'uso occidentale. Un'eccezione \u00e8 moderna \u00e8 stata l'Arabia Saudita, che seguiva il calendario religioso fino al 2021. Dal 2022 considera per met\u00e0 feriale il venerd\u00ec e festivi il sabato e la domenica."}
{"id": "1441236", "revid": "12240705", "url": "https://it.wikipedia.org/wiki?curid=1441236", "title": "Scienze della Comunicazione", "text": ""}
{"id": "1441237", "revid": "111330308", "url": "https://it.wikipedia.org/wiki?curid=1441237", "title": "Chi (kana)", "text": "\u3061 in hiragana o \u30c1 in katakana \u00e8 un kana giapponese e rappresenta una mora. La sua pronuncia \u00e8 \"\".\nIl katakana di questa lettera non deve essere confuso con il kanji (\u5343, \"sen\"), molto simile nella scrittura e nella forma."}
{"id": "1441239", "revid": "186283", "url": "https://it.wikipedia.org/wiki?curid=1441239", "title": "\u30c1", "text": ""}
{"id": "1441240", "revid": "767487", "url": "https://it.wikipedia.org/wiki?curid=1441240", "title": "Fragola e cioccolato", "text": "Fragola e cioccolato (\"Fresa y chocolate\") \u00e8 un film del 1994 diretto da Tom\u00e1s Guti\u00e9rrez Alea e Juan Carlos Tab\u00edo.\n\u00c8 sicuramente la pellicola pi\u00f9 famosa del regista cubano Tom\u00e1s Guti\u00e9rrez Alea.\nTrama.\nIl film tratta della difficile situazione degli omosessuali a Cuba alla fine degli anni settanta, attraverso le parole e i pensieri di David e Diego, rispettivamente un giovane castrista e un intellettuale omosessuale.\nCuriosit\u00e0.\nPrende il nome da un'esistente gelateria e caffetteria \"Fresa y Chocolate\", situata nel quartiere El Vedado di L'Avana, in cui \u00e8 girata una scena iniziale. Pi\u00f9 precisamente la gelateria si chiama Coppelia nome dato da Celia S\u00e1nchez rivoluzionaria cubana e in seguito segretaria della Presidenza di Stato per ricordare un tipo di balletto a lei molto caro, la Coppelia appunto (balletto pantomimico)"}
{"id": "1441241", "revid": "186283", "url": "https://it.wikipedia.org/wiki?curid=1441241", "title": "\u3061", "text": ""}
{"id": "1441242", "revid": "339392", "url": "https://it.wikipedia.org/wiki?curid=1441242", "title": "Scienze Motorie", "text": ""}
{"id": "1441243", "revid": "125722351", "url": "https://it.wikipedia.org/wiki?curid=1441243", "title": "Gilera Nexus", "text": "Il Gilera Nexus \u00e8 uno scooter prodotto dalla casa motociclistica Gilera. \nTale modello \u00e8 stato commercializzato dal 2003 al 2013 a marchio Gilera mentre dal 2011 al 2016 \u00e8 stato venduto a marchio Aprilia come Aprilia SR Max. \nLa produzione in Italia \u00e8 terminata nel 2016 mentre in Cina continua ad essere prodotto dalla joint venture Zongshen Piaggio Foshan Motorcycle e venduto a marchio Aprilia sul mercato locale.\nContesto.\nPresentato e commercializzato nel 2003, il Nexus 500ie, che in realt\u00e0 monta il collaudato motore monocilindrico Master 460 cm\u00b3 a iniezione elettronica di produzione Piaggio, si dimostra subito come il pi\u00f9 originale e sportivo dei maxiscooter di pari cilindrata. Fino alla presentazione del Gilera GP800 \u00e8 stato lo scooter di maggior cilindrata prodotto dalla casa.\nNel corso degli anni, forse a causa di un non grandissimo successo commerciale, il Nexus \u00e8 stato \"addolcito\" nell'assetto ed ha subito un leggero \"restyling\" estetico.\nNel 2006 Gilera ha affiancato al Nexus 500ie altre due motorizzazioni, il 250 ed il 125 cm\u00b3.\nNel 2008 \u00e8 uscito di produzione il modello 250\u00a0cm\u00b3 sostituito dal nuovo 300\u00a0cm\u00b3.\nTutti i modelli sono equipaggiati di motori a quattro tempi con raffreddamento a liquido e sono in regola con l'omologazione Euro 3.\nDal 2012 rimangono in vendita la versione 300 e la versione 500.\nLa versione a marchio Gilera esce di scena nel 2013.\nAprilia SR Max.\nDal giugno 2011 il Nexus \u00e8 stato commercializzato in Europa ed in Asia anche dalla Aprilia sotto la denominazione Aprilia SR Max proposto con i soli motori Piaggio Quasar 125 e 300.\nOttenne un discreto successo solo nella variante 300. La produzione termina definitivamente nel 2016."}
{"id": "1441246", "revid": "287204", "url": "https://it.wikipedia.org/wiki?curid=1441246", "title": "Jon Pall Sigmarsson", "text": ""}
{"id": "1441249", "revid": "729019", "url": "https://it.wikipedia.org/wiki?curid=1441249", "title": "Mi (kana)", "text": "\u307f in hiragana o \u30df in katakana \u00e8 un kana giapponese e rappresenta una mora. La sua pronuncia \u00e8 ."}
{"id": "1441250", "revid": "186283", "url": "https://it.wikipedia.org/wiki?curid=1441250", "title": "\u30df", "text": ""}
{"id": "1441251", "revid": "186283", "url": "https://it.wikipedia.org/wiki?curid=1441251", "title": "\u307f", "text": ""}
{"id": "1441262", "revid": "729019", "url": "https://it.wikipedia.org/wiki?curid=1441262", "title": "Ri (kana)", "text": "\u308a in hiragana o \u30ea in katakana \u00e8 un kana giapponese e rappresenta una mora. La sua pronuncia \u00e8 \"\". Esso deriva dal kanji \u5229.\nBraille:"}
{"id": "1441263", "revid": "186283", "url": "https://it.wikipedia.org/wiki?curid=1441263", "title": "\u30ea", "text": ""}
{"id": "1441264", "revid": "599013", "url": "https://it.wikipedia.org/wiki?curid=1441264", "title": "Adso", "text": ""}
{"id": "1441266", "revid": "186283", "url": "https://it.wikipedia.org/wiki?curid=1441266", "title": "\u308a", "text": ""}
{"id": "1441267", "revid": "117671207", "url": "https://it.wikipedia.org/wiki?curid=1441267", "title": "Jeanne, la ladra del vento divino", "text": " \u00e8 un manga \"sh\u014djo\" scritto e disegnato da Arina Tanemura, pubblicato in Giappone sulla rivista \"Ribon\" di Sh\u016beisha dal febbraio 1998 al luglio 2000. In Italia \u00e8 stato pubblicato da Planet Manga dall'agosto 2007 al febbraio 2008.\nIn contemporanea col manga, ne \u00e8 stato realizzato un anime in 44 episodi dalla Toei Animation, andato in onda in Giappone su TV Asahi tra il febbraio 1999 e il gennaio 2000. Esso si differenzia in vari punti dal manga. In Italia \u00e8 inedito.\nTrama.\nMaron Kusakabe \u00e8 una ragazza di 16 anni, come tante altre, ma in realt\u00e0 \u00e8 la reincarnazione di Giovanna D'Arco e la notte si trasforma nella ladra Jeanne con l'importante incarico di cacciare i demoni che si annidano nei dipinti per impadronirsi della bellezza dei loro osservatori umani. Nella sua missione \u00e8 aiutata dal mezzo angelo Fin Fish. Quando era molto piccola Maron venne abbandonata dai suoi genitori e da allora vive nella famiglia di Miyako Todaiji, sua migliore amica e figlia di un Detective della Polizia incaricato di indagare sui furti dei preziosi dipinti. Poco dopo l'inizio della storia compare Chiaki Nogoya un ragazzo che, come Maron, si trasforma in un fascinoso ladro chiamato Sinbad e affiancato dal mezzo-angelo Access Time. Fin fa credere a Maron che Sinbad lavori per il Signore del Male, ma non \u00e8 vero. Nella seconda parte della storia, Jeanne dovr\u00e0 confrontarsi (senza l'aiuto dell'angelo Fin) con nuovi demoni, pi\u00f9 forti e pi\u00f9 grandi di quelli di prima, guidati da due nuovi nemici, Noin e Myst, diretti servitori del Demone, e Chiaki/Sinbad diventer\u00e0 suo alleato.\nMaron e Chiaki si innamorano, ma il ragazzo le mente costantemente, non dicendole la sua vera identit\u00e0 e nemmeno il fatto che il Diavolo ha fatto il lavaggio del cervello al mezzo-angelo Fin Fish che in seguito diventer\u00e0 angelo completo e congeler\u00e0 la citt\u00e0. Ed \u00e8 per quest'ultimo fatto che l'amore tra i due viene ostacolato: Sinbad aveva l'incarico, conferitogli da Access, di proteggere Maron dai pericoli che sarebbero accaduti in futuro. Maron infatti non sospetta minimamente della vera identit\u00e0 del ragazzo (che sa gi\u00e0 tutto), che continuando a mentirle peggiora sempre pi\u00f9 la situazione e non si dimostra affidabile agli occhi della ragazza, che per\u00f2 non pu\u00f2 smettere di amarlo con tutto il cuore. Alla fine, per\u00f2, le cose tra i due finiranno per il meglio.\nManga.\nIl manga \u00e8 stato pubblicato sulla rivista \"Ribon\" a partire dal febbraio 1998 e successivamente serializzato in 7 tank\u014dbon dal settembre dello stesso anno all'agosto 2000. Nel luglio 2007 la serie \u00e8 stata ristampata in 6 volumi in formato kanzenban; nel 2013, invece, \u00e8 uscita in soli 5 volumi.\nIn Italia \u00e8 stato pubblicato dalla Planet Manga con il titolo \"Jeanne, la ladra del vento divino\" a partire dall'agosto 2007 al febbraio 2008, in 7 volumi fedeli all'originale. \u00c8 arrivato anche negli Stati Uniti da CMX Manga, in Corea del Sud da Haksan Publish, in Indonesia da M&amp;C Comics, in Spagna da Planeta DeAgostini e in Germania, Svezia, Polonia e Finlandia da Egmont. Nell'agosto del 2013, la Viz Media annuncia di aver acquistato i diritti dell'edizione in 5 volumi per gli Stati Uniti, pubblicando il primo volume a marzo 2014.\nAnime.\n\"Kamikaze Kaito Jeanne\" \u00e8 stato adattato in una serie anime di 44 episodi da Toei Animation, andati in onda tra il febbraio 1999 e il gennaio 2000 su TV Asahi. A differenza del manga, l'anime si focalizza sulla tormentata storia d'amore di Maron/Jeanne e Chiaki/Sinbad e finisce solo con la vittoria di Jeanne: Fin infatti rinsavisce, e assieme a Jeanne, Chiaki, Access e Miyako, ritorna a casa. Ma nel manga il finale \u00e8 diverso: Fin infatti riprende a essere la Fin buona, ma per salvare Maron, viene uccisa. Access, non potendo sopportare una cosa del genere, chiede a Maron e a Chiaki di cedere i loro poteri in modo che lui e Fin si possano incontrare in un'altra vita, e vivere il loro amore serenamente. Entrambi accettano; e sia Access che Fin spariscono. Dopo che Maron e Chiaki ritornano ai loro appartamenti, Maron si sorprende nel trovare i suoi genitori rappacificati di nuovo a casa. La storia poi si riapre 17 anni dopo, dove vediamo Miyako sposata con un suo vecchio compagno di classe, Yamato Minazuki e con il loro figlio Shinji (la rincarnazione di Access), Chiaki che lavora come medico nell'ospedale di suo padre, e Maron, sua moglie, con la piccola Natsuki, la rincarnazione di Fin.\nIn Italia \u00e8 inedito.\nCD.\nLa colonna sonora della serie animata non \u00e8 mai stata pubblicata e solamente un disco con le image song dei personaggi \u00e8 stato messo in commercio.\nLibri e romanzi.\nLight novel.\nDal dicembre 2013 sono state pubblicate con l'etichetta \"Mirai Bunko\" di Sh\u016beisha delle light novel basate sulla serie, con Arina Tanemura in qualit\u00e0 di illustratrice delle copertine.\nAccoglienza.\nRetrospettivamente, la rivista \"Famits\u016b\" ha classificato Maron Kusakabe come la diciassettesima eroina pi\u00f9 famosa degli anime degli anni '90."}
{"id": "1441275", "revid": "36426", "url": "https://it.wikipedia.org/wiki?curid=1441275", "title": "Mura di Giglio Castello", "text": "Le mura di Giglio Castello costituiscono il sistema difensivo dell'omonimo borgo dell'Isola del Giglio.\nStoria.\nLa cinta muraria fu costruita in epoca medievale dagli Aldobrandeschi, contemporaneamente ai lavori di realizzazione della rocca; durante il dominio pisano, la cerchia medievale fu ulteriormente fortificata.\nIn epoca rinascimentale ci furono varie incursioni piratesche, la pi\u00f9 grave della quale fu condotta nel 1544 e caus\u00f2 gravissimi danni al sistema difensivo di Giglio Castello. I Medici, che all'epoca controllavano l'isola oramai gi\u00e0 da tempo, dovettero cos\u00ec effettuare grandi interventi di restauro per ripristinare la cinta muraria difensiva. Altre opere di riqualificazione e potenziamento delle mura furono fatte alla fine del Cinquecento su progetto dell'ingegnere militare Alessandro Pieroni: proprio questi interventi comportarono l'aumento dell'altezza della cortina muraria e la costruzione del camminamento di ronda che determinarono la perdita di quasi tutte le originarie merlature che caratterizzavano precedentemente il sistema difensivo.\nUlteriori interventi di restauro furono effettuati nel 1800 dopo l'ennesima incursione piratesca che caus\u00f2 altri danni alle cortine murarie; proprio in quel periodo fu decisa l'apertura di un'altra porta, rigorosamente protetta da dispositivi di sicurezza, visto che non era pi\u00f9 sufficiente la Porta della Rocca, che fino ad allora era l'unica a consentire l'entrata e l'uscita dal borgo.\nDopo un prolungato periodo di degrado tra la fine dell'Ottocento e la prima met\u00e0 del Novecento, l'intera cinta muraria fu riportata agli antichi splendori da un restauro effettuato nell'immediato dopoguerra, a cui segu\u00ec un altro restauro conservativo tra la fine degli anni settanta e l'inizio degli anni ottanta.\nDescrizione.\nLe mura di Giglio Castello si sviluppano lungo un perimetro, che nell'insieme ha una forma irregolarmente ellittica, la cui lunghezza totale risulta leggermente superiore ad un chilometro. Le cortine murarie, ben conservate, circondano completamente l'intero borgo, inglobando il complesso dell'antica rocca aldobrandesca nella parte pi\u00f9 elevata nord-orientale. Le cortine murarie si presentano interamente rivestite in pietra, con basamento a scarpa, e si snodano ad altezze diverse adattandosi alle caratteristiche orografiche del poggio su cui sorgono; alcuni tratti risultano coronati dalle originarie merlature sommitali, mentre in alcuni punti si sono perfettamente conservati i caratteristici camminamenti di ronda che furono aggiunti durante gli interventi di riqualificazione tardocinquecenteschi. Lungo il perimetro delle mura si elevano dieci torri di avvistamento, munite di basamento a scarpa, che sporgono sul alto esterno. Le sette torri a base quadrangolare risalgono al periodo medievale, essendo state innalzate dagli Aldobrandeschi e dai Pisani; le tre torri a base semicircolare furono aggiunte in epoca rinascimentale durante gli interventi di restauro effettuati dai Medici. Sulle pareti delle torri e di vari tratti della cortina muraria si aprono alcune feritoie e troniere che servivano per funzioni di attacco e di difesa attiva in caso di incursione nemica. L'accesso al borgo \u00e8 possibile attraverso una delle porte che si aprono lungo la cerchia muraria. Tra queste, la Porta della Rocca immette nella rocca aldorandesca; presenta, sul lato esterno, uno stemma collocato al centro dell'arcata soprastante. Una seconda porta venne aperta lungo le mura durante i lavori di restauro del 1800, mentre altre tre porte furono aperte attorno alla met\u00e0 del secolo scorso"}
{"id": "1441286", "revid": "1795759", "url": "https://it.wikipedia.org/wiki?curid=1441286", "title": "Wi (kana)", "text": "\u3090 in hiragana o \u30f0 in katakana \u00e8 un kana giapponese, diventato obsoleto nel 1946 e usato prima e durante la Seconda guerra mondiale ed in rari casi usato ancor oggi, e rappresenta una mora.\nOggi, quando letto viene pronunciato \"i\".\nDal Periodo Nara fino all'inizio del periodo Kamakura era pronunciato \u0270i (wyi) \"\".\nTuttavia, durante il Periodo Kamakura per via del cambiamento della pronuncia della serie H in quello della serie W, \u3072 da \u0278i divent\u00f2 \"wi\" che and\u00f2 in conflitto con \u3090, e verso la fine del XIII secolo, wi divenne uguale a \u3044, anche se il suo uso nello stile scritto rimase invariato.\nFino al 1946, \u3090 venne mantenuto come kana per la scrittura nelle parole nonostante non avesse pi\u00f9 una pronuncia a s\u00e9, tutte le parole infatti che lo usavano sono state cambiate, come il verbo \u3090\u308b (\u5c45\u308b, verbo \"essere\u201d, moderno \u3044\u308b).\nOggi \u3090 \u00e8 un kana obsoleto, che viene usato in ambito di scrittura in Giapponese classico, all'universit\u00e0, nelle leggi ancora scritte nello stile tradizionale e nella formazione dei nomi per i figli.\nLa forma katakana viene usato per la formazione di parole estere come \"Whiskey\", \u30a6\u30f0\u30b9\u30ad\u30fc, che corrisponde al suono \u30a6\u30a3.\nOrigine.\nDerivato nel Periodo Heian dal man'y\u014dgana \u7232 (ui, fare) mentre \u30f0 \u00e8 derivato da \u4e95 (Ji, pozzo)."}
{"id": "1441287", "revid": "729019", "url": "https://it.wikipedia.org/wiki?curid=1441287", "title": "Sikorsky S-72", "text": "Il Sikorsky S-72 era un velivolo ibrido sperimentale sviluppato dall'azienda statunitense Sikorsky Aircraft Corporation negli anni settanta per testare la possibilit\u00e0 di combinare le caratteristiche di un elicottero con quelle di un velivolo ad ala fissa.\nStoria.\nSviluppo.\nIl programma RSRA.\nIl \"Rotor Systems Research Aircraft\" (RSRA, velivolo per la ricerca sui sistemi rotore) fu sviluppato da Sikorsky per la NASA e l'United States Army. Data la sua configurazione con un rotore, ali fisse e motori a reazione ausiliari, l'RSRA permetteva il collaudo di rotori di nuova concezione a velocit\u00e0 che raggiungevano i 300 nodi. Poteva volare sia come un aereo, utilizzando i motori a reazione e le ali, o come un elicottero, utilizzando il rotore.\nL'RSRA fu un velivolo sperimentale unico, sviluppato per colmare il vuoto tra il progetto, i test in galleria del vento, e i risultati di voli con velivoli a rotore. Il progetto inizi\u00f2 durante il dicembre del 1970, col primo volo che avvenne il 12 ottobre 1976. Il primo esemplare arriv\u00f2 alla NASA da Sikorsky l'11 febbraio 1979\nIl programma X-Wing.\nL'X-wing fu sviluppato tra il 1983 e il 1988 dal costruttore di elicotteri Sikorsky finanziato dalla NASA e dalla Defense Advanced Research Projects Agency (DARPA)\nL'intenzione era quella di creare un velivolo che poteva decollare verticalmente come un elicottero, il cui rotore poteva poi essere fermato una volta in volo ed essere utilizzato come un'ala a forma di X per creare portanza aggiuntiva durante il volo in avanti oltre a quella data dalle ali convenzionali.\nInvece di inclinare il rotore per cambiare direzione e velocit\u00e0 come fanno gli elicotteri convenzionali, l'S-72 utilizzava aria compressa proveniente dai motori e espulse dalle pale dei rotori per creare una superficie alare virtuale, in modo simile ai flap \"soffiati\" su un aereo convenzionale. Delle valvole computerizzate assicuravano che l'aria compressa venisse dal bordo corretto della pala, dato che il bordo corretto cambiava durante la rotazione del rotore."}
{"id": "1441289", "revid": "186283", "url": "https://it.wikipedia.org/wiki?curid=1441289", "title": "\u30f0", "text": ""}
{"id": "1441290", "revid": "186283", "url": "https://it.wikipedia.org/wiki?curid=1441290", "title": "\u3090", "text": ""}
{"id": "1441294", "revid": "866591", "url": "https://it.wikipedia.org/wiki?curid=1441294", "title": "Frattura di Monteggia", "text": "La frattura del Monteggia, dal nome di Giovanni Battista Monteggia (1762-1815), il primo che la descrisse, \u00e8 l'associazione di una frattura del III prossimale dell'ulna con una dislocazione anteriore della testa radiale.\nCaratteristiche.\nIl meccanismo \u00e8 frequentemente una caduta sulla mano con l'avambraccio in posizione di pronazione forzata, al cadere il corpo ruota facendo perno sulla mano appoggiata al suolo, in questo modo il radio si sublussa urtando contro il terzo prossimale dell'ulna fratturandola. In alcune occasioni si pu\u00f2 semplicemente lussare il radio senza che l'ulna si fratturi.\nQuesto tipo di fratture costituiscono approssimativamente il 5% di tutte le fratture di braccio e avambraccio.\nClassificazione.\nJos\u00e9 Luis Bado (1903\u20131977) classific\u00f2 tale frattura in quattro tipi:"}
{"id": "1441296", "revid": "287204", "url": "https://it.wikipedia.org/wiki?curid=1441296", "title": "Technical Sports Racing", "text": "Technical Sports Racing (conosciuta anche con l'acronimo TSR) \u00e8 una azienda giapponese che produce componenti per motociclette.\nDal 1991 partecipa, con varie modelli di motociclette, in diverse classi del motomondiale. Le prime stagioni ha corso solo come team, mentre dal 1998 entra come costruttore nella classe 250 allargandosi anche alla classe 500 la stagione successiva.\nStoria.\nLa TSR ha preso parte al motomondiale in una doppia veste, sia quella di team, sia quella di costruttore; in entrambi i casi ha sempre avuto uno stretto rapporto di collaborazione con la Honda.\nNel 1991 l'unico pilota del team \u00e8 Noboru Ueda, che conquista due vittorie in stagione, mentre nel 1992, sempre in 125, schiera invece Kazuto Sakata.\nNel 1993 si presenta nella classe 125 con Kazuto Sakata e Takeshi Tsujimura, che chiudono secondo e terzo in classifica con tre vittorie in totale.\nNella stagione successiva viene confermato in 125 Takeshi Tsujimura, che vince quattro volte durante la stagione, affiancato da Tomoko Igata e per tre gare da Tomomi Manako.\nNel 1995 il team conferma Tomoko Igata e Tomomi Manako per la classe 125 e fa salire nella classe 250 Takeshi Tsujimura.\nL'anno successivo si schiera al via della sola classe 250, con Takeshi Tsujimura e Yasumasa Hatakeyama.\nNel 1997 schiera nella classe 500 una Honda NSR 500 affidata a Nobuatsu Aoki, che conclude terzo in classifica con quattro podi, mentre nella classe 250 il pilota titolare \u00e8 Takeshi Tsujimura, che finisce in settima posizione.\nNel 1998 i piloti del team FCC TSR sono Matt Wait nella classe 500 su una Honda NSR 500 V2 e Haruchika Aoki in 250, provvisto di Honda NSR 250, che conquista anche un podio. La TSR partecipa anche come costruttore, fornendo la TSR-Honda 250 nella classe di mezzo anche ad altri piloti, come Luca Boscoscuro, Jeremy McWilliams, Roberto Rolfo e Jason Vincent, piazzandosi al 4\u00ba posto della classifica costruttori.\nNel 1999 presenta al via in 500 Haruchika Aoki, affiancato da Jos\u00e9 Luis Cardoso, quest'ultimo con un team denominato Maxon TSR, venendo rimpiazzato in un gran premio da David de Gea; nella classifica costruttori \u00e8 sesta. In questa stagione partecipa con la TSR-Honda AC50M, motocicletta dotata di telaio disegnato dalla stessa TSR, con motore fornito dalla Honda. Nella 250 limita il suo impegno al ruolo di costruttore, equipaggiando svariate squadre e piloti, ottenendo la quarta posizione. L'unica presenza diretta come team \u00e8 quella di Tekky\u016b Kay\u014d, usufruendo di una wildcard nel GP di casa.\nL'anno successivo il pilota per la classe regina \u00e8 Yoshiteru Konishi, sostituito per un gran premio da Tekky\u016b Kay\u014d, e il risultato finale nella classifica costruttori \u00e8 il 5\u00ba posto. In 250 prevale nuovamente il ruolo di costruttore e viene confermata la quarta posizione in classifica; ancora una volta Kayo corre in Giappone come wildcard.\nNel 2001 prende parte solamente alla classe 125 con Noboru Ueda, che ottiene una vittoria nel GP d'Italia, portando il 5\u00ba posto tra i costruttori.\nNel 2002 per la 125 viene ingaggiato Andrea Ballerini, che viene sostituito nelle ultime gare da Dario Giuseppetti, a sua volta affiancato per due volte da Joshua Waters.\nNel 2010 la TSR si ripresenta al via del mondiale nella classe Moto2 fornendo la propria TSR 6 al team JiR che per ragioni di sponsorizzazione la iscrive come Motobi. L'unica partecipazione con marchiatura TSR avviene alla gara casalinga schierando Yusuke Teshima.\nNel 2011 continua il rapporto con JiR, che schiera il solo Alex De Angelis; inoltre prende parte in maniera diretta al GP di casa facendo correre Tomoyoshi Koyama, il rapporto continuer\u00e0 per il 2012, 2013 e 2014."}
{"id": "1441297", "revid": "767487", "url": "https://it.wikipedia.org/wiki?curid=1441297", "title": "St. Germain (musicista)", "text": "Biografia.\nNoto fin dai primi anni novanta negli ambienti lounge parigini con alcuni pseudonimi come \"Subsystem\", \"Modus Vivendi\", \"Deepside\", Luodovic Navarre si presenta come St Germain nel 1994 per l'etichetta di Laurent Garnier: la F-Communications. Fu proprio sulla label del suo mentore che pubblicher\u00e0 il suo primo LP \"Boulevards\", lavorando su sonorit\u00e0 fusion mescolate a elementi black. L'album gli porta grande successo, il che far\u00e0 partire l'escalation che lo porter\u00e0 verso un posto di primo rilievo nella scena musicale transalpina, nel contesto di quello che fu chiamato \"french touch\", una corrente nata alla fine del secolo di cui Navarre faceva da alfiere insieme a Shazz, Dimitri from Paris, DJ Deep ed altri. Oltre al suo lavoro in studio, collabora con artisti come Bj\u00f6rk e si esibisce nelle discoteche di tutto il mondo.\nDiscografia.\nAlbum:\nEP:\nSingoli:\nRemix:"}
{"id": "1441298", "revid": "56818", "url": "https://it.wikipedia.org/wiki?curid=1441298", "title": "Frattura di Colles", "text": ""}
{"id": "1441299", "revid": "204012", "url": "https://it.wikipedia.org/wiki?curid=1441299", "title": "Artrite batterica", "text": ""}
{"id": "1441300", "revid": "1305772", "url": "https://it.wikipedia.org/wiki?curid=1441300", "title": "Wrapped Around Your Finger", "text": "Wrapped Around Your Finger \u00e8 il secondo singolo estratto da \"Synchronicity\", quinto album del gruppo musicale britannico The Police. Il singolo arriva in prima posizione in Irlanda per tre settimane, in settima nel Regno Unito, in ottava nella Billboard Hot 100 ed in nona in Norvegia.\nDopo \"Don't Stand So Close to Me\" Sting affronta di nuovo il tema del rapporto ambiguo che pu\u00f2 instaurarsi tra il/la mentore e l'allievo/a.\nNel 2009, la cantante italiana Paola Iezzi, famosa per aver composto il duo musicale Paola &amp; Chiara, ha pubblicato una versione soul del brano nel suo Ep da solista \"Alone\"."}
{"id": "1441301", "revid": "56818", "url": "https://it.wikipedia.org/wiki?curid=1441301", "title": "Frattura del Monteggia", "text": ""}
{"id": "1441306", "revid": "1573940", "url": "https://it.wikipedia.org/wiki?curid=1441306", "title": "Ki (kana)", "text": "\u304d in hiragana o \u30ad in katakana \u00e8 un kana giapponese e rappresenta una mora. La sua pronuncia \u00e8 .\nRappresentazione in altri sistemi di scrittura.\nNel linguaggio Braille giapponese, \u304d o \u30ad \u00e8 rappresentato come:\nIl Codice Wabun per \u304d o \u30ad \u00e8 \uff0d\u30fb\uff0d\u30fb\u30fb."}
{"id": "1441307", "revid": "186283", "url": "https://it.wikipedia.org/wiki?curid=1441307", "title": "\u30ad", "text": ""}
{"id": "1441309", "revid": "186283", "url": "https://it.wikipedia.org/wiki?curid=1441309", "title": "\u304d", "text": ""}
{"id": "1441311", "revid": "18962", "url": "https://it.wikipedia.org/wiki?curid=1441311", "title": "Mustafa Kemal Pasha", "text": ""}
{"id": "1441317", "revid": "767487", "url": "https://it.wikipedia.org/wiki?curid=1441317", "title": "Decameron '300", "text": "Decameron '300 \u00e8 un film del 1972 diretto da Mauro Stefani.\n\u00c8 un film di genere del filone del cinema erotico concernente i racconti del \"Decamerone\" di Giovanni Boccaccio.\nTrama.\nIl signorotto Giovanni Attelano desideroso di mettere il figlio Falcotto sulla buona strada, gli fa sposare Fiordalba, la figlia di Rampaldi.\nGli sposini riceveranno 15.000 fiorini a patto che lei giunga sull'altare vergine e che lui non la tradisca.\nNel giorno atteso la sposa arriva in chiesa accompagnata dalla nutrice e dal servo Toro, ma prima di raggiungere il cerusico che ne dovr\u00e0 constatare la verginit\u00e0, viene ripetutamente violentata.\nA farne le spese saranno Falcotto e il futuro suocero."}
{"id": "1441322", "revid": "45891", "url": "https://it.wikipedia.org/wiki?curid=1441322", "title": "Nikki Schieler", "text": ""}
{"id": "1441333", "revid": "767487", "url": "https://it.wikipedia.org/wiki?curid=1441333", "title": "Le calde notti del Decameron", "text": "Le calde notti del Decameron \u00e8 un film del 1972 diretto da Gian Paolo Callegari.\nTrama.\nNel 1300 il Conte Gianfigliazzo torna dalle crociate con due schiavi neri, un ragazzo e una ragazza, che usa per sollazzarsi. Durante il tragitto a casa gli capita anche di venire derubato di tutti i suoi averi da un misterioso Cavaliere Nero. Ma Gianfigliazzo non se ne cura molto perch\u00e9 l'unica cosa che desidera ora \u00e8 fare l'amore con sua moglie Peronella. Ma quando Gianfigliazzo arriva a casa, assieme agli schiavetti e a un volgare frate che pensa solo a fare sesso, l'uomo si accorge che Peronella ha perduto la chiave per aprire la sua cintura di castit\u00e0, indossata da quando il marito era partito per la crociata a Gerusalemme. La vicenda si complica ancora di pi\u00f9 quando il ragazzo nero per un equivoco, dato che lui aveva rubato la chiave, si ritrova in un convento dove le monache, vergini vogliose, se lo contendono per farci l'amore. Per fortuna l'intervento della ragazza schiava lo libera dal groviglio di seduttrici e i due giovani riescono a scappare dal convento, mentre Gianfigliazzo viene richiamato nuovamente alle armi per una nuova crociata in Terra Santa per la liberazione del Santo Sepolcro. Peronella ha anche la certezza di fare sesso con il coniuge almeno una volta prima della partenza, credendo di aver trovato finalmente la chiave per la sua cintura di castit\u00e0. Ma Peronella si sbaglia, perch\u00e9 la sua \"prigione\" non si apre e inoltre il Conte Gianfigliazzo e la sua scorta di sbandati, vengono aggrediti e derubati nuovamente dal Cavaliere Nero."}
{"id": "1441334", "revid": "1573940", "url": "https://it.wikipedia.org/wiki?curid=1441334", "title": "Shi (kana)", "text": "\u3057 in hiragana o \u30b7 in katakana \u00e8 un kana giapponese e rappresenta una mora. Esso deriva dal kanji \u4e4b. La sua pronuncia \u00e8 ()."}
{"id": "1441337", "revid": "1610933", "url": "https://it.wikipedia.org/wiki?curid=1441337", "title": "Quinto d'obbligo", "text": "Nell'ambito dei lavori pubblici, con il termine quinto d'obbligo (o sesto quinto) si fa riferimento alla previsione di legge in forza della quale, nel corso dell'esecuzione di un contratto di appalto, l'appaltatore ha l'obbligo di eseguire le variazioni apportate dalla stazione appaltante in aumento o in diminuzione, purch\u00e9 esse non superino il quinto (20%) dell'importo complessivo dell'appalto, a fronte del solo pagamento delle maggiori opere eseguite, senza poter sottrarsi a tale obbligo oppure pretendere particolari indennit\u00e0.\nDeterminazione del quinto d'obbligo.\nAi fini della determinazione del quinto (art. 10, commi 4 e 5 del D.M. n. 145/2000 Capitolato generale d'appalto dei lavori pubblici), l'importo dell'appalto \u00e8 formato dalla somma risultante dal contratto originario, aumentato dell'importo degli atti di sottomissione per le varianti gi\u00e0 intervenute, nonch\u00e9 dell'ammontare degli importi, diversi da quelli a titolo risarcitorio, eventualmente riconosciuti all'appaltatore ai sensi dell'art. 106 del D. Lgs. n. 50/2016 (gi\u00e0 art. 31-bis della legge n. 109/1994). \nNel calcolo non vanno considerati gli aumenti, rispetto alle previsioni contrattuali, delle opere relative a fondazioni. Tuttavia, ove tali variazioni rispetto alle quantit\u00e0 previste superino il quinto dell'importo totale del contratto e non dipendano da errore progettuale, l'appaltatore pu\u00f2 chiedere un compenso adeguato per la parte eccedente.\nProcedura in caso di superamento del quinto d'obbligo.\nQualora la stazione appaltante disponga una variante in corso d'opera il cui importo superi il quinto d'obbligo, occorre preliminarmente accertare se tale variante sia dovuta a errore progettuale oppure rientri nelle altre casistiche previste dall'art.106 del codice dei contratti pubblici (D. Lgs. n. 50/2016).\nNel caso di variante dovuta a errore progettuale, la Stazione appaltante ha l'obbligo di indire nuova gara, alla quale \u00e8 invitato a partecipare anche l'appaltatore che sta eseguendo l'intervento. \nIn tutti gli altri casi, la Stazione appaltante propone l'esecuzione dei lavori relativi all'importo eccedente il quinto d'obbligo allo stesso appaltatore che pu\u00f2:"}
{"id": "1441339", "revid": "186283", "url": "https://it.wikipedia.org/wiki?curid=1441339", "title": "\u30b7", "text": ""}
{"id": "1441341", "revid": "186283", "url": "https://it.wikipedia.org/wiki?curid=1441341", "title": "\u3057", "text": ""}
{"id": "1441343", "revid": "30610", "url": "https://it.wikipedia.org/wiki?curid=1441343", "title": "Sesto quinto", "text": ""}
{"id": "1441344", "revid": "4106", "url": "https://it.wikipedia.org/wiki?curid=1441344", "title": "Pays-d'Enhaut", "text": ""}
{"id": "1441346", "revid": "1543377", "url": "https://it.wikipedia.org/wiki?curid=1441346", "title": "Ca\u00f1as (Costa Rica)", "text": "Ca\u00f1as \u00e8 un distretto della Costa Rica, capoluogo del cantone omonimo nella provincia di Guanacaste."}
{"id": "1441357", "revid": "547034", "url": "https://it.wikipedia.org/wiki?curid=1441357", "title": "\u0218oar\u0219", "text": "\u0218oar\u0219 (in ungherese \"S\u00e1ros\", in tedesco \"Scharosch\" o \"Scharesch\") \u00e8 un comune della Romania di 1.860 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 5 villaggi: Barcut, Felmer, Rodbav, Selistat, \u0218oar\u0219.\nStoria.\nIl villaggio fu probabilmente fondato negli anni della prima colonizzazione sassone (XII e XIII secolo) ma il primo documento storico risale al 1206. A Felmec, nel 1867, fu scoperta una necropoli a due tumuli, risalenti all'et\u00e0 del bronzo, e nel 1981 una fornace per ceramica che ora \u00e8 in mostra al Museo rurale di F\u0103g\u0103ra\u0219. \nMonumenti e luoghi de'interesse.\nChiesa fortificata di Soars.\nLa prima indulgenza papale risale al 1450 quando la chiesa dedicata a \"San Giacomo\" era in costruzione. I lavori furono completati dopo il 1470 restituendo un edificio in stile gotico tardo transilvano. Le volte gotiche della navata furono sostituite con quelle attuali durante i lavori di ristrutturazione dal 1805.\nLa chiesa fu fortificata all'inizio del XV secolo: furono ricavati gli accessi alla torre, lungo tutta la navata e l'abside furono costruiti camminamenti (sorretti dai quattro grandi archi) con feritoie e caditoie e l'edificio fu dotato di una cerchia muraria. Delle sei torri di difesa si conservano ancora la torre sud-ovest, utilizzata fino agli anni novanta per conservare la pancetta, e la parte inferiore della torre sud-est riadattata a campanile. Interessanti la serratura medievale della porta del portale meridionale, l'altare barocco ed i pannelli del pulpito raffiguranti gli evangelisti, realizzati nel 1745. Dall'altra parte della strada, sul lato est, si trova la casa parrocchiale evangelica costruita nel 1828.\nBarcut.\nSituato in una valle sulla strada 104D da Soars a Bradeni a nord del capoluogo, \u00e8 un grosso villaggio con una \"chiesa fortificata\" risalente al XIII secolo con un'alta e possente torre di difesa. La chiesa ortodossa \u00e8 dedicata a San Nicola. \nFelmec.\nSituato ad ovest di Soars sulla strada per Halmeag, conserva una \"chiesa fortificata\" ricordata 1494, ma risalente al XIII secolo. La chiesa romanica fu fortificata nel XV secolo con la costruzione di una cinta muraria provvista di due bastioni, nei quali era conservato il grano del villaggio. L'organo, costruito nel 1780 da Johannes Prause, \u00e8 stato spostato nel 1995 nella chiesa evangelica di F\u0103g\u0103ra\u0219. La chiesa ortodossa di \"San Nicola\" fu edificata nel 1834 su una precedente chiesa di legno. Il tetto in tegole, rifatto nel 1876 a causa di una violenta tempesta, \u00e8 stato recentemente 2008 sostituito da una copertura metallica.\nRodbav.\nIl villaggio \u00e8 situato ad ovest del capoluogo sulla strada per Circu. La basilica ha tre navate, con abside semicircolare (trasformata in poligonale nel XVIII secolo) ad est della navata centrale, e la torre a ovest. Nel XV secolo furono realizzati i pilastri quadrati fra le navate, il portale occidentale e le vie di accesso esterne alle due scale nel muro della torre. La navata centrale fu dotata di archi, simili a quelli di Soars, con feritoie e caditoie. Attorno alla chiesa fu edificato un muro di pietra rinforzato con torri, di cui restano ancora, in rovina, una torre semicilindrica e la torre angolare nord-orientale, utilizzata per la conservazione del lardo. Sulla parte superiore delle pareti della navata centrale sono conservate alcune iscrizioni con citazioni bibliche. L'altare, in stile barocco, \u00e8 stato ridipinto nel 1900 da Josef Vogel di Sighisoara. Il pannello centrale dell'altare con le due statue lignee policrome degli apostoli Pietro e Paolo che lo fiancheggiavano, sono state trafugate.\nSeli\u0219tat.\nLa \"chiesa fortificata \"\u00e8 del XIV secolo, le mura di cinta, la torre a quattro piani che si eleva sul coro, ed i contrafforti laterali ad arco furono aggiunti un secolo pi\u00f9 tardi. Attualmente la sala e il coro sono coperti da volte a vela che, nel 1848, sostituirono quelle medievali. L'altare con decorazioni barocche conserva un dipinto di Fritz Schullerus del 1892. Ad est della chiesa si trova una casa fortificata. La \"chiesa ortodossa\" \u00e8 dedicata a San Giorgio."}
{"id": "1441360", "revid": "287204", "url": "https://it.wikipedia.org/wiki?curid=1441360", "title": "Soars", "text": ""}
{"id": "1441366", "revid": "1234826", "url": "https://it.wikipedia.org/wiki?curid=1441366", "title": "Giovanna I di Navarra", "text": "Origine.\nSecondo le \"Gesta Philippi Tertii Francorum Regis\", era la figlia secondogenita del re di Navarra (col nome di \"Enrico I\") e conte di Champagne e Brie (col nome di \"Enrico III\"), Enrico di Navarra e di Bianca d'Artois, che ancora secondo le \"Gesta Philippi Tertii Francorum Regis\", era la nipote del re di Francia, Luigi IX il Santo e sorella del conte di Artois, Roberto II (\"sorore comitis Attrebatensis Roberti\"), e che secondo la \"Genealogia Ducum Brabanti\u00e6 Heredum Franci\u00e6\" era figlia del conte di Artois, Roberto I (figlio del re di Francia Luigi VIII e di Bianca di Castiglia) e Matilde del Brabante (1248-1302).&lt;br&gt;Enrico di Navarra era il figlio maschio ultimogenito di Tebaldo \"il Saggio\", re di Navarra (Tebaldo I), conte di Champagne (Tebaldo IV) e conte di Brie, e della sua terza moglie Margherita di Borbone-Dampierre (\u20201256), che, secondo la cronaca di Alberic de Trois-Fontaines era la figlia secondogenita del signore di Borbone, Arcimbaldo VIII e di Guigone de Forez, figlia di Guido III Conte di Forez e della sua seconda moglie, Adelasia.\nBiografia.\nNel 1273, suo fratello primogenito Tebaldo mor\u00ec, a causa di una caduta, avvenuta nel castello di Estella. Giovanna, all'et\u00e0 di pochi mesi, divenne cos\u00ec l'erede del regno di Navarra e delle contee di Champagne e di Brie.\nSubito dopo la nascita, Giovanna era stata fidanzata con Enrico di Windsor (1267-1274) il figlio primogenito del re d'Inghilterra Edoardo I. Un documento, datato 1\u00ba settembre 1273, riportato nel \"Diccionario de Antig\u00fcedades del Reino de Navarra\" riferisce l'accordo tra Edoardo I (\"Edbbardus\u2026rex Anglie\") ed Enrico I (\"Henricus\u2026rex Navarre, Campanie et Brie, comes palatinus\") per il matrimonio tra Giovanna (\"Henricus rex\u2026Johannam filiam nostrum et heredem\") e Enrico di Windsor (\"Henrico filio primogenitor et heredi\u2026Edbbardi regis Anglie\"))\nSuo padre, Enrico I mor\u00ec, sembra a causa dell'obesit\u00e0, nel 1274, all'et\u00e0 di trent'anni e secondo la \"Cronaca\" di Guglielmo di Nangis, Enrico mor\u00ec nel regno di Navarra (\"Henricus rex Navarr\u00e6 comesque Campani\u00e6 in regno Navarr\u00e6\"), e fu tumulato a Pamplona, e Giovanna (\"unicam filiam Johannam\"), di circa un anno, gli succedette, sotto la tutela della madre, Bianca d'Artois, che era cugina prima del re di Francia, Filippo l'Ardito, e che port\u00f2 con s\u00e9 Giovanna alla corte di Francia, a Parigi.&lt;br&gt;Dopo essere giunta a Parigi, fu, annullato il fidanzamento inglese, anche per la morte di Enrico di Windsor e, nel maggio del 1275, a Orl\u00e9ans, Giovanna fu fidanzata all'erede al trono di Francia, Filippo il Bello.In conseguenza al nuovo fidanzamento, il re di Francia, Filippo III, invi\u00f2 immediatamente in Navarra Eustache de Beaumarchez, per curare gli interessi della piccola cugina, regina di Navarra, e gli eserciti francesi si impadronirono della Navarra, che fu governato da funzionari francesi, anche se nominalmente il regno era retto da Bianca.Le contee di Champagne e di Brie, invece continuarono ad essere governate dalla reggente, la madre di Giovanna, Bianca.\nSua madre, Bianca d'Artois, nel 1276, si spos\u00f2 in seconde nozze col fratello del re d'Inghilterra, Edoardo I, il primo conte di Lancaster, anche lui vedovo da due anni, Edmondo di Woodstock, il figlio secondogenito maschio del re d'Inghilterra e duca d'Aquitania, Enrico III e di Eleonora di Provenza. Il matrimonio \u00e8 ricordato dalle \"Gesta Philippi Tertii Francorum Regis\" (\"sororem ejusdem comitis -comes Attrebati Robertus- relictam regis Navarr\u00e6 Henrici\" e \"Edmundo fratri regis Angli\u00e6 Edoardi\"), mentre il \"Recueil des historiens des croisades. Historiens occidentaux.\" ci ricorda che Bianca ed Edmondo continuarono a governare le due contee, sino a che Giovanna avesse raggiunto la maggiore et\u00e0; mentre Elena Woodacre, nel suo \"The Queens regnant of Navarre\" sostiene che Bianca continu\u00f2 a governare le due contee, assieme al marito, anche dopo che Giovanna aveva raggiunto la maggiore et\u00e0.\nIl 16 agosto del 1284, Giovanna (Johannam filiam defuncti regis Navarr\u00e6 comitisque Campani\u00e6 Henrici)&lt;, all'et\u00e0 di circa 12 anni, spos\u00f2, nella cattedrale di Parigi, Notre-Dame, come riportano, sia la \"Cronaca\" di Guglielmo di Nangis, Filippo il Bello, figlio secondogenito del re di Francia Filippo III l'Ardito (\"Philippus regis Franci\u00e6 Philippi filius major natu\") e di Isabella d'Aragona, che, per diritto di matrimonio, divenne Filippo I di Navarra.\nL'anno seguente, nel 1285, alla morte di Filippo III l'Ardito, Giovanna, assieme al marito, Filippo IV il Bello, divenne regina di Francia.\nGiovanna si interess\u00f2 solo delle contee di Champagne e di Brie, prima coadiuvando, e poi subentrando alla madre, mentre il regno di Navarra fu governato dal marito, Filippo.\nSebbene dinastico, il matrimonio fu felice: Filippo e Giovanna ebbero una relazione solida e la dipendenza emozionale del Re verso la moglie \u00e8 stata suggerita come una delle ragioni che portarono Giovanna a non visitare mai il proprio Regno di Navarra; nel 1294, Filippo nomin\u00f2 la moglie come reggente di Francia ma non le affid\u00f2 formalmente alcun'incarico ufficiale di governo, salvo che per i propri domini privati di Navarra e Champagne. \nGiovanna mor\u00ec nel 1305 (\u00e8 riportata la data del 31 marzo o 2 aprile) in circostanze non del tutto chiare: nel 1308 Filippo IV fece incarcerare il vescovo di Troyes Guichard con l'accusa di aver assassinato la moglie tramite stregoneria per poi disporne il rilascio nel 1313. \nGli \"Obituaires de Sens Tome I.2, Sainte-Chapelle\", riportano la morte di Giovanna il 31 marzo (\"II Kal Apr obituary triplex domine Johanne, quondam regine Francie et Navarre\"), mentre il \"Continuatio Chronici Guillelmi de Nangiaco\" riporta che Giovanna (\"Johanna regina Franci\u00e6 et Navarr\u00e6, Britanni\u00e6 et Campani\u00e6 comitissa\") mor\u00ec in aprile (\"mense aprili\") a Vincennes (apud nemus Vincennarum) e venne tumulata a Parigi, nel convento dei Cordeliers (Ordine dei Frati Minori Conventuali).&lt;br&gt;La corona di Navarra, assieme alle contee di Champagne e di Brie, fu ereditata dal figlio Luigi, che una decina d'anni dopo divenne anche re di Francia (Luigi X) e le due corone, di Francia e di Navarra, rimasero unite per pi\u00f9 di mezzo secolo, mentre la contee di Champagne e di Brie, con Luigi X, furono incorporate nel regno di Francia.\nDiscendenza.\nGiovanna e Filippo ebbero sette figli:\nTutti e tre i figli che raggiunsero l'et\u00e0 adulta divennero re di Francia e morirono senza eredi maschi, aprendo un problema di successione al trono che port\u00f2 sul trono di Francia il ramo cadetto dei Valois, Inoltre, dato che l'unica figlia femmina sopravvissutale, Isabella, grazie al matrimonio con Edoardo II d'Inghilterra, era divenuta regina d'Inghilterra, e, suo figlio, Edoardo III d'Inghilterra, non aveva accettato di buon grado la successione dei Valois, fu tra le cause che determinarono le ostilit\u00e0 tra Francia e Inghilterra e che portarono alla guerra dei cent'anni."}
{"id": "1441369", "revid": "767487", "url": "https://it.wikipedia.org/wiki?curid=1441369", "title": "Decameron n\u00ba 2 - Le altre novelle del Boccaccio", "text": "Decameron n\u00ba 2 - Le altre novelle del Boccaccio \u00e8 un film commedia a episodi del 1972, diretto da Mino Guerrini.\nTrama.\nDurante un banchetto, i commensali cominciano a raccontare varie storie per stare allegri.\nTutte le novelle parlano di tradimenti, di avventure erotiche, di rapporti di preti con vergini ecc...\nGli episodi.\nPrima Novella.\nLa sposa di Pietro di Vincione se la spassa con un giovincello, dato che \u00e8 trascurata dal suo uomo, e quando questi coglie la coppia in flagrante, subito ne approfitta...\nSeconda Novella.\nLa moglie del bruto Ferondo si mette d'accordo con un abate perverso che lo fa seppellire vivo e poi violenta la donna facendole generare un bambino che chiamer\u00e0 Benedetto.\nTerza Novella.\nLa bella straniera Alibec vuole conoscere il vero significato della fede Cristiana e cos\u00ec si avventura in terre lontane ove conosce l'eremita Rustico che, raccontandole balle, ne fa la sua amante.\nQuarta Novella.\nA Padova il giovane Anichino diventa servo del ricco Egano e seduce la moglie Beatrice che gli dimostrer\u00e0 infine la sua riconoscenza e fedelt\u00e0 facendogli picchiare il padrone.\nQuinta Novella.\nL'ingenuo Messer Puccio vuole farsi santo e cos\u00ec passa l'intera nottata crocifisso sul pavimento, sotto consiglio del prete Don Felice che, nel frattempo, si gode la consorte.\nSesta Novella.\nSpinelloccio inganna il fratello Zeppo godendosi sua moglie, ma quando lui lo scopre lo ripaga con la stessa moneta."}
{"id": "1441375", "revid": "177966", "url": "https://it.wikipedia.org/wiki?curid=1441375", "title": "Bernardino Brugnoli", "text": "Biografia.\nFu un architetto ed ingegnere idraulico.\nTra le sue opere figura la direzione dei lavori del santuario di Madonna della Campagna, presso San Michele Extra nel 1569, dopo la morte del cugino. La genialit\u00e0 del progetto \u00e8 del Sanmicheli. Secondo alcuni avrebbe progettato anche Palazzo Della Torre a Verona, da altri attribuito al Sanmicheli.\nNominato dal Vasari per l'intervento nell'altar maggiore della Chiesa di San Giorgio in Verona.\nNel 1580 ricevette dai Gonzaga di Mantova l'incarico di \"Prefetto alle fabbriche ducali\" dopo l'allontanamento di Pompeo Pedemonte.\nMor\u00ec a Mantova nel 1584."}
{"id": "1441377", "revid": "767487", "url": "https://it.wikipedia.org/wiki?curid=1441377", "title": "T\u0103rlungeni", "text": "T\u0103rlungeni (in ungherese \"Tatrang\") \u00e8 un comune della Romania di 7.996 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 4 villaggi: C\u0103rpini\u0219, Purc\u0103reni, T\u0103rlungeni, Zizin."}
{"id": "1441378", "revid": "287204", "url": "https://it.wikipedia.org/wiki?curid=1441378", "title": "Neofita", "text": "Il termine ne\u00f2fita (desueta oggi la variante neofito) deriva dal latino ecclesiastico \"ne\u00f2phytus\", ricalcato sul greco \u03bd\u03b5\u03cc\u03d5\u03c5\u03c4\u03bf\u03c2 (composto da \"n\u00e9os\", \"nuovo\", e \"phyt\u00f2s\", \"nato\"), con il significato quindi di \"nuovo nato\".\nOrigine del termine.\nCon questo termine, infatti, i cristiani dei primi secoli indicavano chi aveva ricevuto da poco il battesimo ed era perci\u00f2 nato a una nuova vita spirituale.\nSignificato del termine.\nCon tale significato il vocabolo \u00e8 ampiamente testimoniato nelle antiche iscrizioni sia greche sia latine e si distingue nettamente dall'espressione \"catecumeno\", riservata invece a colui che, non ancora battezzato, veniva istruito per poter ricevere il primo sacramento cristiano. L'utilizzo del termine \"neofita\" solo per gli adulti \u00e8 oggi prassi comune, giustificata, ma non propriamente corretta.\nUtilizzo.\nAl di fuori dall'ambito ecclesiastico, la parola ha assunto anche una valenza pi\u00f9 generica per cui pu\u00f2 servire a indicare una persona che aderisce per la prima volta a un'ideologia, a un movimento politico, a un'organizzazione o ad una fede religiosa, oppure che inizia un'attivit\u00e0 nuova, generalmente in contrapposizione con chi invece ha gi\u00e0 maturato esperienza. In questa accezione rientra il termine gergale informatico newbie, che significa appunto \"neofita\". Particolare l'uso che ne veniva fatto nell'Impero bizantino per indicare, con intento polemico e spregiativo, i laici elevati direttamente al rango patriarcale.In Massoneria \u00e8 utilizzato per indicare il nuovo Iniziato."}
{"id": "1441379", "revid": "287204", "url": "https://it.wikipedia.org/wiki?curid=1441379", "title": "Tarlungeni", "text": ""}
{"id": "1441380", "revid": "3115", "url": "https://it.wikipedia.org/wiki?curid=1441380", "title": "John Lasseter", "text": "Dal 2005 al 2018 \u00e8 stato anche direttore creativo della Pixar e dei Walt Disney Animation Studios. Dal 2019 lavora per la Skydance Animation.\n\u00c8 considerato come un innovatore e come il \"moderno Walt Disney\".\nBiografia.\nGli inizi.\nIl padre di Lasseter, Paul Eual Lasseter (1924\u20132011), era un manager che lavorava per l'azienda automobilistica Chevrolet, mentre la madre, Jewell Mae Risley (1918\u20132005), era un'insegnante al liceo \"Bell Gardens Senior\". Lasseter si diplom\u00f2 al \"California Institute of the Arts\", dove conobbe il futuro collega Brad Bird.\nLavoro alla Disney.\nDopo il diploma, Lasseter lavor\u00f2 per la Walt Disney Company, come mozzo nell'attrazione \"Jungle Cruise\" al parco divertimenti Disneyland di Anaheim. Dopo pochi anni accett\u00f2 un lavoro per la \"Walt Disney Feature Animation\" (il reparto animazione della Disney). Mentre lavorava a \"Canto di Natale di Topolino\", fu invitato dagli amici Jerry Rees e Bill Kroyer a vedere la sequenza dell'inseguimento delle Light Cycle per un film che sarebbe dovuto uscire a breve, intitolato \"Tron\", nel quale erano presenti per la prima volta scene completamente generate al computer. Lasseter cap\u00ec subito il potenziale di questa nuova tecnologia e di come avrebbe potuto essere impiegata nell'animazione.\nA quei tempi, lo studio usava la \"camera multipiano\" per aggiungere profondit\u00e0 all'animazione. Lasseter si rese conto che i computer avrebbero potuto essere usati per realizzare sfondi nei quali l'animazione tradizionale interagisse con quelle computerizzata. Dopo che, assieme a Glen Keane, riusc\u00ec a finire il corto (che us\u00f2 come prova) \"Nel paese dei mostri selvaggi\" (i due scelsero la storia in base al fatto che la Disney aveva intenzione di produrre un film sulle opere di Maurice Sendak), Lasseter e Thomas L. Wilhite decisero che avrebbero fatto un intero lungometraggio con queste tecniche. La storia scelta fu \"Le avventure del piccolo tostapane\" di Thomas Disch, ma i dirigenti rifiutarono l'idea per gli onerosi costi di realizzazione, e scelsero di trasformare il racconto in un film con tecniche tradizionali in 2D. Non essendo quindi stato accolto il progetto, Lasseter venne licenziato.\nNel 1983 entr\u00f2 nel reparto animazione della LucasFilm, dove si un\u00ec a Alvy Ray Smith e Ed Catmull. Lasseter visit\u00f2 una conferenza sulla grafica computerizzata sulla \"Queen Mary\" a Long Beach, dove incontr\u00f2 nuovamente Catmull, con il quale Lasseter riusc\u00ec ad accordarsi per un lavoro come \"interface designer\", con lo stesso Catmull e alcuni suoi colleghi, con i quali inizi\u00f2 un progetto che si sarebbe poi rivelato il primo cortometraggio animato al computer: \"Le avventure di Andr\u00e9 e Wally B.\" che divenne ancor pi\u00f9 rivoluzionario di quanto i suoi creatori avrebbero pensato, in quanto Lasseter aveva previsto di animare al computer soltanto gli sfondi, invece vennero animati anche i personaggi. Dopo questo corto, Lasseter svilupp\u00f2 ulteriori corti, finch\u00e9 non riusc\u00ec a dare vita al primo lungometraggio interamente animato al computer, \"Toy Story - Il mondo dei giocattoli\".\nPixar.\nLasseter \u00e8 uno dei membri fondatori della Pixar, della quale ha supervisionato tutti i film, fungendo da produttore esecutivo. Ha inoltre personalmente diretto \"Toy Story 1 e 2\", \"A Bug's Life\" e \"Cars\".\nNell'aprile 2006, la Disney acquista la Pixar e, mentre Steve Jobs diventa membro del consiglio d'amministrazione de The Walt Disney Company (di cui era il maggior azionista), Lasseter viene nominato direttore creativo (\"CCO\") di entrambi gli studi d'animazione. Viene inoltre incaricato di supervisionare, tramite Bob Iger (saltando quindi i dirigenti e gli amministratori dei parchi e degli studi), il progetto delle nuove attrazioni che verranno costruite di anno in anno nei parchi a tema Disney.\nNel dicembre 2006 ha annunciato che la Disney inizier\u00e0 a produrre nuovamente corti animati, che verranno pubblicati con le uscite cinematografiche. Lasseter ha preso questa decisione in quanto la vede come una via per scoprire nuovi talenti e testare sul campo nuove tecniche di animazione. I corti saranno in 2D, CGI o una combinazione tra i due.\nRiferendosi alla storia della Pixar, Lasseter ha sottolineato come inizialmente si fosse scontrata con una realt\u00e0 nella quale la computer grafica veniva utilizzata solo per creare loghi e non cartoni animati. Questa e le enormi limitazioni dovute agli strumenti dell'epoca hanno fatto s\u00ec che lui ed i suoi colleghi si concentrassero maggiormente sulla creazione dei personaggi perch\u00e9, come ha pi\u00f9 volte ribadito, la tecnologia \u00e8 solo un mezzo per dar vita all'arte, che si compone invece di fattori decisamente pi\u00f9 \"umani\".\nNel novembre 2017 Lasseter si \u00e8 messo in aspettativa citando una serie di \"passi falsi\" da lui compiuti. In una nota al suo staff, ha spiegato che la decisione \u00e8 stata presa dopo una serie di \"conversazioni difficili\". L'aspettativa di Lasseter arriva sulla scia dello scandalo delle molestie sessuali scoppiato con le accuse al capo della Miramax, Harvey Weinstein.\n\"Non \u00e8 mai facile affrontare i propri errori, ma \u00e8 l'unico modo per trarne una lezione. \u00c8 stato portato alla mia attenzione che ho mancato di rispetto e ho messo qualcuna di voi a disagio. Non era mai stata la mia intenzione\", ha detto Lasseter nella nota ottenuta dall'Hollywood Reporter. Un portavoce Disney ha espresso apprezzamento per la decisione di Lasseter e \"pieno appoggio alla decisione di prendersi un semestre sabbatico\". Nel giugno 2018, Lasseter e la Disney hanno annunciato di comune accordo che il direttore creativo manterr\u00e0 un ruolo come consulente in Pixar fino alla fine dell\u2019anno, per poi rassegnare le dimissioni come guida di entrambi gli studi. Al suo posto, Jennifer Lee e Pete Docter supervisioneranno le produzioni animate future rispettivamente di Disney e Pixar.\nAccusato di sessismo e soprusi, \u00e8 stato sostituito da Jennifer Lee e Pete Docter alla direzione creativa della Pixar\nfonte \nPremi.\nLasseter ha vinto un premio Oscar per il miglior cortometraggio d'animazione con \"Tin Toy\" nel 1989, un Oscar speciale con \"Toy Story\" nel 1996 e un Golden Globe per il miglior film d'animazione con \"Cars - Motori ruggenti\".\nLasseter \u00e8 anche stato nominato in altre quattro occasioni - nella categoria Miglior film d'animazione, per \"Cars - Motori ruggenti\" e \"Monsters &amp; Co.\", nella categoria Miglior sceneggiatura originale per \"Toy Story - Il mondo dei giocattoli\" e in quella di Miglior cortometraggio d'animazione per \"Luxo Jr.\".\nIl 6 settembre 2009 nel corso della 66\u00aa Mostra internazionale d'arte cinematografica di Venezia \u00e8 stato consegnato a Lasseter ed ai registi della Disney\u2022Pixar il Leone d'oro alla carriera.\nVita privata.\nLasseter vive in California con la moglie Nancy, che conobbe ad una conferenza sulle innovazioni della grafica computerizzata, e i cinque figli: Joey, Bennett, Paul James, Sam e Jackson. Prima della sua morte, avvenuta nel maggio 2011, il padre di Lasseter viveva in una casa in compropriet\u00e0 con il figlio.\n\u00c8 un amico e ammiratore del regista e animatore giapponese Hayao Miyazaki per cui \u00e8 stato il produttore esecutivo di diversi film per la loro versione statunitense, supervisionando il doppiaggio e la colonna sonora."}
{"id": "1441382", "revid": "1543377", "url": "https://it.wikipedia.org/wiki?curid=1441382", "title": "Classe Valour", "text": "Le quattro fregate lanciamissili del tipo MEKO A-200SAN della \"Classe Valour\" sono le maggiori navi di superficie della Marina sudafricana. Le navi sono state costruite nei cantieri tedeschi Blohm &amp; Voss, due ad Amburgo e due a Kiel con concezione stealth per diminuire la segnatura elettronica. La propulsione \u00e8 di tipo CODAG WARP.\nCostruzione.\nIl contratto per la costruzione di queste unit\u00e0 \u00e8 stato siglato in via preliminare il 3 dicembre 1999 e in via definitiva il 28 aprile 2000.\nLa prima unit\u00e0 ad essere consegnata alla marina sudafricana \u00e8 stata la fregata \"Amatola\" che \u00e8 giunta in Sudafrica proveniente da Amburgo il 16 febbraio 2003 per essere equipaggiata con i diversi sistemi d'arma ed elettronici, ed al termine di un ciclo di prove, iniziato a partire dall'ottobre 2004, \u00e8 entrata in servizio il 16 febbraio 2006. Successivamente ha accompagnato il sottomarino \"Manthatisi\" nel suo viaggio inaugurale proveniente da Kiel giungendo alla base navale di Simon's Town il 7 aprile 2006.\nLa seconda unit\u00e0, la fregata \"Isandlwana\" \u00e8 stata costruita a Kiel giungendo in Sud Africa il 25 febbraio 2004, prendendo parte nel 2006 ad un'esercitazione navale nell'Atlantico meridionale con unit\u00e0 navali di Cile e Brasile.\nLa terza unit\u00e0, la fregata \"Spioenkop\" proveniente da Amburgo \u00e8 giunta in Sud Africa il 31 maggio 2004, mentre l'ultima, la fregata \"Mendi\" proveniente da Kiel \u00e8 giunta in Sud Africa il 20 settembre 2004"}
{"id": "1441383", "revid": "767487", "url": "https://it.wikipedia.org/wiki?curid=1441383", "title": "Decameron n\u00ba 4 - Le belle novelle del Boccaccio", "text": "Decameron n\u00ba 4 - Le belle novelle del Boccaccio \u00e8 un film del 1972 diretto da Paolo Bianchini. La canzoncina sui titoli di testa e di coda \u00e8 cantata dall'attrice e doppiatrice Mirella Pace.\nTrama.\nIl film \u00e8 suddiviso in vari episodi raccontati da alcune popolane che vanno al lavatoio: il siciliano Tofano \u00e8 tradito dalla moglie con un altro; lo sciocco Calandrino si fa spillare dagli amici 200 fiorini ereditati da una zia; frate Rinaldo fa credere ad un uomo che sua moglie Agnese abbia i vermi e che debba essere curata in atteggiamenti amorosi; Simona vede il suo amante Pasqualino morire avvelenato da alcune erbe che si era messo in bocca, per salvarsi dall'accusa di omicidio, spiega nei minimi particolari al giudice tutta la scena del rapporto amoroso che ha avuto con il ragazzo; fr\u00e0 Alberto si finge l'Arcangelo Gabriele per conquistare la bella Lisetta."}
{"id": "1441391", "revid": "2166030", "url": "https://it.wikipedia.org/wiki?curid=1441391", "title": "Alfonso IX di Le\u00f3n", "text": "Origine.\nEra figlio del re di Le\u00f3n Ferdinando II e di Urraca del Portogallo, figlia del re del Portogallo, Alfonso I e dalla regina del Portogallo, Mafalda di Savoia.\nBiografia.\nLa nascita di Alfonso venne citata nelle cronache di Alberico delle Tre Fontane.\nNel 1188, alla morte di Ferdinando II, successe al padre come Alfonso IX, re di Le\u00f3n e re di Galizia, ma si dovette confrontare con la matrigna, Urraca L\u00f3pez de Haro ed il fratellastro Sancho di Le\u00f3n. Per rinforzare il suo diritto al trono convoc\u00f2 le \"Cortes\", i vecchi rappresentanti della \"Curia Regia\" (di nomina reale), dove ricevette l'appoggio del clero, dei nobili e dei rappresentanti delle citt\u00e0. Questa convocazione fu la prima nell'Europa occidentale ad anticipare la convocazione di un parlamento moderno. Fu riconosciuto il diritto all'inviolabilit\u00e0 del domicilio ed all\"habeas corpus\" dei partecipanti.\nIl 15 febbraio del 1191, a Guimar\u00e3es, Alfonso IX spos\u00f2 sua cugina prima, Teresa del Portogallo (1176-1250), figlia del re del Portogallo, Sancho I e di Dolce di Barcellona, figlia della regina di Aragona, Petronilla e del conte di Barcellona, Raimondo Berengario IV. Per le pressioni della chiesa e per il fatto che il papa Celestino III, a causa di questo matrimonio tra cugini primi, senza la dispensa papale, aveva scomunicato i sovrani del Le\u00f3n e aveva lanciato l'interdetto sul regno di Le\u00f3n, nel 1195 i due coniugi si dovettero separare e, nel 1198, il matrimonio fu annullato, per consanguineit\u00e0 e Teresa, nel 1200, si ritir\u00f2 in convento a Lorv\u00e3o.\nNel 1197, Alfonso IX entr\u00f2 in guerra col lo zio e suocero Sancho I del Portogallo, che entr\u00f2 nel sud della Galizia ed occup\u00f2 la citt\u00e0 di Tui per due anni e, a pace fatta, costru\u00ec la citt\u00e0 di Guarda a protezione della frontiera orientale.\nVerso la met\u00e0 del dicembre del 1197, dopo che le relazioni con il regno di Castiglia, che dal 1195 erano pessime, erano migliorate, Alfonso IX si spos\u00f2, in seconde nozze, con la cugina, Berenguela di Castiglia (1280-1246), figlia del re di Castiglia, Alfonso VIII, cugino primo di Alfonso IX (infatti il padre di Alfonso IX, Ferdinando II, ed il padre di Alfonso VIII, e quindi nonno di Berenguela, Sancho III erano fratelli) e di Eleonora Plantageneta. Anche Berengaria era al suo secondo matrimonio, anche se il primo non era stato consumato.&lt;br&gt;\nA seguito di questo matrimonio i rapporti, tra Le\u00f3n e Castiglia, migliorarono a tal punto che, assieme al re d'Aragona, Pietro II, Alfonso IX e Alfonso VIII si allearono e, nel 1200, approfittando del fatto che il re di Navarra, Sancho VII stava combattendo in Murcia, Andalusia e Nordafrica, alleato degli Almohadi, per attaccarlo e togliere alla Navarra \u00c1lava, Guip\u00fazcoa, a tutto vantaggio della Castiglia, confermato poi dal trattato di Guadalajara (1207). &lt;br&gt;Secondo le cronache di Alberico delle Tre Fontane, dapprima il matrimonio fu accettato da parte della chiesa; poi in seguito, il neoeletto papa Innocenzo III fece pressione affinch\u00e9 il matrimonio fosse annullato e non avendo ottenuto alcun risultato, scagli\u00f2 l'interdetto sui regni di Le\u00f3n e Castiglia, minacciando di dichiarare illegittimi i figli nati dalla coppia.\nNel 1204, anche questo secondo matrimonio venne annullato, sempre per consanguineit\u00e0, e Berenguela torn\u00f2 in Castiglia e si fece suora nel monastero di Santa Mar\u00eda la Real de Las Huelgas, a Burgos.&lt;br&gt;Intanto erano ripresi gli attriti tra Le\u00f3n e Castiglia, specialmente per i territori situati nella \"Franja del Carri\u00f3n\" e parte della \"Tierra de Campos\".\nNel 1212, Alfonso IX fu l'unico sovrano cristiano della penisola iberica che non rispose alla chiamata del papa Innocenzo III per la crociata contro i musulmani e quindi le truppe leonesi non parteciparono alla battaglia di Las Navas de Tolosa (16 luglio 1212).\nNel 1215, Alfonso IX emise un documento sulla servit\u00f9 (servi della gleba) che prevedeva che i servi non potevano essere venduti assieme ai beni immobili (case, terreni, ecc.), potevano sposarsi senza dover richiedere il permesso ai padroni, e si fissava la misura (in denaro, in natura o in lavoro da effettuare) per potersi riscattare e quindi lasciare il servizio del padrone.\nNel 1217, mor\u00ec il re di Castiglia, Enrico I e gli succedette la sorella Berenguela (la moglie separata di Alfonso IX), che, essendo suora, si affrett\u00f2 ad abdicare a favore di suo figlio Ferdinando, il quale, abbandonato il padre Alfonso IX, si rec\u00f2 immediatamente dalla madre per governare insieme la Castiglia.&lt;br&gt;Ma Alfonso IX, che ambiva alla corona di Castiglia, perch\u00e9 nipote di Alfonso VII di Le\u00f3n, che era re sia di Le\u00f3n che di Castiglia, si proclam\u00f2 re di Castiglia, come Alfonso IX, per diritto di marito e di padre, appoggiato dalla famiglia Lara e dagli altri nobili castigliani che avevano governato per conto di Enrico I di Castiglia, dichiar\u00f2 guerra al figlio. Non essendo riuscito a conquistare la Castiglia, fu costretto a patteggiare una tregua con l'ex moglie Berenguela, dove si impegn\u00f2 a non portare pi\u00f9 guerra alla Castiglia e nel contempo disered\u00f2 il figlio Ferdinando della corona del Le\u00f3n.\nTra il 1218 ed il 1220 Alfonso IX fond\u00f2 l'universit\u00e0 di Salamanca, elevando le Scuole Cattedralizie di Salamanca alla categoria di \"Estudio General del Reino de Le\u00f3n\", che poi suo nipote Alfonso il Saggio avrebbe chiamato Universidad (l'Universit\u00e0 di Salamanca fu preceduta, nella penisola iberica solo dalla Scuola di Palencia, che ebbe per\u00f2 breve durata, dal 1175 al 1250).\nAlfonso IX spese gli ultimi anni di vita nella lotta contro i musulmani di al-Andalus conquistando Elvas ed altre citt\u00e0 in Estremadura, nel 1228, poi C\u00e1ceres, nel 1229 ed infine M\u00e9rida e Badajoz, nel 1230.\nAlfonso IX mor\u00ec nel 1230, mentre si recava in pellegrinaggio a Santiago di Compostella. A Villanueva de Sarr\u00eda, in Galizia, si ammal\u00f2 e poco dopo, il 24 settembre, mor\u00ec Il corpo fu traslato a Santiago di Compostella e fu tumulato nella Cattedrale di Santiago di Compostela, accanto al padre, Ferdinando II, nel \"Pante\u00f3n Real de la Capilla de las reliquias\".\nAlfonso IX lasci\u00f2 il regno di Le\u00f3n alle figlie di primo letto, Sancha e Dolce, che salirono al trono insieme con l'appoggio della nobilt\u00e0, mentre il clero e l'aristocrazia erano contrari, avrebbero preferito che i regni di Le\u00f3n e di Castiglia fossero riunificati sotto il re Ferdinando III. L'accordo fu raggiunto dalle due ex mogli di Alfonso IX, Berenguela e Teresa, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo le due regine abdicarono a favore del fratellastro, che pot\u00e9 finalmente riunire sotto un'unica corona i regni di Le\u00f3n e di Castiglia, non senza l'opposizione della popolazione leonese, che per parecchi mesi chiuse le porte delle citt\u00e0 al re castigliano, contro il quale avevano combattuto per tanti anni sui campi di battaglia.\nMatrimoni.\nPrimo Matrimonio.\nSpos\u00f2 Teresa del Portogallo, figlia di Sancho I del Portogallo e di Dolce di Barcellona. Ebbero tre figli:\nSecondo Matrimonio.\nNel 1197 spos\u00f2 Berenguela di Castiglia, figlia di Alfonso VIII di Castiglia e di Eleonora Plantageneto. Ebbero cinque figli:\nFigli illegittimi.\nDalla sua relazione con una donna di cui non si conosce il nome, ebbe un figlio:\nDalla sua relazione con In\u00e9s \u00cd\u00f1iguez de Mendoza, ebbe una figlia:\nDalla sua relazione con Aldon\u00e7a Mart\u00ednez de Silva, ebbe tre figli:\nDalla sua relazione con Estefania Perez, ebbe un figlio:\nDalla sua relazione con Maura di umili origini, ebbe un figlio:\nDalla sua relazione con Teresa Gil de Soverosa, ebbe quattro figli:"}
{"id": "1441393", "revid": "1190858", "url": "https://it.wikipedia.org/wiki?curid=1441393", "title": "Scuola di amministrazione aziendale", "text": "La Scuola di Amministrazione Aziendale (SAA) \u00e8 una storico istituto di formazione universitaria di Torino, oggi diventata vera e propria business school di carattere italo-statunitense. \u00c8 infatti legata all'Universit\u00e0 degli Studi di Torino, ed \u00e8 specializzata in corsi di laurea e Master di I livello nel campo del Management. La sede \u00e8 situata nel quartiere torinese di Nizza Millefonti (ex area di Italia '61).\nStoria.\nNel 1957 venne fondata la prima Scuola di Amministrazione Industriale (SAI) dal professore Federico Maria Pacces, con il contributo delle maggiori imprese industriali torinesi, soprattutto della allora fabbrica FIAT. La nascita della SAI rappresent\u00f2 una delle prime e pi\u00f9 importanti cooperazioni tra il mondo accademico e quello industriale, con lo scopo di educare e formare le future generazioni di manager italiani, con l'ottenimento di un certo prestigio nel settore, soprattutto nel periodo del boom economico italiano degli anni sessanta, e culminante con l'esposizione internazionale del lavoro di Torino nel 1961.\nNel Dicembre 1974 poi, la SAI cambia denominazione in Scuola di Amministrazione Aziendale (SAA) e decide di legarsi all'Universit\u00e0 degli Studi di Torino. In quegli anni la SAA fu l'unica business school italiana a:\nL'attacco terroristico del dicembre 1979.\nIl pomeriggio dell'11 dicembre 1979, in pieno periodo di contestazione socio-politica-sindacale, e nel pi\u00f9 ampio contesto storico del terrorismo italiano denominato \"anni di piombo\", un commando dell'organizzazione armata Prima Linea irruppe nell'istituto e tenne in ostaggio un centinaio di studenti; un secondo gruppo armato scelse cinque professori e cinque studenti del Master e li gambizz\u00f2 con 2 pallottole ciascuno. Gli assalitori riuscirono a dileguarsi prima dell'arrivo delle forze di polizia. \nQuesto episodio fu ricordato nella terza parte della miniserie televisiva \"Gli anni spezzati\", trasmessa su Rai 1 nel 2014.\nNel Gennaio 2013, la SAA fu rinominata \"SAA S.c.ar.l\", con l'obiettivo di rafforzare il legame con l'ateneo torinese e realizzare nuovi progetti accademici con le maggiori aziende nazionali, come FCA e Intesa Sanpaolo, e internazionali, come PWC.\nCampus.\nIl campus della SAA, con ingresso da Via Ventimiglia 115, si trova di fianco al Palazzo a Vela, all'interno del giardino Giuseppe Levi. L'edificio principale ospita numerose aule, un'aula magna, un ristorante, una biblioteca e il centro linguistico.\nProgrammi accademici.\nCorsi di Laurea.\nLa SAA offre un corso di laurea triennale in \u201cManagement dell'informazione e della comunicazione aziendale\u201d in cui vengono impartite lezioni che spaziano dal Diritto privato alla Finanza. Dal secondo anno gli studenti devono scegliere una terza lingua da apprendere tra Francese, Spagnolo e Tedesco. Alla fine del corso, l'universit\u00e0 permette agli studenti di svolgere diversi stage con aziende nazionali e internazionali. Inoltre, offre borse di studio, in collaborazione con l'Universit\u00e0 degli Studi di Torino, agli studenti pi\u00f9 meritevoli per aiutarli a sostenere le tasse universitarie.\nInoltre viene erogato il corso Business &amp; Management, facente parte dell'Universit\u00e0 di Torino, erogato totalmente in lingua inglese.\nMaster di I livello.\nLa SAA offre un Master in business administration (MBA Executive). Questo master \u00e8 indirizzato ai top manager gi\u00e0 al vertice delle loro carriere che intendono dare un impulso alla competitivit\u00e0 della loro impresa.\nNonostante il costo non elevato rispetto ad altri Master erogati da altre business school italiane, l'MBA erogato dalla SAA si colloca tra i primi posti per qualit\u00e0 e percentuale di impiego dopo il conseguimento di quest'ultimo.\nServizi agli studenti.\nBiblioteca.\nLa biblioteca della SAA \u00e8 intitolata alla figura di Marcella Novo, prima donna in Italia a ricoprire la carica di Amministratore Delegato in un importante multinazionale.\nLa biblioteca riveste un ruolo di primo piano nella formazione degli studenti, garantendogli accesso a numerosi libri e pubblicazioni inerenti al corso di laurea, e fornendo loro anche altri materiali come test e dispense di altri anni accademici.\nAssociazione Alunni SAA.\nFormalmente denominata \u201cStudenti, laureati, diplomati e master della Scuola di Amministrazione Aziendale dell'Universit\u00e0 degli Studi di Torino\u201d, questa associazione riunisce rappresentanti di tutti gli organi della scuola, permettendo agli studenti di comunicare tra loro, con il corpo docenti e con l'organo amministrativo.\nAll'inizio di ogni anno accademico vengono eletti dei rappresentanti per ogni anno di corso. Queste persone avranno il compito di rappresentare tutti gli studenti del proprio anno accademico nei rapporti con gli figure accademiche, eventualmente esponendo problemi e proponendo progetti.\nCentro linguistico SAC.\nUn'importante struttura disponibile per gli studenti alla SAA \u00e8 il Self-Access Language Learning Centre (SAC). \u00c8 un laboratorio multimediale utilizzato da coloro che vogliono migliorare la loro conoscenza in una delle lingue insegnate alla SAA: Inglese, Francese, Tedesco e Spagnolo. Sono disponibili all'interno del laboratorio diverse postazioni multimediali dove gli interessati possono ascoltare CD o guardare film in lingua straniera; in alternativa \u00e8 possibile usufruire dei numerosi libri didattici e non.\nIl SAC aiuta anche gli studenti a preparare diversi certificati internazionali come il BEC.\nServizi informatici.\nCos\u00ec come l'Universit\u00e0 di Torino, anche la SAA si avvale di una piattaforma di e-learning (Moodle) per permettere ai professori di comunicare facilmente e velocemente con gli studenti del loro corso. Su questa piattaforma viene pubblicato materiale didattico come dispense, appunti della lezione o test online da svolgere in preparazione di un esame. Inoltre grazie alla mail universitaria, basata su Google Workspace, vengono comunicati agli studenti i pi\u00f9 importanti fatti amministrativi o eventi della SAA e dell'Universit\u00e0 di Torino.\nIl campus \u00e8 interamente coperto da Wifi libero e gratuito ed all'interno della struttura \u00e8 presente un laboratorio di informatica con a disposizioni degli studenti numerose postazioni pc.\nInternazionalit\u00e0.\nLa SAA ospita un discreto numero di studenti stranieri, la maggior parte dei quali provenienti da stati Europei grazie al progetto Erasmus+, cos\u00ec come dagli Stati Uniti grazie al progetto USAC.\nCollegamenti esterni.\nSito istituzionale\nPagina del corso\nhttp://saaexecutive.it"}
{"id": "1441394", "revid": "767487", "url": "https://it.wikipedia.org/wiki?curid=1441394", "title": "Domenico Curtoni", "text": "Biografia.\nNipote e allievo di Michele Sanmicheli.\nA Verona ha progettato la Gran Guardia, di cui fra nel 1614 fu ultimato il piano terreno, contraddistinto da una struttura palladiana, da colonne doriche e arcate di impronta classica. Il palazzo poi venne terminato nel 1821.\nInoltre progett\u00f2 il chiostro maggiore della Chiesa di Sant'Eufemia e la cappella del Rosario a Sant'Anastasia (costruita per celebrare la vittoria nella battaglia di Lepanto)."}
{"id": "1441395", "revid": "767487", "url": "https://it.wikipedia.org/wiki?curid=1441395", "title": "Teliu", "text": "Teliu (in ungherese \"Keresztv\u00e1r\", in tedesco \"Kreuzburg\") \u00e8 un comune della Romania di 3.960 abitanti, ubicato nel distretto di Bra\u0219ov, nella regione storica della Transilvania."}
{"id": "1441398", "revid": "767487", "url": "https://it.wikipedia.org/wiki?curid=1441398", "title": "Decameron n\u00ba 3 - Le pi\u00f9 belle donne del Boccaccio", "text": "Decameron n\u00ba 3 - Le pi\u00f9 belle donne del Boccaccio (conosciuto anche col titolo L'ultimo Decameron - Le pi\u00f9 belle donne del Boccaccio) \u00e8 un film del 1972 diretto da Italo Alfaro.\nIl brano \"Tirin Tiron\", molto vagamente ispirato ai Carmina Burana originali (non quelli rielaborati da Carl Orff negli anni '30), \u00e8 cantato sui titoli di testa e di coda dai Cugini di Campagna.\nTrama.\nIl film \u00e8 suddiviso in sette episodi."}
{"id": "1441404", "revid": "767487", "url": "https://it.wikipedia.org/wiki?curid=1441404", "title": "Ticu\u0219u", "text": "Ticu\u0219u \u00e8 un comune della Romania di 919 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 3 villaggi: Cobor, Ticu\u0219u, Ticu\u0219u Vechi."}
{"id": "1441405", "revid": "287204", "url": "https://it.wikipedia.org/wiki?curid=1441405", "title": "Ticusu", "text": ""}
{"id": "1441407", "revid": "767487", "url": "https://it.wikipedia.org/wiki?curid=1441407", "title": "Decameroticus", "text": "Decameroticus \u00e8 un film del 1972 diretto da Pier Giorgio Ferretti (\"alias\" Giuliano Biagetti).\nIspirato alle novelle del Boccaccio, Aretino e Bandello, \u00e8 diviso in cinque episodi, nei quali il tema conduttore \u00e8 quello del marito cornuto.\nTrama.\nPrimo episodio.\nUn marito si sostituisce al confessore per conoscere i tradimenti della moglie: malgrado le precauzioni prese, viene comunque tradito, ma finisce per convincersi della fedelt\u00e0 della moglie.\nSecondo episodio.\nIl giudice Vulfardo, per vendicarsi delle burle subite da Lambertuccio, s'affida a Leonetto affinch\u00e9 concupisca sua moglie: finisce invece che i due se la spassano proprio con la moglie del giudice.\nTerzo episodio.\nUn uomo propone a un giovane di giacere con la moglie per potere spassarsela con l'amante; ma la moglie architetta un piano diabolico che costringer\u00e0 l'ignaro consorte a finire nel suo letto.\nQuarto episodio.\nUn guaritore s'approfitta della moglie d'un ingenuo, che assiste consenziente all'adulterio.\nQuinto episodio.\nDue mercanti si confidano il sistema escogitato per evitare di essere traditi dalle mogli: scoperti i rispettivi segreti, i due non hanno problemi a godersi le due donne."}
{"id": "1441408", "revid": "1776051", "url": "https://it.wikipedia.org/wiki?curid=1441408", "title": "Syzygy", "text": "Syzygy \u00e8 un EP del gruppo musicale statunitense Lynch Mob, pubblicato nell'aprile del 1998 dalla Sacred Groove Records.\nQuesto \u00e8 il primo disco pubblicato dal chitarrista George Lynch dopo la seconda e definitiva uscita dai Dokken. Non si tratta di nuove canzoni ma di tre brani incisi nel 1990 dalla formazione di allora e non inseriti nell'album \"Wicked Sensation\"."}
{"id": "1441410", "revid": "767487", "url": "https://it.wikipedia.org/wiki?curid=1441410", "title": "La Cruz (Costa Rica)", "text": "La Cruz \u00e8 un distretto della Costa Rica, capoluogo del cantone omonimo, nella provincia di Guanacaste."}
{"id": "1441411", "revid": "2519", "url": "https://it.wikipedia.org/wiki?curid=1441411", "title": "Parco nazionale di Santa Rosa", "text": "Il parco nazionale di Santa Rosa (in spagnolo: \"Parque Nacional Santa Rosa\") \u00e8 un parco nazionale della Costa Rica.\nSi estende, sulla costa pacifica e nell'immediato entroterra per un totale di oltre 37.000 ettari sulla terraferma e oltre 75.000 in mare. Nel parco sono presenti circa dieci ecosistemi diversi e vivono 155 specie di mammiferi (fra i quali il procione, il bradipo, il giaguaro, molte specie di primati e oltre 70 specie di pipistrelli), 253 specie di uccelli, 100 di anfibi e rettili, 10.000 di insetti (di cui circa 3.140 specie di farfalle)."}
{"id": "1441412", "revid": "2009834", "url": "https://it.wikipedia.org/wiki?curid=1441412", "title": "Lino Landolfi", "text": "Biografia.\nGuardia palatina d'onore a Citt\u00e0 del Vaticano, si avvicina al mondo del fumetto a seguito dei suoi studi di pittura e scenografia svolti presso l'Accademia di Belle Arti di Roma, collaborando con \"Il Corriere dei piccoli\" a partire dagli anni quaranta con il personaggio di Zenzero, e nel 1946 con Il Giornalino (\"Ticco Cicca, L'ineffabile Gyn\").\nNel 1947 entra stabilmente nella redazione de \"Il Vittorioso\" dove nel 1951 crea il suo personaggio pi\u00f9 longevo, il poliziotto Procopio di Torrecupa, narratore delle gesta dei propri antenati, con il quale vince il premio radiofonico \"Un amico che vale un tesoro\"; Landolfi continuer\u00e0 a produrre le avventure di Procopio fino al 1968, per il totale di circa 40.000 vignette. Sempre per \"il Vittorioso\" realizza anche adattamenti comici a fumetti di opere letterarie come \"Tartarino di Tarascona\" di Alphonse Daudet, \"Bertoldo\" di Giulio Cesare Croce, \"Uno yankee alla corte di re Art\u00f9\" di Mark Twain (1963), quest'ultima verr\u00e0 poi modifica nel 1964 per conferirgli un taglio pi\u00f9 adulto per la pubblicazione sulla rivista inglese \"Hurricane\", e \"Don Chisciotte della Mancia\" di Cervantes (1968-1969) le quali verranno ristampate anche in volume da altri editori nei decenni successivi. \nContemporaneamente, a cavallo tra gli anni sessanta e anni settanta, disegna la serie \"La famiglia Bertolini\" per il \"Messaggero dei Ragazzi\", raccolta poi in un unico volume delle Edizioni Paoline; pubblica quattro libri di narrativa (\"Procopio di Torrecupa\" e \"Sigmund l'eroe vichingo\" con Casa Editrice Piccoli Milano, \"Operazione Arrembaggio\" e \"Maturit\u00e0 44\" con Paravia).\nSempre per \"Il Giornalino\", dal 1969, realizza poi la trasposizione a fumetti del classico di Jonathan Swift \"I viaggi di Gulliver\" e \"I racconti di Padre Brown\", tratte dall'opera di Gilbert Keith Chesterton su sceneggiatura di Renata Gelardini.\nNel 1970, su testi di Claudio Nizzi, realizza la serie \"Il colonnello Caster'Bum\", personaggio umoristico che cerca invano di fare guerra alla immaginaria trib\u00f9 indiana degli Assaibonis, nel 1977 da questa serie deriver\u00e0 quella incentrata sul personaggio di \"Piccolo Dente\", figlio del capo degli Assaibonis, con il quale vince il premio Yellow Kid nel 1973 e che porter\u00e0 avanti ininterrottamente sino ai suoi ultimi giorni di vita.\nMuore a Roma nel 1988.\nOpere.\nNarrativa"}
{"id": "1441413", "revid": "125011095", "url": "https://it.wikipedia.org/wiki?curid=1441413", "title": "Il tallone di ferro", "text": "Il tallone di ferro (\"The Iron Heel\") \u00e8 un romanzo fantapolitico di Jack London del 1908. Tra i primi esempi di romanzi antitotalitari del Novecento che affronta il tema delle distopie.\nConsiderato tra i primi esempi di \"distopie moderne\", tratta dell'ascesa di un'oligarchia dittatoriale negli Stati Uniti. In questo romanzo viene presentata nella maniera pi\u00f9 esplicita la visione socialista dell'autore, dove lo scontro che si concretizza \u00e8 tra il sottoproletariato urbano e la borghesia, detentrice dei mezzi di produzione, della morale dominante e della conoscenza.\nTrama.\nAvis Everhard, la protagonista, narra in prima persona le ingiustizie e i soprusi perpetrati alla povera gente negli Stati Uniti, al tempo della Comune di Chicago. La protagonista, viziata rampolla di una famiglia perbene, si innamora di Ernest Everhard, giovane rivoluzionario socialista, maniscalco e filosofo che la conduce prima alla consapevolezza dell'esistenza di una classe di sfruttati, poi a quella dell'esistenza della \"macchina invisibile\" della societ\u00e0 plutocratica.\nLondon narra del nascente Partito Socialista degli Stati Uniti d'America in chiave romanzata e sottile, e, usando l'espediente che il romanzo non \u00e8 altro che il manoscritto redatto da Avis Everhard, colloca il suo ritrovamento in un lontano futuro in cui la dittatura del tallone di ferro \u00e8 stata sconfitta.\nIl romanzo finisce in chiave aperta, interrompendosi bruscamente, come per far capire al lettore che la storia potrebbe essere ambientata in qualunque luogo e in qualunque tempo, e che i veri protagonisti della storia sono i lettori, che possono cambiare il corso degli eventi."}
{"id": "1441414", "revid": "287204", "url": "https://it.wikipedia.org/wiki?curid=1441414", "title": "Prettigovia/Davos", "text": ""}
{"id": "1441424", "revid": "1996158", "url": "https://it.wikipedia.org/wiki?curid=1441424", "title": "Hi (kana)", "text": "\u3072 in hiragana o \u30d2 in katakana \u00e8 un kana giapponese e rappresenta una mora. La sua pronuncia \u00e8 ().\nStoricamente, nel periodo Nara, \u3072 era pronunciato \"\u0278i\", ma nel periodo Heian, cominci\u00f2 un mutamento di pronuncia in cui le consonanti H (\u3072,\u306f,\u307b,\u3078) con eccezione di \u3075, vennero pronunciate come nella serie W \uff08\u308f,\u3092,\u3090,\u3091) che port\u00f2 confusione nella pronuncia."}
{"id": "1441425", "revid": "1543377", "url": "https://it.wikipedia.org/wiki?curid=1441425", "title": "Hojancha", "text": "Hojancha \u00e8 un distretto della Costa Rica, capoluogo del cantone omonimo, nella provincia di Guanacaste."}
{"id": "1441426", "revid": "810736", "url": "https://it.wikipedia.org/wiki?curid=1441426", "title": "Analogia dell'orologiaio", "text": "Lanalogia dell'orologiaio, o argomento dell'orologiaio, \u00e8 un argomento teleologico utilizzato per sostenere l'esistenza di Dio. Sotto forma di un'analogia, l'argomentazione dichiara che l'esistenza di un prodotto implica un progettista. Nel XVII secolo e nel XVIII secolo, l'analogia \u00e8 stata usata (da Cartesio e Boyle, ad esempio) come mezzo per spiegare la struttura dell'universo e la relazione di Dio con esso. In seguito, l'analogia ha avuto un ruolo fondamentale nella teologia naturale e per l'\"argomentazione del disegno\" in cui \u00e8 stata usata per avvalorare argomentazioni a favore dell'esistenza di Dio e del disegno intelligente dell'universo.\nLa pi\u00f9 famosa asserzione dell'argomento teleologico \u00e8 stata fatta da William Paley nel 1802, usando l'analogia dell'orologiaio. L'argomento di Paley \u00e8 stato seriamente messo in dubbio dalla formulazione della teoria della selezione naturale di Charles Darwin, e da come si abbini con la mutazione per migliorare la sopravvivenza di una specie, anche di una nuova. Negli Stati Uniti, a partire dagli anni ottanta, i concetti di evoluzione e selezione naturale (solitamente citati dai critici di questa teoria come \"Darwinismo\") sono divenuti oggetto di un attacco concentrato da parte dei creazionisti: questo attacco, portato dal movimento sostenitore del disegno intelligente riprese anche le argomentazioni insite nell'analogia dell'orologiaio.\nL'analogia dell'orologiaio.\nL'analogia dell'orologiaio consiste nella comparazione di un fenomeno naturale a un orologio. Tipicamente, l'analogia fa da preludio all'argomento teleologico ed \u00e8 generalmente presentata in questo modo:\nIn questa presentazione, l'analogia dell'orologio (passo 1) non funge da premessa a un argomento - funge piuttosto da strumento retorico e preambolo. Il suo intento \u00e8 di stabilire la plausibilit\u00e0 della premessa generale: \"semplicemente guardando qualcosa, \u00e8 possibile stabilire se sia il prodotto di un creatore intelligente o meno.\"\nIn molte formulazioni dell'argomento, la caratteristica che indica un disegno intelligente \u00e8 lasciata implicita. In alcune formulazioni, la caratteristica \u00e8 l\"ordine\" o la \"complessit\u00e0\" (che \u00e8 una forma di ordine). In altri casi \u00e8 l\"essere stato chiaramente pensato con una funzione\".\nGli argomenti che mettono in risalto l'aspetto dello \"scopo\" o (come in Voltaire, vedi sotto) spesso si appellano a fenomeni biologici. Sembra naturale dire che lo \"scopo\" degli occhi \u00e8 di consentire a un organismo di raccogliere informazioni riguardo all'ambiente, lo scopo delle gambe \u00e8 permettere a un organismo di muoversi nell'ambiente, e cos\u00ec via.\nPerfino per i fenomeni non biologici, spiegazioni scientifiche in termini di \"scopi\" erano ben accette nel XIX secolo. I fenomeni naturali erano spiegati con l'essere stati progettati per il beneficio dell'umanit\u00e0. Si sosteneva, ad esempio, che le montagne pi\u00f9 elevate della terra fossero poste nelle zone con un clima pi\u00f9 caldo \"appositamente\", cos\u00ec che esse possano condensare la pioggia e fornire brezze fresche dove l'umanit\u00e0 ne ha pi\u00f9 bisogno.\nNegli argomenti che enfatizzano l\"ordine\" o la \"complessit\u00e0\", spesso \u00e8 presente un secondo argomento, che si presenta come segue:\nIl fenomeno X (la struttura del sistema solare, del DNA, ecc.) deve essere il risultato di:\nNel caso di un orologio, per esempio, n\u00e9 la possibilit\u00e0 (1) n\u00e9 la (2) sono plausibili. Come la complessit\u00e0 di un orologio non pu\u00f2 provenire da un evento casuale o attraverso un processo naturale, ma deve necessariamente derivare dal progetto di un orologiaio intelligente, similmente (l'argomento continua), la complessit\u00e0 di X non pu\u00f2 provenire da un evento casuale o attraverso un processo naturale, ma deve necessariamente derivare dal progetto di un creatore intelligente.\nQuesto argomento \u00e8 in sostanza un processo di eliminazione: sono date tre possibili spiegazioni. Escludendo le prime due, (casualit\u00e0 e cause naturali), il progetto intelligente rimane l'unica spiegazione plausibile.\nIl tallone d'Achille dell'argomento \u00e8 che fallisce qualora esistesse una spiegazione plausibile del fenomeno X in termini di processo naturale. E questo lo rende vulnerabile agli avanzamenti della scienza, che ha progressivamente trovato sempre pi\u00f9 spiegazioni naturalistiche ai fenomeni naturali e abbandonato progressivamente le spiegazioni teleologiche. La posizione delle montagne, ad esempio, \u00e8 oggi spiegata con la tettonica a placche, la struttura degli organismi biologici con la selezione naturale, la struttura del sistema solare con l'ipotesi nebulare, e cos\u00ec via.\nStoria.\nCicerone.\nCicerone (106 a.C. \u2013 43 a.C.) ha anticipato l'analogia dell'orologiaio nella sua opera \"De natura deorum\", (Sulla natura degli Dei), ii. 34\nCartesio.\nUna delle prime espressioni dell'idea che i corpi di uomini e animali sono meccanismi simili a quelli di un orologio creati da Dio pu\u00f2 essere trovata nell'opera di Cartesio.\nCartesio svilupp\u00f2 il concetto di Dualismo Cartesiano, che sosteneva che l'essere umano \u00e8 composto di due sostanze distinte: materia e spirito. Secondo questa teoria, gli uomini hanno corpi materiali e anime immateriali, mentre gli animali hanno solo corpi materiali ma nessuna anima.\nCartesio osserv\u00f2 che la gente spesso riduceva la propria mente a nient'altro che una funzione del proprio corpo. Nella V Parte del suo Discorso sul metodo (1637), Cartesio fa una breve sintesi del suo pensiero riguardo ai vari aspetti del mondo fisico. La discussione include una lunga esposizione della sua teoria sulle cause della circolazione del sangue: egli sostiene che il cuore funzioni come una fornace, che riscalda il sangue e lo obbliga a espandersi nell'apparato circolatorio.\nQuesto movimento del sangue, diceva,\nCartesio aveva una teoria idraulica di come il cervello muoveva il corpo. Egli spiega che il \"buon senso\" fa muovere un animale o un essere umano \"distribuendo gli spiriti animali nei muscoli\".\nCartesio asserisce dunque che gli animali selvaggi non abbiano alcuna ragione, e si ferma a considerare un'obiezione: che ci sono alcune cose che gli animali fanno meglio degli uomini.\n\u00c8 da notare che Cartesio scrive prima dell'invenzione degli orologi da taschino, quindi i suoi esempi di meccanismi si riferiscono a orologi che funzionano con ingranaggi a rotelle.\nInvenzione dell'orologio da taschino.\nAll'inizio del XVI secolo, lo sviluppo di molle e meccanismi di scappamento permise agli orologiai di ridurre l'orologio in un piccolo dispositivo portatile. Nel 1524, Peter Henlein cre\u00f2 il primo orologio da taschino.\nInvenzione del planetario Orrery.\nCi\u00f2 che rende l'orologio adatto in un argomento teleologico \u00e8 che esso \u00e8 composto di meccanismi, che si muovono interagendo gli uni con gli altri in modo alquanto complesso.\nUn planetario Orrery \u2014 una macchina che rappresenta il sistema solare e il moto dei pianeti, usando una serie di complessi meccanismi - funziona in modo simile. Come la costruzione di un Orrery richiede chiaramente un'intelligenza e un progetto, cos\u00ec (si pu\u00f2 sostenere) anche la costruzione del sistema solare vero e proprio, i cui pianeti sono simili a quelli dell'Orrery e si muovono allo stesso modo, deve aver avuto bisogno di un'intelligenza e di un progetto.\nIl primo Orrery moderno \u00e8 stato costruito intorno al 1704 da George Graham, un orologiaio inglese e membro della Societ\u00e0 Reale. Graham diede il primo modello (o il suo progetto) al famoso creatore di strumenti John Rowley di Londra, che ne fece una copia per Charles Boyle, Conte di Orrery, da cui deriv\u00f2 il nome dello strumento.\nRobert Boyle.\nDurante il XVII secolo emerse una nuova visione dell'universo e delle leggi naturali. Dio non era pi\u00f9 visto come costantemente attivo nel mondo, ma come un essere creatore relativamente distante che aveva creato l'universo, lo aveva messo in movimento e lasciato sotto il controllo delle leggi naturali. Robert Boyle (1627\u20131691), ad esempio, parlava cos\u00ec dell'universo:\nIn questa concezione, l'universo manifesta la saggezza e il potere di un Dio che \u00e8 stato in grado di creare l'universo cos\u00ec abilmente che, una volta messo in moto, procede correttamente senza altro intervento da parte del suo creatore. Si pens\u00f2 che un universo che avesse richiesto costanti \"riparazioni\" divine per procedere correttamente, si sarebbe riflesso negativamente sulle abilit\u00e0 del suo creatore, cos\u00ec come un orologio che non funziona molto bene si riflette negativamente sulle abilit\u00e0 dell'orologiaio. Quest'accresciuta attenzione per le leggi della natura \u00e8 stata una delle ragioni per il crescente scetticismo riguardo alle attestazioni di miracoli (cio\u00e8 eventi che contraddicono le leggi naturali).\nRobert Hooke.\nIl grande scienziato sperimentale Robert Hooke (1635\u20131703) si interess\u00f2 anche di orologi. Formul\u00f2 la legge di Hooke, invent\u00f2 lo scappamento ad ancora e (forse) la molla a spirale del bilanciere prima di Christiaan Huygens.\nFu anche un pioniere nello sviluppo e nell'uso del microscopio. Il suo rivoluzionario libro 'Micrographia' presentava disegni di forme di vita come non erano mai state viste prima \u2014 attraverso la lente di un potente microscopio.\nCome Cartesio, egli compar\u00f2 gli organismi naturali a oggetti creati dall'uomo, concludendo che gli oggetti non reggevano il confronto con l'\"Onnipotenza e le Infinite perfezioni del grande Creatore\". Hooke compar\u00f2 il modo in cui gli orologi erano assemblati con il funzionamento degli organismi che esaminava e vide quest'ultimo come ulteriore prova che la vita era frutto di un disegno divino.\nAltri scrittori.\nL'ecclesiastico inglese William Derham (26 novembre 1657 \u2013 5 aprile 1735) pubblic\u00f2 nel 1696 \"Orologiaio Artificiale\", un argomento teleologico per l'esistenza e gli attributi di Dio. L'analogia dell'orologiaio \u00e8 anche stata usata da Bernard Nieuwentyt (1730).\nVoltaire.\nVoltaire (1694\u20131778) trovava l'argomento del disegno intelligente di suo gusto, ma sembrava essere consapevole delle sue limitazioni e lo trattava cautamente. Nel suo \"Trattato di metafisica\" (1736), Voltaire considera l'analogia dell'orologiaio e conclude che probabilmente indica l'esistenza di un disegnatore intelligente potente, ma non prova che il disegno provenga da Dio.\nLaplace.\nL'analogia dell'orologiaio \u00e8 stata usata a supporto della tesi che la complessit\u00e0 della struttura del sistema solare pu\u00f2 essere spiegata solo con un progettista intelligente. Oggi questa spiegazione \u00e8 stata rimpiazzata dall'ipotesi nebulare.\nSecondo la tradizione, Laplace avrebbe spiegato la sua ipotesi della meccanica celeste a Napoleone. Questi, non avendo sentito menzionare Dio nell'ipotesi, gli chiese quale ruolo avesse nel suo sistema. Laplace rispose con una frase rimasta celebre:\nWilliam Paley.\nWilliam Paley (1743\u20131805) ha usato l'analogia nel suo libro \"Teologia Naturale\", pubblicato nel 1802. In esso, Paley scrive che se viene ritrovato un orologio, \u00e8 pi\u00f9 ragionevole pensare che qualcuno l'abbia dimenticato e che sia stato fatto da un orologiaio, e non da forze naturali.\nPaley continua, sostenendo che la struttura complessa delle cose viventi e i notevoli adattamenti delle piante e degli animali richiedano un disegnatore intelligente. Riteneva che il mondo naturale fosse una creazione di Dio e che mostrasse la natura del suo creatore. Secondo Paley, Dio aveva attentamente progettato \"perfino gli organismi pi\u00f9 umili e insignificanti\" e tutte le loro minuscole parti (come le ali e le antenne degli insetti). Egli credeva quindi che Dio dovesse avere a cuore l'umanit\u00e0 anche di pi\u00f9.\nPaley riconobbe che c'\u00e8 grande sofferenza nella natura, e che la natura sembra essere indifferente al dolore. Il suo modo di conciliare questo con la credenza in un Dio benevolo era sostenere che la vita sia pi\u00f9 piacevole del dolore.\nCome nota di margine, si noti che un'accusa di plagio di notevole importanza fu mossa contro Paley, ma la famosa illustrazione dell'orologio non fu peculiare di Nieuwentyt, ed era stata gi\u00e0 usata da molti altri sia prima di Paley sia prima di Nieuwentyt.\nDarwin.\nQuando Charles Darwin (1809\u20131882) complet\u00f2 i suoi studi di teologia al Christ's College di Cambridge nel 1831, lesse la \"Teologia Naturale\" di Paley e ritenne che quest'opera desse prova razionale dell'esistenza di Dio. Ci\u00f2 fu dovuto al fatto che gli esseri viventi erano evidentemente complessi e squisitamente adattati ai loro luoghi in un mondo felice.\nSuccessivamente, ne \"La crociera del Beagle\", Darwin trov\u00f2 che la natura non fosse cos\u00ec generosa e che la distribuzione delle specie non supportasse le idee della creazione divina. Nel 1838, poco dopo il suo ritorno, Darwin concep\u00ec la sua teoria, secondo la quale la selezione naturale, piuttosto che il disegno divino, fosse la migliore spiegazione del graduale cambiamento delle popolazioni su molte generazioni.\nDarwin argoment\u00f2 con successo che la selezione naturale offre un'alternativa plausibile al disegno intelligente, come spiegazione della complessit\u00e0 biologica.\n\"Il vecchio argomento del disegno nella natura, come dato da Paley, argomento che precedentemente mi sembrava cos\u00ec definitivo, fallisce, ora che la legge della selezione naturale \u00e8 stata scoperta\". Perch\u00e9 la selezione naturale \u00e8 capace di esplicare le origini della complessit\u00e0 biologica, non c'\u00e8 ragione di rifugiarsi nell'ipotesi di un agente sovrannaturale. Fare cos\u00ec viola il Rasoio di Occam.\nAnche la biologia evolutiva offre una pi\u00f9 plausibile spiegazione della cumulativa, graduale evoluzione della vita dalla semplicit\u00e0 alla complessit\u00e0, come mostrato nei fossili.\nA partire dagli anni '80 del secolo scorso, i concetti d'evoluzione e selezione naturale (ai quali ci si riferisce solitamente come \"Darwinismo\") sono stati fortemente contestati da parte dei creazionisti cristiani.\nQuesto contrattacco ha incluso una rinnovata difesa dell'analogia dell'Orologio, nella forma del movimento del Disegno intelligente.\nRichard Dawkins.\nIl libro di Richard Dawkins, \"L'orologiaio cieco\" (1986) \u00e8 una replica all'argomento dell'orologio. Dawkins sostiene che sistemi altamente complessi possono essere prodotti da una serie di piccoli passi , piuttosto che da un architetto intelligente (intelligent designer).\nDawkins mostra inoltre come l'argomento non \u00e8 accettabile: se cose complesse devono essere state progettate da qualcosa ancora pi\u00f9 complesso, allora ogni cosa supposta come questo progettista (cio\u00e8 Dio) deve essere stato progettato da qualcosa ancora pi\u00f9 complesso.\nIn un episodio di Horizon, serie dell'emittente televisiva inglese BBC intitolato \"The Blind Watchmaker\", Dawkins descrisse l'argomento di Paley \"tanto sbagliato quanto elegante\". In entrambi i contesti sostiene che Paley ha fatto proposte scorrette per la soluzione di certi problemi, ma non l'ha attaccato come fondamentalista religioso. Nel suo libro \"Il big bang\", Steven Pinker discute l'opinione di Dawkins sull'argomento di Paley, aggiungendo: \"I biologi oggi non discordano dalla visione del problema di Paley. Discordano solo con la sua soluzione.\"\nGli antropologi culturali criticano l'analogia dell'orologio sia in quanto analogia erronea sia in quanto scorretta idea circa la corrispondenza tra persone, animali e piante e il loro habitat naturale. Ovvero sostengono che la madre di un uomo fa l'uomo, non un Dio. E le persone, gli animali, le piante hanno molti errori biologici al loro interno.\nInoltre, gli antropologi Richerson e Boyd fanno notare che, sebbene una donna possa fare un orologio, la tecnologia che l'orologiaio usa consiste nell'esperienza accumulata di molte generazioni di artigiani che sono riusciti ad aggiungere anche minori migliorie alle tradizioni delle generazioni precedenti. Il che vale a dire che, l'evoluzione culturale nell'orologeria di generazione in generazione dimostra la molto darwiniana teoria dell'accumulazione di variazioni tra le generazioni in una popolazione la quale i creazionisti provano a disprezzare attraverso l'analogia in questione. Non si tratta neppure di un orologiaio stante 'sulle spalle di giganti'. Sviluppare l'arte dell'orologeria \u00e8 il caso di \"nani stanti sulle spalle di una grande piramide di altri nani.\"\nPer esempio, quando John Harrison nel 1759 cre\u00f2 il pi\u00f9 accurato orologio che fosse mai stato fatto per uso nautico, us\u00f2 tecniche di molte generazioni di tradizioni d'orologeria e aggiunse \"un numero di scaltri trucchi presi a prestito da altre tecnologie del tempo, come l'usare strisce bimetalliche... \"che preservano i suoi orologi dal cambiare la regolarit\u00e0 persino quando la temperatura sale e cade\". Vi sono cos\u00ec molte migliaia di generazioni d'innovazioni che puntano a fare un qualsiasi orologio buono e l'argomento teleologico di Paley meglio supporterebbe un pantheon politeista che il suo solitario Creatore Cristiano, come affermava gi\u00e0 David Hume nel Settecento nei \"Dialoghi sulla religione naturale\"; infatti ci vogliono molti progettisti per fare un orologio.\"\nInoltre, i critici all'analogia fanno notare che essa assume un retroterra di conoscenza culturale - familiarit\u00e0 con orologi, pendole e strumenti per la misura del tempo in generale. \u00c8 questa familiarit\u00e0 con gli orologi che permette alle persone di identificare facilmente un orologio appunto come un artefatto tipicamente umano. Ma (come procede l'obiezione) non abbiamo analoga conoscenza della cultura di un ipotetico progettista dell'universo, e quindi non possono essere tratte conclusioni circa un supposto progetto in natura sulla base dell'analogia a un orologio.\nNel 2005 l'analogia dell'orologio di Paley divent\u00f2 un problema protagonista in tribunale, negli USA, il \"Processo di Dover\", nel quale undici genitori di studenti del distretto scolastico di Dover (Pennsylvania) hanno dimostrato con successo che il disegno intelligente \u00e8 una forma di creazionismo, e che la politica della direzione del distretto richiedente la presentazione del design intelligente in alternativa all'evoluzione, come \"spiegazione dell'origine della vita\" ha quindi violato l'\"Establisment clause\" del I emendamento della Costituzione degli Stati Uniti d'America. Il giudice nella sua facolt\u00e0 ha stabilito che l'uso dell'argomento in termini di disegno intelligente \u00e8 da vedersi meramente una riformulazione dell'argomento dell'analogia dell'orologiaio, e che sia soggettivo."}
{"id": "1441427", "revid": "186283", "url": "https://it.wikipedia.org/wiki?curid=1441427", "title": "\u30d2", "text": ""}
{"id": "1441429", "revid": "186283", "url": "https://it.wikipedia.org/wiki?curid=1441429", "title": "\u3072", "text": ""}
{"id": "1441430", "revid": "1543377", "url": "https://it.wikipedia.org/wiki?curid=1441430", "title": "Artrite di Lyme", "text": "Lartrite di Lyme \u00e8 una complicanza della malattia di Lyme. Fra le varie forme di infiammazioni croniche di tipo artritico \u00e8 l'unica con eziologia conosciuta e curabile nella quasi totalit\u00e0 dei casi. Venne individuata per la prima volta nel 1977 ad \"Old Lyme\", nel Connecticut.\nManifestazioni.\nNormalmente si manifesta nelle articolazioni, soprattutto in quelle delle ginocchia, il senso di fastidio prodotto pu\u00f2 perdurare anche anni prima di una completa guarigione.\nPu\u00f2 essere definita cronica quando gli episodi invece di diminuire aumentano con il passare del tempo, e in tali casi pu\u00f2 essere osservato un danno permanente con possibile evoluzione in osteoartrite.\nI principali sintomi e segni clinici associati a questa forma di artrite comprendono gonfiore, dolore, oligoartrite. Si pu\u00f2 manifestare fibromialgia.\nEpidemiologia.\nStati Uniti.\nMaggiormente diffusa negli Stati Uniti d'America, dove si registr\u00f2 la prima epidemia, negli stati della Nuova Inghilterra (principalmente nella citt\u00e0 di Old Lyme nel Connecticut). Negli stati del nord degli USA, la malattia ha come serbatoio i cervi e il topo \"peromyscus leucopus\"; ha come vettore la zecca Ixodes ricinus e come agente patogeno la spirocheta Borrelia burgdorferi \"sensu strictu\".\nIn Texas la malattia viene trasmessa dalla zecca \"ad una stella\" che veicola la spirocheta \"Borrelia lonestari\".\nEuropa.\nIn Italia si registra una discreta e costante frequenza lungo le regioni dell'arco alpino (dove siano presenti i principali animali serbatoio: cervi, conigli), ma casualmente anche in altre regioni italiane, quando si infettano animali migratori come gli uccelli. La diffusione avviene principalmente nella tarda primavera (maggio) e nella prima estate, in rapporto con il ciclo vitale degli acari (zecche) presenti in quella regione.\nNel nord Europa esiste una variante, principalmente cutanea, ma anche articolare, nota come acrodermatite cronica atrofica, dovuta alla Borrelia afzeli e alla Borrelia garinii, forse rafforzate nella loro azione patogeno dall'interazione con le basse temperature del nord'Europa, che favoriscono la crescita della spirocheta.\nEziologia.\nTale artrite \u00e8 causata dal batterio \"Borrelia burgdorferi\" e viene trasmesso all'uomo tramite il morso di zecche.\nTerapia.\nPer il trattamento farmacologico dell'artrite di Lyme, si somministrano antibiotici per 28 giorni consecutivi (con dosi progressive per evitare o diminuire la possibile reazione di Jarisch-Herxheimer), tra i quali amoxicillina, eritromicina, doxiciclina, ceftriaxone (citate in ordine crescente per costo, tossicit\u00e0 e potenza battericida) che forniscono effetti positivi nel 90% dei casi. Altre molecole utilizzate sono la metossamina (un vasocostrittore) e l'idrossiclorochina, che si sono dimostrate efficaci nelle forme intra-cellulari cistiche, aspetto che assume la spirocheta per resistere ai farmaci e sfuggire al sistema immunitario."}
{"id": "1441434", "revid": "838137", "url": "https://it.wikipedia.org/wiki?curid=1441434", "title": "Hey Man", "text": "Hey Man \u00e8 il quarto album in studio del gruppo musicale statunitense Mr. Big, pubblicato il 25 gennaio 1996 dalla Atlantic Records."}
{"id": "1441442", "revid": "125722098", "url": "https://it.wikipedia.org/wiki?curid=1441442", "title": "Adolfo Fenoglio", "text": "Biografia.\nHa doppiato attori come Tony Bonner in \"Attacco nel deserto\", Luis Avalos in \"OP Center\", Sam Wanamaker nella serie TV \"Olocausto\" e alcuni personaggi di cartoni animati, tra cui il Re dei cuori in \"Alice nel paese delle meraviglie\", il dottor Duncan in \"Fiocchi di cotone per Jeanie\", Hoobs in \"Il piccolo Lord\", Arles in \"I Cavalieri dello zodiaco\", Ivan Oozee in \"Power Rangers - Il film\", Phos. in \"Berserk\" e ha diretto il doppiaggio di \"Godzilla\".\nDa attore ha recitato a livello teatrale sceneggiati come \"L'amante di Lady Chatterley\" (2002) e altre opere di Luigi Pirandello, William Shakespeare e Carlo Goldoni, mentre in televisione viene ricordato per avere interpretato il ruolo dello zio Carlo nelle serie TV con Cristina D'Avena, tra il 1988 e il 1990."}
{"id": "1441444", "revid": "2071655", "url": "https://it.wikipedia.org/wiki?curid=1441444", "title": "Belyj pla\u0161\u010dik", "text": "Belyj pla\u0161\u010dik (in cirillico: \"\u0411\u0435\u043b\u044b\u0439 \u043f\u043b\u0430\u0449\u0438\u043a\", traduzione: \"Abito bianco\") \u00e8 un singolo del duo russo t.A.T.u., pubblicato il 29 novembre 2007 come primo estratto dal terzo album in lingua russa \"Ves\u00eblye ulybki\". \nLa versione inglese del brano s'intitola \"White Robe\".\nDescrizione.\nIl testo della canzone \u00e8 composto da due poesie scritte dalla fan Maria Maksakova e da una terza poesia creata da uno dei compositori delle t.A.T.u.. La musica e gli arrangiamenti sono stati composti da Vanja Kilar. \nIl brano ha debuttato in Russia a fine 2007 su MTV ed \u00e8 entrato poi in rotazione radiofonica. \u00c8 uscito in formato fisico nella primavera del 2008.\nVideo musicale.\nIl video di \"Belyj pla\u0161\u010dik\" \u00e8 stato girato il 6 ed il 7 ottobre 2007 nello stabilimento di trattamento delle acque reflue di Hyperion a Los Angeles, California. \u00c8 stato diretto da James Cox (ed il suo team tra cui il produttore Billy Parks e il cameraman Joe Labisi), che aveva gi\u00e0 diretto i video di \"Ljudi invalidy\", \"All About Us\" e \"Friend or Foe\". Il video sembra abbia molti collegamenti al nazismo e all'olocausto. Tuttavia, nel sito ufficiale del gruppo, \u00e8 stata scritta una smentita che afferma: \"Le somiglianze alle uniformi di qualsiasi epoca e persona sono casuali e storicamente invalide.\"\nNel video, Lena sta tornando a casa sua dopo quella che sembra essere stata una notte di prostituzione. La seconda scena mostra Julia che si lava i denti in una cella per poi sputare violentemente sullo specchio davanti a lei. Quindi entra nella doccia e il ritornello viene cantato per la prima volta. Nel frattempo, Lena si veste con una divisa nazista [la divisa \u00e8 piuttosto sovietica/staliniana] e marcia verso il centro di detenzione dove Julia \u00e8 imprigionata. A quest'ultima viene dato del cibo, il quale viene gettato per terra. Dunque le si offre della vodka (o qualche superalcolico) che tracanna velocemente. Julia \u00e8 quindi ammanettata e percorre un corridoio con due guardie. Lena avanza marciando dalla parte opposta dell'edificio seguita da qualche guardia. Julia \u00e8 quindi portata fuori, incatenata ad un palo e spogliata, il che rivela che \u00e8 incinta. Lena ordina la fucilazione della gravida Julia ai suoi ufficiali, gridando \"Ready, Aim, Fire!\" (\"Puntare, mirare, fuoco!\"). Uno di questi ultimi \u00e8 interpretato da un membro della band, Troy. Il video finisce con la morte di Julia, un allarme che scatta e gli squilli di un telefono che segnalano probabilmente una sospensione dell'esecuzione giunta troppo tardi.\nLa versione censurata del video \u00e8 stata trasmessa per la prima volta su MTV Russia il 29 novembre 2007.\nLa censura.\nIl video presenta due versioni: una ufficiale (censurata), trasmessa solitamente in TV, e una non censurata, reperibile in internet.\nQuest'ultima, a differenza della versione ufficiale, ha una durata di circa 6 minuti, una base musicale diversa (anche se il testo rimane pressoch\u00e9 uguale alla versione con la censura), e pi\u00f9 scene rispetto al video ufficiale.\nPer cominciare, il posto in cui Julia viene uccisa \u00e8 pi\u00f9 grande rispetto all'altro video. Inoltre, ci sono delle persone in abito da sera che dall'alto guardano e ridono di Julia che sta per essere uccisa.\nIn pi\u00f9, in una delle scene iniziali, Lena, dopo essere tornata a casa dal suo giro di prostituzione, si sdraia sul letto e comincia a spogliarsi togliendosi interamente tutti i vestiti, comprese gli slip e il reggiseno (nel video originale si toglieva solo le calze). In seguito, indosser\u00e0 la divisa nazista e si guarder\u00e0 allo specchio per \"vedere se la cravatta le sta bene\".\nA Julia, quando \u00e8 ancora in cella, viene offerto del cibo e che subito rifiuta gettandolo dal tavolo. Allora le viene posto della vodka che berr\u00e0 ma la disguster\u00e0 molto (nell'altro video invece la beve senza disgustarsi).\nDopo aver bevuto la vodka, fa alle due guardie il gesto del dito medio e subito le vengono messe le manette e portata all'esterno, dove sta per arrivare Lena con gli altri soldati per ucciderla.\nQuando Julia viene fatta salire sul podio per essere fucilata, la guardia che l'ha accompagnata le leva con violenza la tunica che aveva indosso e leva le manette ai piedi per mettergliele alle mani, attaccate ad un palo.\nIl video termina nella maniera identica a quello originale, con Lena che si volta in seguito ad un suono di allarme e ad uno squillo di telefono.\nSuccesso in internet.\nIl video ha avuto molto successo in internet ed \u00e8 stato in testa alle classifiche di YouTube, raggiungendo nella sua prima settimana la prima posizione in Australia, Russia, Giappone, Francia e Nuova Zelanda e la terza posizione nel Regno Unito.\nIl video di \"Belyj pla\u0161\u010dik\" ha avuto una nomination come \"Video Of The Year 2007\" (video dell'anno 2007) su MTV Russia, arrivando secondo. Nelle sue prime settimane, ha raggiunto la prima posizione in Australia e superando artisti come Kylie Minogue e Delta Goodrem in molti paesi. Si \u00e8 mantenuta nella top 20 dei video pi\u00f9 visti nella posizione globale.\nIl video \u00e8 stato inoltre diffuso e di conseguenza \"evidenziato\" da molti siti di gossip.\nMaxi singolo.\nIl maxi singolo della canzone, intitolato anche \"Hyperion Plate\", nome derivato dalla location dove \u00e8 stato girato il video, era composto da un CD e un DVD.\nLe prime 1000 copie del maxi singolo \"Belyj pla\u0161\u010dik\" sono state riservate e messe in vendita il 9 aprile 2008 sullo store ufficiale del gruppo, le quali erano numerate e autografate dalle t.A.T.u. in persona. Successivamente il disco \u00e8 stato pubblicato l'8 maggio (in numero limitato) e il 20 maggio (senza restrizioni). \nOltre alla canzone stessa, il CD contiene 5 remix, la versione inglese del brano, \"White Robe\", e la traccia \"220\", poi divenuta secondo singolo.\nNel DVD sono contenuti la versione televisiva del video, la versione incensurata, il \"making of\" di 90 minuti e altri contenuti speciali.\nTracce.\nCD\nDVD"}
{"id": "1441448", "revid": "23117", "url": "https://it.wikipedia.org/wiki?curid=1441448", "title": "Jos\u00e9 Eduardo Rosa Vale Castro", "text": ""}
{"id": "1441449", "revid": "767487", "url": "https://it.wikipedia.org/wiki?curid=1441449", "title": "...e si salv\u00f2 solo l'Aretino Pietro, con una mano davanti e l'altra dietro...", "text": "...e si salv\u00f2 solo l'Aretino Pietro, con una mano davanti e l'altra dietro... \u00e8 un film del 1972 diretto da Silvio Amadio, del filone Decamerotico.\nTrama.\nLe tre figlie di Madonna Violante: Nanna, Concetta e Fiorenza hanno un solo pensiero, vale a dirsi spassarsela il pi\u00f9 possibile con gli uomini.\nVenendo a sapere che uno dei contadini della casata, tale Torello, \u00e8 possente, attraente e molto prestante, Concetta se lo porta in casa.\nIntanto Fiorenza, facendo credere al marito di essere fuori citt\u00e0 per penitenza, si gode i favori di Fra' Crispino; anche Nanna li raggiunge pochi giorni dopo, ma resta delusa perch\u00e9 il frate s'\u00e8 evirato per penitenza.\nScontenta ritorna dal marito Alfiuccio che, per\u00f2, tradisce subito concedendosi a tre amici e subito dopo a Fra' Fazio, dopo essersi dichiarata morta.\nDopo Fra' Fazio, Nanna soddisfer\u00e0 tutti gli altri frati fino a rimanerne incinta; a questo punto decide di \"ritornare in vita\" e d'imbrogliare Alfiuccio."}
{"id": "1441450", "revid": "6923", "url": "https://it.wikipedia.org/wiki?curid=1441450", "title": "Diatesi media", "text": "La diatesi media si interpone fra le diatesi attiva e passiva. Questa diatesi esiste in greco, oltre che in sanscrito; si pensa fosse proprio della lingua proto-indeuropea. In greco pu\u00f2 avere tre funzioni: quella riflessiva,quella di interesse all'azione ed anche quella dinamica. Pertanto, ad esempio, \u03b3\u03c1\u03ac\u03c6\u03bf\u03bc\u03b1\u03b9 (forma medio-passiva di \u03b3\u03c1\u03ac\u03c6\u03c9, scrivo) pu\u00f2 significare sia \"sono scritto\", sia \"scrivo per me\", sia \"mi scrivo\", sia \"faccio scrivere\".\nEsistono inoltre numerosi verbi, detti deponenti, che si trovano soltanto alla forma medio-passiva ma significato attivo, indicando una certa partecipazione del soggetto nell'azione. Prendiamo come esempio il verbo \u03bc\u03ac\u03c7\u03bf\u03bc\u03b1\u03b9 (combattere).\n\u03a4\u03af\u03c2 \u03c4\u03ac\u03c1 \u03c3\u03c6\u03c9\u03b5 \u03b8\u03b5\u1ff6\u03bd \u1f14\u03c1\u03b9\u03b4\u03b9 \u03be\u03c5\u03bd\u03ad\u03b7\u03ba\u03b5 \u03bc\u03ac\u03c7\u03b5\u03c3\u03b8\u03b1\u03b9; (Omero) \"Quale degli d\u00e8i li ha portati a combattere per mezzo di una disputa\"?\nEffettivamente, \u03bc\u03ac\u03c7\u03b5\u03c3\u03b8\u03b1\u03b9 \u00e8 infinito presente medio-passivo, eppure in questo caso ha funzionamento attivo. Lo stesso discorso vale, ad esempio, per i verbi \u03b2\u03bf\u03cd\u03bb\u03bf\u03bc\u03b1\u03b9 (volere) e \u1f10\u03c1\u03b3\u03ac\u03b6\u03bf\u03bc\u03b1\u03b9 (lavorare).\nLe desinenze medie principali sono -\u03bc\u03b1\u03b9,-\u03c3\u03b1\u03b9,-\u03c4\u03b1\u03b9,-\u03c3\u03b8\u03bf\u03bd,-\u03c3\u03b8\u03bf\u03bd,-\u03bc\u03b5\u03b8\u03b1/-\u03bc\u03b5\u03c3\u03b8\u03b1,-\u03c3\u03b8\u03b5,-\u03bd\u03c4\u03b1\u03b9."}
{"id": "1441453", "revid": "767487", "url": "https://it.wikipedia.org/wiki?curid=1441453", "title": "Le notti peccaminose di Pietro l'Aretino", "text": "Le notti peccaminose di Pietro l'Aretino \u00e8 un film del 1972 diretto da Manlio Scarpelli, del filone Decamerotico.\nTrama.\nLa figura di Pietro Aretino non ricopre nessun ruolo in questa pellicola. Il film infatti narra il viaggio di una cortigiana che induce la figlia alla prostituzione presso ceti abbienti.\nTutto si svolge in una Roma baccanale e volgare.\nCuriosit\u00e0.\nIl film \u00e8 stato girato a Fabriano: Palazzo Moscatelli, Teatro Gentile, e ad Arpino (FR) localit\u00e0 Civitavecchia"}
{"id": "1441460", "revid": "1305772", "url": "https://it.wikipedia.org/wiki?curid=1441460", "title": "San Teodulo", "text": ""}
{"id": "1441462", "revid": "44627", "url": "https://it.wikipedia.org/wiki?curid=1441462", "title": "I'm Going Mad", "text": ""}
{"id": "1441463", "revid": "287204", "url": "https://it.wikipedia.org/wiki?curid=1441463", "title": "Flusso molecolare bipolare", "text": "I flussi molecolari bipolari (pi\u00f9 semplicemente flussi bipolari) sono dei flussi continui di materia gassosa ionizzata (plasma) che fuoriescono dai due poli di una stella. Compaiono in vari stadi dell'evoluzione stellare: nelle protostelle e nella fase T Tauri, quando la stella \u00e8 ancora molto giovane, e nelle nebulose planetarie (nebulose bipolari), ovvero ci\u00f2 che resta, assieme alla nana bianca, di una stella di piccola massa nelle sue ultime fasi evolutive.\nIn entrambi i casi i flussi bipolari consistono principalmente di gas in forma molecolare, che viaggia nello spazio ad una velocit\u00e0 di decine e perfino centinaia di km/s; nel caso delle stelle giovani si estendono anche per oltre un parsec dalla stella che li ha originati.\nFlussi nelle stelle giovani.\nNel caso delle stelle giovani, il flusso bipolare \u00e8 guidato da getti altamente collimati.\nI getti sono per\u00f2 meno spessi dei flussi e pertanto pi\u00f9 difficili da osservare direttamente (nel visibile). Tuttavia i getti, emessi a velocit\u00e0 superiori a quella del suono, riscaldano la zona circostante a temperature di varie migliaia di kelvin; si ha pertanto una notevole emissione di radiazioni nell'infrarosso, facilmente identificabili dai telescopi dotati di apparecchiature in grado di rilevarli. Durante l'osservazione appaiono spesso come degli agglomerati o degli archi lungo la direzione del getto, detti \"bow shock molecolari\", osservabili soprattutto quando l'idrogeno molecolare emette radiazioni dopo esser stato eccitato.\nI flussi bipolari osservabili nelle nebulose oscure, regioni di forte formazione stellare, sono costituiti da monossido di carbonio riscaldato dalla presenza di giovani stelle, ancora in uno stadio evolutivo precoce (con un'et\u00e0 non superiore a 10 000 anni). Si ritiene infatti che i bow shocks si formino quando i flussi spazzano le dense regioni di gas circostanti.\nI getti delle T Tauri - stelle ancora molto giovani, ma in uno stadio evolutivo pi\u00f9 avanzato - producono simili bow shocks, che per\u00f2 sono osservabili nella lunghezza d'onda del visibile; questi fenomeni prendono il nome di oggetti di Herbig-Haro (oggetti HH). &lt;br&gt;Le stelle T Tauri si trovano solitamente in ambienti scarsamente densi; l'assenza di gas e polveri intorno all'astro significa che gli oggetti HH hanno una scarsa capacit\u00e0 di trattenerli. Di conseguenza hanno meno probabilit\u00e0 di essere associati ai flussi bipolari.\nLa presenza dei flussi bipolari mostra come la stella centrale stia affrontando un processo di accrescimento a partire dalla materia contenuta in un disco circumstellare. Il getto si origina a causa del momento angolare che la materia assume mentre precipita spiraleggiando dal disco di accrescimento verso la stella centrale; infatti, se i flussi non esistessero, non esisterebbe neppure il disco di accrescimento, e la stella non si formerebbe mai.\nFlussi nelle stelle evolute.\nI flussi bipolari delle stelle in un avanzato stato evolutivo si originano come venti sferici simmetrici (denominati \"venti post-AGB\"), emanati dalla superficie di una Gigante rossa nelle sue ultime fasi di vita. I venti sono convogliati in coni di gas dai campi magnetici o dalla compagna (se si tratta di un sistema binario) secondo dinamiche ancora non molto ben conosciute. I flussi bipolari dopo un certo tempo tendono ad evolvere in nebulose planetarie."}
{"id": "1441464", "revid": "78273", "url": "https://it.wikipedia.org/wiki?curid=1441464", "title": "Ottavio d'Acquaviva", "text": ""}
{"id": "1441465", "revid": "110312903", "url": "https://it.wikipedia.org/wiki?curid=1441465", "title": "Parallelogramma delle forze", "text": ""}
{"id": "1441467", "revid": "767487", "url": "https://it.wikipedia.org/wiki?curid=1441467", "title": "L'Aretino nei suoi ragionamenti sulle cortigiane, le maritate e... i cornuti contenti", "text": "L'Aretino nei suoi ragionamenti sulle cortigiane, le maritate e... i cornuti contenti \u00e8 un film del 1972 diretto da Enrico Bomba, del filone Decamerotico.\nTrama.\nMadonna Violante va a Roma a trovare le tre figlie Armida, Lorenza e Vanna, che non vede da molti anni; prima per\u00f2 si ferma dall'amica Antonia, dalla quale apprende molte cose disdicevoli sul loro conto."}
{"id": "1441468", "revid": "729019", "url": "https://it.wikipedia.org/wiki?curid=1441468", "title": "Societ\u00e0 Agricola Italiana Gomma Autarchica", "text": "La societ\u00e0 Agricola Italiana Gomma Autarchica o in sigla SAIGA \u00e8 stata una societ\u00e0 che rappresenta uno dei tipici esempi della politica dell'autarchia del regime fascista subito prima della Seconda guerra mondiale. Era nata il 30 dicembre 1937 con sede a Roma.\nAll'epoca la gomma era esclusivamente di origine naturale e abbandonata da anni la produzione dalle piante selvatiche di Hevea brasiliensis dell'Amazzonia, si era imposta la produzione delle piantagioni tutte concentrate nel Sud-est asiatico, in particolare in Malaysia. Il commercio era esclusivamente in mani britanniche e gi\u00e0 all'epoca delle Sanzioni economiche l'Italia aveva avuto gravi difficolt\u00e0 di approvvigionamento.\nIn quell'epoca il Centro Chimico Militare che era un'espressione tecnico-scientifica del Ministero della Guerra aveva tentato di trovare qualche altro prodotto succedaneo. L'Italia era riuscita ad avere la collaborazione di una societ\u00e0 degli Stati Uniti: la International Rubber Company che aveva svolto studi applicativi di estrarre gomma dal guayule, un arbusto che cresce bene nelle aree semidesertiche del Messico e del Sud ovest degli Stati Uniti.\nSecondo gli studi applicativi per la situazione italiana, fu scelta come area di coltivazione la zona di Cerignola nel Tavoliere delle Puglie, che ha un clima sufficientemente caldo e asciutto per lo sviluppo dell'arbusto, dopo il fallimento dei tentativi di coltivare la pianta in Libia.\nIl Ministero dell'industria spinse la Pirelli e l'IRI a costituire la SAIGA. Il potere politico concesse a detta societ\u00e0 il monopolio per la detenzione dei semi e quello della coltivazione degli arbusti, nonch\u00e9 l'esclusiva per la produzione e la commercializzazione di tale gomma. I piani furono subito faraonici: si prevedeva in breve tempo di giungere a 10.000 tonnellate all'anno, un terzo circa del consumo italiano.\nIl clima di tensione determinato dallo scoppio della guerra, e poi la successiva entrata in guerra degli Stati Uniti, interruppero i contatti con il partner americano. Con il tipico oscillare delle politiche autarchiche il progetto venne repentinamente abbandonato per tentare una strada completamente diversa: la gomma sintetica. La societ\u00e0 venne liquidata il 24 maggio 1947."}
{"id": "1441471", "revid": "121837", "url": "https://it.wikipedia.org/wiki?curid=1441471", "title": "Flusso bipolare", "text": ""}
{"id": "1441475", "revid": "122511647", "url": "https://it.wikipedia.org/wiki?curid=1441475", "title": "Vendetta del Salvatore", "text": "La Vendetta del Salvatore (\"Vindicta Salvatoris\") \u00e8 un apocrifo del Nuovo Testamento facente parte del Ciclo di Pilato, riferito a Ponzio Pilato, prefetto della Giudea (26-36) implicato nel processo di Ges\u00f9. \u00c8 composto in latino e risale al medioevo: i principali manoscritti risalgono al IX-XIV secolo. \nHa in comune molti temi presenti negli apocrifi Morte di Pilato e Guarigione di Tiberio, probabilmente derivando questi tre i racconti da un testo precedente, forse del VI secolo.\nIl testo racconta gli avvenimenti immediatamente successivi alla morte di Ges\u00f9, con notevoli errori e imprecisioni storiche e con toni prettamente antisemiti. Tito, re di Burdigalla (Bordeaux) in Libia al tempo dell'imperatore Tiberio, viene miracolosamente guarito dalla lebbra da un cristiano. Parte con Vespasiano per punire i Giudei per la recente e ingiusta morte di Ges\u00f9. Distruggono Gerusalemme, imprigionano Pilato, grazie a Volusiano trovano Veronica e il panno sul quale era rimasto impresso il volto di Ges\u00f9. Grazie al panno l'imperatore Tiberio a Roma viene guarito dalla lebbra."}
{"id": "1441476", "revid": "767487", "url": "https://it.wikipedia.org/wiki?curid=1441476", "title": "I giochi proibiti de l'Aretino Pietro", "text": "I giochi proibiti de l'Aretino Pietro \u00e8 un film del 1972 diretto da Piero Regnoli del filone decamerotico, tratto dai \"Ragionamenti\" di Pietro Aretino. La pellicola \u00e8 divisa in quattro episodi: \"Una suora\", \"La truffa\", \"4 mogli\" e \"Il miracolo\".\nTrama.\nQuattro donne di Gubbio, Angelica, Lisa, Violetta e Bettina, vengono condotte in tribunale dai rispettivi mariti ed amanti: ognuna \u00e8 accusata di aver commesso adulterio.\n&lt;br&gt;Una suora\n&lt;br&gt;Una giovane donna, Tessa, viene costretta dalla famiglia a farsi suora e prendere il nome di suor Angelica della carit\u00e0. Lei ha una relazione amorosa segreta con Enrico e nessuno dei due vuole rinunciare all'altro. Suor Angelica organizza un incontro clandestino in convento con Enrico promettendogli una notte d'amore. In realt\u00e0, sfrutta il fidanzato per dare piacere a tutte le consorelle. Quando Enrico si infortuna e scopre l'inganno denuncia la bella Tessa.\n&lt;br&gt;La truffa\n&lt;br&gt;Eugenia, moglie di un ricco banchiere, si lamenta con il marito che la serva Lisa ha troppo lavoro e poco tempo da dedicarle e quindi pretende che venga assunto un servitore che la aiuti. Eugenia fa in modo che il marito assuma Bitto, il proprio amante. In realt\u00e0, Bitto e Lisa sono amanti e hanno programmato di truffare i ricchi padroni con una storia di adulterio ed estorcere loro una grossa somma di denaro. Scoperto l'inganno, lei viene denunciata e lui diventa il servitore \"particolare\" del ricco banchiere.\n&lt;br&gt;4 mogli\n&lt;br&gt;Quattro uomini si ritrovano spesso in una locanda per bere e giocare trascurando le rispettive mogli. Queste si lamentano dell'inerzia dei loro mariti, ma inutilmente. In realt\u00e0, gli uomini dopo la locanda frequentano una compaesana sordomuta di facili costumi e l\u00ec sfogano i loro desideri carnali. Le mogli, scoperto l'adulterio, si sostituiscono alla ragazza e fanno l'amore con i rispettivi mariti senza che loro se ne accorgano. L'inganno ha vita breve e quando gli uomini si rendono conto di essere stati raggirati pretendono che venga denunciata Violetta, organizzatrice dello scambio.\n&lt;br&gt;Il miracolo\n&lt;br&gt;Bettina, moglie di un uomo ossessionato dalla gelosia, \u00e8 stanca della propria vita fatta di privazioni e assurdi controlli. Un giorno, passa per la questua frate Luce che la aiuta a fuggire facendo credere a tutti che la donna si \u00e8 suicidata gettandosi nel pozzo. In aperta campagna, i due si abbandonano alla lussuria e vengono scoperti dai confratelli di frate Luce che pretendono di \"giacere\" anche loro con la donna. Bettina accetta e va a vivere al convento. Quando la donna rimane incinta, frate Luce organizza una cerimonia al pozzo con il marito che ancora si dispera per la perdita della moglie e qui, miracolosamente, Bettina viene issata viva e vegeta. Tutto sembra risolto, ma otto mesi dopo nasce un bel bambino nero, figlio dell'unico frate nero del convento, che rende palese il tradimento e fa finire Bettina in tribunale denunciata dal marito per adulterio.\nDopo aver sentito tutte le storie amorose delle donne, il giudice le assolve e finiscono tutti a letto insieme."}
{"id": "1441481", "revid": "117701128", "url": "https://it.wikipedia.org/wiki?curid=1441481", "title": "Fucile ad avancarica con sistema di accensione a percussione", "text": "Il fucile ad avancarica con sistema di accensione a percussione \u00e8 l'arma da fuoco militare tipica della prima met\u00e0 dell'Ottocento.\nNacque come evoluzione diretta del fucile ad avancarica con sistema di accensione a focile e si svilupp\u00f2 in differenti configurazioni, fra cui quella che ebbe pi\u00f9 successo fu il sistema con luminello e capsula fulminante.\nPer quanto riguarda il funzionamento di quest'ultima il caricamento avviene, un colpo alla volta, per mezzo di cartucce contenenti, in un unico involucro di carta sottile, la carica di lancio di polvere nera e la palla sferica di piombo. Nell'uso militare, strappata con i denti la cartuccia, il soldato versa la polvere nella canna mantenuta in verticale con la volata verso l'alto, quindi vi inserisce la carta appallottolata, e infine la palla, pressando il tutto con energici colpi dell'asta di caricamento.\nQuindi, dopo aver armato il cane, si investe il luminello dell'arma con una piccola capsula a percussione di rame, contenente fulminato di mercurio o clorato di potassio.\nL'operazione nel suo insieme non \u00e8 semplice e per essere svolta rapidamente richiede una certa abilit\u00e0, soprattutto nella confusione della battaglia: negli scontri difficilmente era possibile sparare molti colpi, e nel combattimento ravvicinato il fucile era di fatto inservibile, costringendo il soldato all'uso della sola baionetta."}
{"id": "1441483", "revid": "767487", "url": "https://it.wikipedia.org/wiki?curid=1441483", "title": "Tilar\u00e1n", "text": "Tilar\u00e1n \u00e8 un distretto della Costa Rica, capoluogo del cantone omonimo, nella provincia di Guanacaste."}
{"id": "1441484", "revid": "287204", "url": "https://it.wikipedia.org/wiki?curid=1441484", "title": "Ottavio Acquaviva d'Aragona", "text": ""}
{"id": "1441486", "revid": "287204", "url": "https://it.wikipedia.org/wiki?curid=1441486", "title": "Sumov Atl\u00e9tico Clube", "text": "Sumov Atl\u00e9tico Clube \u00e8 una squadra brasiliana di club di calcio a 5 della citt\u00e0 di Fortaleza, Cear\u00e1, che \u00e8 stata a lungo considerata la pi\u00f9 forte formazione di futsal del Brasile. La sua sede \u00e8 presso il \"Gin\u00e1sio A\u00e9cio de Borba\", ottenuto dalla prefettura municipale in regime di comodato per le attivit\u00e0 sportive da esso realizzate.\nStoria.\nIl Sumov fu fondato il 12 agosto 1965, inizialmente mantenuto dalla Superintend\u00eancia Municipal de Obras e Via\u00e7\u00e3o (SUMOV) della prefettura di Fortaleza, nel periodo in cui divent\u00f2 la squadra con pi\u00f9 vittorie nella Ta\u00e7a Brasil de Futsal, vincendo cinque edizioni del prestigioso trofeo in soli 15 anni.\nAttualmente, la squadra vive un momento di seria crisi finanziaria che \u00e8 cominciata quando la soprintendenza Municipale fu estinta nel 1997 e la prefettura municipale smise di patrocinare economicamente la formazione, a partire dall'anno 2000. Tuttavia la squadra ebbe ugualmente la forza di vincere la sua ultima Coppa del Brasile nel 2001, la sua sesta, vinta grazie alla collaborazione ed al contributo della \"Universidade de Caxias do Sul\"."}
{"id": "1441487", "revid": "767487", "url": "https://it.wikipedia.org/wiki?curid=1441487", "title": "Shout (film)", "text": "Shout \u00e8 un film del 1991 diretto da Jeffrey Hornaday.\nTrama.\nIl film \u00e8 ambientato alla Benedict Boys Home, in Texas. Jesse Tucker e i suoi quattro amici vivono e lavorano con altri ragazzi sotto la stretta guida di Eugene, che ha un'adorabile figlia Sara. Hanno un insegnante di musica Jack Cabe che \u00e8 appassionato di rock and roll e insegna loro lo stesso, con grande irritazione di Eugene che vuole licenziarlo ma lo lascia dopo un avvertimento, Jack poi dice loro di organizzare in qualche modo una radio e ascolta lo spettacolo Midnight Rider. Jesse scommette con i ragazzi che farebbe sesso con Sara ma invece si innamora di lei.\nVanno al club dove vedono persone che si divertono con il rock n roll fino in fondo e Jesse si lascia ispirare e d\u00e0 una performance impressionante sul palco. Jack Cabe ha un alterco con lo sceriffo della citt\u00e0, che \u00e8 irritato dai suoi modi ribelli e decide di scoprire la verit\u00e0 sul suo passato.\nA scuola Jesse e i suoi amici entrano in contatto con le ragazze mentre assistono a una conferenza sugli effetti inquinanti della musica e della televisione moderne. Uno dei ragazzi che \u00e8 attratto da Sara le racconta della scommessa. Dopo la sua rabbia iniziale, viene conquistata da Jesse dal suo comportamento onesto e dalla sua verit\u00e0.\nJack Cabe viene scoperto essere un assassino in fuga e fugge vedendo i poliziotti a casa sua. Jesse ruba l'auto di Eugene e va da Jack dove confida di un omicidio accidentale avvenuto difendendo il suo amico di colore in un club dove sono stati invitati a dare spettacolo Rock 'N' Roll. Jesse gli chiede di smettere di correre, ma Jack gli chiede di stare zitto e lo allontana.\nJesse torna a casa dei ragazzi. Fa tutto il possibile per sopravvivere l\u00ec, inclusa Sara per tenersi fuori dai guai con suo padre.\nAd una fiera dove \u00e8 stato chiesto di suonare la band Benedict's Boys, iniziano con la solita musica, ma vedendo Jack arrendersi, Jesse si fa avanti e inizia a suonare rock n roll con grande gioia dei giovani che rispondono immediatamente e ballano invitando gesti di disapprovazione da parte di anziani. L'ultima scena in cui viene mostrato Eugene che cerca senza successo di fermare la band mentre sua figlia si alza con gioia pronta a riprendere la sua relazione con Jesse."}
{"id": "1441502", "revid": "466539", "url": "https://it.wikipedia.org/wiki?curid=1441502", "title": "Adso da Melk", "text": "Adso da Melk \u00e8 un personaggio immaginario, co-protagonista e narratore nel romanzo \"Il nome della rosa\" di Umberto Eco.\nDescrizione.\nAdso \u00e8 un novizio benedettino del XIV secolo, figlio cadetto del barone di Melk. Mentre si trova con la famiglia in Toscana viene affidato, quale allievo, al francescano Guglielmo da Baskerville, ci\u00f2 per consiglio di Marsilio da Padova, e assiste quindi all'incontro che si tenne nell'abbazia.\nIl suo nome deriva dal verbo latino \"adsum\", cio\u00e8 \"esserci, essere presente, testimoniare\" che \u00e8 esattamente ci\u00f2 che Adso fa in tutta la storia.\nLa sua figura, come ricorda il libro stesso, \u00e8 correlata a quella del monaco effettivamente esistito Adso da Montier-en-Der.\nAdattamenti.\nNel film \"Il nome della rosa\" del 1986 il personaggio di Adso da Melk \u00e8 stato interpretato da Christian Slater.\nUna delle importanti differenze tra il libro e il film \u00e8 quella dell'appartenenza di Adso (nel libro monaco benedettino) all'Ordine dei Francescani, che probabilmente \u00e8 un'esigenza di Annaud per assimilare visivamente le tonache marroni dei protagonisti e differenziarle cromaticamente da quelle grigie dei benedettini titolari dell'Abbazia.\nNella miniserie televisiva \"Il nome della rosa\" del 2019, Adso \u00e8 interpretato da Damian Hardung."}
{"id": "1441503", "revid": "1568601", "url": "https://it.wikipedia.org/wiki?curid=1441503", "title": "Ghiacciaio della Tribolazione", "text": "Il ghiacciaio della Tribolazione (\"Glacier de la Tribulation\" in francese) \u00e8 un ghiacciaio che si trova nel massiccio del Gran Paradiso nel versante valdostano.\nDescrizione.\n\u00c8 contornato da alte vette: la Testa della Tribolazione (3650\u00a0m), la Pointe de la lune (3777\u00a0m), la cresta Gastaldi, (3894\u00a0m), il Roc (4026\u00a0m), il Gran Paradiso (4061\u00a0m), il Piccolo Paradiso (3926\u00a0m) e la becca di Montandayn\u00e9 (3838\u00a0m). Con i suoi 507 ettari di estensione \u00e8 il pi\u00f9 vasto del massiccio. Si trova nell'alta Valnontey, valle laterale della val di Cogne.\nNel 2009 le sue caratteristiche principali erano: lunghezza 3,08\u00a0km., esposizione nord-est, inclinazione media 19\u00b0, quota massima 3888 metri, quota minima 2759 metri. Nel 1932 la profondit\u00e0 massima del ghiacciaio era di metri 150 e la profondit\u00e0 media era di metri 40."}
{"id": "1441515", "revid": "6923", "url": "https://it.wikipedia.org/wiki?curid=1441515", "title": "Ni (kana)", "text": "\u306b in hiragana o \u30cb in katakana \u00e8 un kana giapponese e rappresenta una mora. La sua pronuncia \u00e8 . Il katakana \u30cb \u00e8 identico al kanji \u4e8c (\"lett.\" \"Due\") (leggermente pi\u00f9 lungo il secondo segno), con la stessa pronuncia."}
{"id": "1441517", "revid": "125364516", "url": "https://it.wikipedia.org/wiki?curid=1441517", "title": "Ubisoft Montreal", "text": "Ubisoft Montreal \u00e8 uno studio di sviluppo di videogiochi canadese, con sede a Montr\u00e9al, e propriet\u00e0 della francese Ubisoft.\nStoria.\nL'uso del francese in Qu\u00e9bec e la vicinanza al mercato degli Stati Uniti sono tra i motivi che hanno portato l'azienda ad aprire lo studio. Martin Tremblay prese la posizione di vicepresidente esecutivo nel 1999 e venne promosso a direttore generale l'anno successivo. Ubisoft Montreal, con pi\u00f9 di 2.100 dipendenti, \u00e8 il pi\u00f9 grande studio di sviluppo della societ\u00e0 Ubisoft e il pi\u00f9 grande di tutta l'industria di sviluppo di videogiochi presenti in Nord America e in Europa."}
{"id": "1441518", "revid": "186283", "url": "https://it.wikipedia.org/wiki?curid=1441518", "title": "\u30cb", "text": ""}
{"id": "1441519", "revid": "186283", "url": "https://it.wikipedia.org/wiki?curid=1441519", "title": "\u306b", "text": ""}
{"id": "1441522", "revid": "1305772", "url": "https://it.wikipedia.org/wiki?curid=1441522", "title": "Hecelchak\u00e1n", "text": "Hecelchak\u00e1n \u00e8 uno degli 11 comuni dello stato della Campeche, Messico; si estende per un'area di 1.331,99\u00a0km\u00b2 con una popolazione di 28.306 abitanti secondo il censimento del 2010.\nConfina al nord e con il comune di Calkin\u00ed; a est con lo stato messicano dello Yucat\u00e1n e con il comune di Hopelch\u00e9n; a sud con il comune di Tenabo e a ovest con il Golfo del Messico con un litorale di 24\u00a0km.\nLocalit\u00e0 principali.\nA capo del comune c'\u00e8 la citt\u00e0 di Hecelchak\u00e1n con 10.285 abitanti; le altre localit\u00e0 sopra i 1000 abitanti, con le relative popolazioni al 2010, sono:"}
{"id": "1441523", "revid": "1318658", "url": "https://it.wikipedia.org/wiki?curid=1441523", "title": "Prince of Persia (serie)", "text": "Prince of Persia \u00e8 una serie di videogiochi creata da Jordan Mechner nel 1989 e prodotta da Br\u00f8derbund. Dopo il 1999, i successivi titoli della serie furono sviluppati dalla Ubisoft.\nTrilogia classica.\n\"Prince of Persia\".\nPrimo capitolo della serie, intitolato semplicemente \"Prince of Persia\". Sviluppato da Br\u00f8derbund. La trama \u00e8 incentrata in Persia dove il visir del sultano cerca di impossessarsi del trono e sposare la principessa. Il protagonista, vero amore della principessa, viene imprigionato ma alla fine riesce a fuggire e qui inizia la sua lunga corsa per salvare la principessa dal visir. Durante il viaggio s'imbatte in uno specchio magico che si rompe liberando cos\u00ec la sua Ombra, uno spirito malefico che rappresenta l'incarnazione del lato malvagio del protagonista. Il principe affronta le trappole e gli uomini del visir riuscendo a sconfiggerlo e dopodich\u00e9 dovr\u00e0 affrontare l'Ombra. \u00c8 stato pubblicato per molte piattaforme, tra cui Amiga, Apple II, Apple Macintosh, MS-DOS, Nintendo Entertainment System, Game Boy, un remake con grafica migliorata e nuovi livelli su Super Nintendo e Sega Mega Drive e un rifacimento sviluppato da Gameloft e pubblicato da Ubisoft con il titolo Prince of Persia Classic per Xbox 360, iOS e Android. Il gioco \u00e8 stato considerato all'epoca rivoluzionario per il suo gameplay nuovo e innovativo.\n\"Prince of Persia 2: The Shadow and the Flame\".\nSecondo capitolo della serie e seguito del precedente sempre sviluppato da Br\u00f8derbund. Il giovane principe che ha salvato la principessa le chiede di sposarla, tuttavia il visir riesce a fuggire dalla prigione e con la sua magia assume le sembianze del principe spacciandosi per lui e accusando il vero principe di essere il visir. Il principe \u00e8 costretto a fuggire e il visir con la sua magia lo fa naufragare su un'isola deserta. Nel mentre il visir con le sembianze del principe si \u00e8 imposto come reggente del regno assumendo il comando e instaurando una dittatura. Il videogioco \u00e8 stato distribuito l'8 dicembre 1993 per Mac OS, MS-DOS e Super Nintendo e nel 2013 un rifacimento sviluppato da Ubisoft Pune e pubblicato da Ubisoft con il titolo omonimo per iOS e Android.\n\"Prince of Persia 3D\".\nTerzo e ultimo capitolo della trilogia classica. Sviluppato da Red Orb Entertainment. Dopo aver sconfitto il visir una volta per tutte, Il principe e il Sultano vengono invitati al palazzo del fratello di quest'ultimo, Assan. I due si recano da esso e si scopre che il fratello del Sultano ha intenzione di uccidere il principe e che ha rapito il Sultano. Questo astio nei confronti del principe \u00e8 dovuto perch\u00e9 anni prima il Sultano e suo fratello avevano stretto un patto in cui la principessa avrebbe sposato il figlio di Assan, ovvero suo cugino. Il principe inizia cos\u00ec la sua avventura nel liberare il sultano e sconfiggere Assan. Il gioco fu un flop a causa dei numerosi bug ed errori presenti nel videogioco. Per colpa di tale insuccesso, il franchise fu chiuso e successivamente acquistato dalla Ubisoft che ricominci\u00f2 la saga con una nuova storia e un nuovo protagonista. Il videogioco \u00e8 stato pubblicato su Microsoft Windows nel 1999 e successivamente su console Dreamcast, con il titolo Prince of Persia: Arabian Nights e vari miglioramenti, nel 2000.\nSaga delle \"Sabbie del Tempo\".\n\"Prince of Persia: Le sabbie del tempo\".\nPrimo capitolo della saga \"Le Sabbie del Tempo\". Con l'acquisizione del franchise, la Ubisoft cre\u00f2 una nuova storia e un nuovo protagonista. In tale versione il gioco fu reso con la grafica dell'epoca in terza persona in 3D. Anche il sistema di combattimento \u00e8 stato modificato rendendolo pi\u00f9 difficile. In questa saga, il principe \u00e8 figlio del Re di Persia e durante l'assedio a una citt\u00e0 partecipa all'assalto insieme al padre riuscendo a recuperare il pugnale magico chiamato \"Pugnale del Tempo\" e la \"Clessidra del Tempo\", che d\u00e0 potere al pugnale. Per incitamento del visir Zervan, il principe utilizza il pugnale liberando il potere delle sabbie del tempo e scatenando la distruzione della citt\u00e0 di Azad. Qui le persone vengono tramutate in mostri di sabbie privi di coscienza e immortali. Il principe \u00e8 riuscito a salvarsi dalla distruzione venendo protetto dal pugnale. Solamente lui pu\u00f2 uccidere le creature e con il pugnale pu\u00f2 riavvolgere il tempo di qualche minuto, cambiando il suo destino. Durante la sua avventura viene affiancato dalla principessa Farah che lo aiuter\u00e0 nella sua missione. Il videogioco fu un grande successo e venne pubblicato su PlayStation 2, Xbox, GameCube, Microsoft Windows e Game Boy Advance nel 2003.\nUn remake del videogioco viene annunciato durante l'evento Ubisoft Forward in data 10 settembre 2020. Il gioco include la risoluzione 4K, filtri grafici, e contenuti estetici della serie classica. La pubblicazione inizialmente \u00e8 stata prevista per il 21 gennaio 2021 su PlayStation 4, Xbox One e Microsoft Windows, successivamente \u00e8 stata rinviata al 18 marzo 2021 per PlayStation 5, PlayStation 4, Xbox One, Xbox Series X, Xbox Series S, Nintendo Switch e Microsoft Windows, e infine a data da destinarsi.\n\"Battles of Prince of Persia\".\nSpin-off della saga \"Le Sabbie del Tempo\" pubblicato per Nintendo DS. La trama si svolge tra \"Prince of Persia: Le sabbie del tempo\" e \"Prince of Persia: Spirito guerriero\". Qui il principe scopre che \u00e8 braccato dalla creatura demoniaca Dahaka per aver cambiato il suo destino. Mentre fugge crea accidentalmente un conflitto tra India e Persia e inoltre affronter\u00e0 delle creature oscure risvegliate dal fratello di Farah che vuole vendicarsi.\n\"Prince of Persia: Le sabbie dimenticate\".\nQuarto capitolo della saga ma non \u00e8 un vero sequel ma un midquel, ambientato durante i sette anni trascorsi tra \"Prince of Persia: Le sabbie del tempo\" e \"Prince of Persia: spirito guerriero\". Pubblicato su Xbox 360, Playstation 3, Wii, Playstation Portable e Microsoft Windows nel 2010. La versione connessa alla serie delle Sabbie del Tempo \u00e8 quella sulle piattaforme Playstation 3, Xbox 360 e PC, mentre le versioni Wii, Playstation Portable si discostano notevolmente, mantenendo solo alcune similarit\u00e0 nell'aspetto fisico del protagonista. La versione principale cio\u00e8 connessa alla saga delle Sabbie del Tempo comincia poco tempo dopo gli eventi di \"Battle of Prince of Persia\", qui il principe viene mandato da suo fratello Malik in Israele per imparare cosa significa essere un Re. Qui aiuter\u00e0 il fratello ad affrontare l'esercito maledetto di Re Salomone risvegliato.\n\"Prince of Persia: Spirito guerriero\".\nSecondo capitolo della saga e sempre sviluppato da Ubisoft. Ambientato sette anni dopo gli eventi del precedente capitolo, qui il principe \u00e8 braccato da una creatura demoniaca chiamata Dahaka, il Guardiano del Tempo, che ha intenzione di ucciderlo perch\u00e9 il Principe ha utilizzato il pugnale del tempo ad Azad diverse volte cambiando il suo destino e il Dahaka ha il compito di correggere tale cosa uccidendo il principe. Cos\u00ec il principe decide di cambiare ancora una volta il suo destino decidendo di recarsi sull'Isola del Tempo, il luogo di creazione della clessidra e del pugnale. Qui incontra la sacerdotessa Kaileena che lo ostacoler\u00e0 nel suo viaggio ma alla fine s'innamorer\u00e0 di lui. Il principe con un medaglione del tempo comincia a viaggiare nel tempo per cercare di impedire la creazione della clessidra, cos\u00ec facendo il Dahaka non potrebbe dargli la caccia. Tale capitolo \u00e8 stato reso pi\u00f9 cupo ma il gameplay \u00e8 stato migliorato. \u00c8 stato pubblicato su PlayStation 2, Xbox, Nintendo GameCube, PlayStation Portable nel 2004.\n\"Prince of Persia: I due troni\".\nTerzo e ultimo capitolo della saga. Ambientato esattamente dopo il finale del precedente capitolo. Il principe \u00e8 riuscito a sconfiggere il Dahaka e a cambiare il suo destino, cos\u00ec torna a Babilonia insieme a Kaileena ma qui scopre che la citt\u00e0 \u00e8 assediata dal visir Zervan. Cambiando il corso della storia ha cambiato anche gli eventi passati cancellando gli eventi del primo capitolo, cos\u00ec facendo lui non ha mai rubato il pugnale e incontrato Farah. Il principe cerca di uccidere nuovamente Zervan ma il visir libera le sabbie del tempo acquisendo il loro potere e trasformando tutti nuovamente in mostri di sabbia e stavolta pure il principe viene colpito ma solo in parte. Dentro di lui si risveglia la sua parte malvagia chiamata \"Principe Oscuro\" che lo rende una creatura di sabbia con poteri sovrannaturali ma in un tempo limitato e ogni volta che li utilizza c'\u00e8 il rischio che si trasformi perennemente in una creatura di sabbia. Qui viene di nuovo affiancato da Farah per affrontare Zervan diventato una divinit\u00e0 e dovr\u00e0 affrontare anche la sua parte oscura, il Principe Oscuro. \u00c8 stato pubblicato su PlayStation 2, Xbox, Nintendo GameCube, PlayStation Portable nel 2005 e successivamente per Wii nel 2007.\nSaga di Ahriman.\n\"Prince of Persia\" (2008).\nLa Ubisoft decide di fare un reboot della saga creando completamente una nuova storia e nuovi personaggi. In questa saga viene accentuata la lotta infinita tra luce e oscurit\u00e0. Qui il principe \u00e8 un semplice vagabondo in cerca di fortuna che accidentalmente si ritrova in mezzo a un conflitto millenario. Mentre vaga nel deserto s'imbatte accidentalmente in una ragazza di nome Elika che viene inseguita da dei soldati. Qui il principe decide di aiutarla scoprendo che lei \u00e8 un Ahura, una guardiana di luce che impedisce al signore dell'oscurit\u00e0 ovvero Ahriman di avvolgere il mondo di tenebre. Alla fine il principe decider\u00e0 di aiutare Elika nella sua impresa, ovvero, sconfiggere i quattro guardiani di Ahriman e rafforzare il suo sigillo. Qui i due esploreranno la citt\u00e0 natale di Elika, ormai in rovina, liberandola dall'oscurit\u00e0. Il gioco \u00e8 stato accolto molto positivamente dal pubblico e critica, tuttavia \u00e8 stato criticato per la facilit\u00e0 e perch\u00e9 di fatto non si pu\u00f2 morire nel gioco. \u00c8 stato pubblicato su Xbox 360, Playstation 3 e Microsoft Windows nel 2008.\nPrince of Persia Epilogue\nNon \u00e8 un vero e proprio capitolo, ma un DLC espansivo del gioco che riprende da dove si \u00e8 concluso. Il principe dopo aver resuscitato Elika e liberato Ahriman fugge insieme alla ragazza in un tempio per proteggersi dall'oscurit\u00e0. Qui i due dovranno riappacificarsi per fuggire dalle grinfie del signore oscuro che li sta braccando. Alla fine i due si separeranno perch\u00e9 Elika ha intenzione di radunare altri guardiani come lei per sconfiggere definitivamente Ahriman.\n\"Prince of Persia: The Fallen King\".\nCapitolo conclusivo della saga. Il principe ed Elika si sono separati. La ragazza guida l'esercito di guardiani della luce contro Ahriman, invece il principe si reca nella citt\u00e0 di New Dawn per risvegliare il potere del signore della luce: Ormazd. Qui il principe incontra un mago di nome Zal che lo aiuter\u00e0 nella sua impresa. I due uniranno le forze per sconfiggere definitivamente il signore dell'oscurit\u00e0 e riportare la pace e la luce nel mondo. \u00c8 stato pubblicato esclusivamente su Nintendo DS nel 2008.\nSpin-off.\n\"Prince of Persia: Harem Adventures\".\nSpin-off della serie rilasciato su N-Gage e telefono cellulare sviluppato da Gameloft nel 2003. Il principe possiede lo stesso aspetto di quello di \"Prince of Persia: Le sabbie del tempo\" tuttavia la trama si collega a quella della trilogia classica. Qui ci sono due tipi di trame: la prima \u00e8 che il visir Jaffar ha rapito le sette mogli del Sultano e quest'ultimo ha chiesto al principe di salvarle, la seconda trama invece \u00e8 che Jaffar ha rapito le sette figlie del Sultano e chiese al Principe di salvarle.\n\"Prince of Persia: Escape\".\nSpin-off della serie rilasciato il 27 settembre 2018 per dispositivi mobili IOS e Android. \u00c8 un videogioco composto da diversi livelli dove \u00e8 possibile personalizzare il proprio personaggio.\n\"Blades of Persia\".\nBlades of Persia \u00e8 un evento a tempo presente nel gioco For Honor, questo evento \u00e8 un crossover tra i due giochi che porta la saga \"Le Sabbie del Tempo\" nel gioco For Honor insieme a vari nemici, oggetti, musiche ecc.\nLe sabbie del tempo.\nLe sabbie del tempo sono in realt\u00e0 una sostanza primordiale di un colore intensamente dorato, di varia consistenza e aspetto. Nonostante appaiano innocue come la sabbia normale, nascondono in realt\u00e0 un grande potere magico: grazie ad esse, infatti, \u00e8 possibile alterare il corso del tempo. Non potendo essere usate dai comuni mortali, hanno per\u00f2 un effetto distruttivo su chi viene esposto al loro diretto contatto: lo trasformeranno in un orrendo mostro di sabbia, a meno che non abbia con s\u00e9 un oggetto magico che ne prevenga l'infezione.\nSecondo la leggenda, le sabbie furono create da Kaileena, l'imperatrice del tempo, molti millenni fa, in un'immensa fortezza sita sull'Isola del tempo. In origine erano contenute all'interno di una clessidra magica, che ne arginava il potere impedendo il loro libero vagare sulla terra e soprattutto l'uso improprio per alterare il corso del tempo. In realt\u00e0 le sabbie non furono create direttamente dall'Imperatrice: ebbero origine quando il principe, tornato all'era della loro creazione, uccise Kaileena per sfuggire alla maledizione del Dahaka. Dal suo corpo esplosero le sabbie, che si andarono a raccogliere nella clessidra.\nEsistono inoltre degli oggetti magici capaci di interagire con le sabbie e che donano a chi li possiede l'immunit\u00e0 dall'infezione da esse.\nFilm.\nNel 2010 esce nelle sale il film \"Prince of Persia - Le sabbie del tempo\" basato sull'omonimo capitolo videoludico ma con differenze rispetto al videogioco. Qui il principe ha un nome, ovvero, Dastan, ed \u00e8 il figlio adottivo del sultano e possiede due fratelli maggiori. Il principe \u00e8 interpretato da Jake Gyllenhaal.\nSeguiti non ufficiali.\nNel 1993 \u00e8 stato creato un editor di livelli per la versione Mac chiamato PoPMap. Nel 1994, fu creato da un fan un sequel del gioco, detto \"4D Prince Of Persia\". Nel 2003 invece, un altro gruppo di fan ha creato un editor di livelli di nome \"Princed\", ed un editor di grafica e suoni chiamato \"Princed Resources\", dando cos\u00ec la possibilit\u00e0 di dar vita a numerosi livelli fatti in casa per \"Prince of Persia: Shadow of Castle\" e \"Prince of Persia: Revolutions\".\nEredit\u00e0.\nLa saga di \"Prince of Persia\" \u00e8 una delle saghe videoludiche pi\u00f9 famose in assoluto. La sua influenza e popolarit\u00e0 ha ispirato Ubisoft alla creazione di un'altra saga videoludica molto famosa, ovvero la saga di \"Assassin's Creed\", che \u00e8 di fatto considerata l'erede spirituale della saga di \"Prince of Persia\"."}
{"id": "1441532", "revid": "697352", "url": "https://it.wikipedia.org/wiki?curid=1441532", "title": "Frederico Corleone", "text": ""}
{"id": "1441534", "revid": "287204", "url": "https://it.wikipedia.org/wiki?curid=1441534", "title": "Giovanni Cinelli Calvoli", "text": "Biografia.\nNato in una famiglia socialmente ed economicamente modesta, anche se nella maturit\u00e0 si vant\u00f2 di essere un \"patrizio fiorentino\", Cinelli ebbe comunque una buona istruzione: frequent\u00f2 corsi di retorica, logica e matematica presso le scuole pie degli scolopi fiorentini e successivamente, nel periodo 1642-1644, segu\u00ec le lezioni di Evangelista Torricelli presso lo Studio Fiorentino. \nTrasferitosi a Pisa nel 1645, allievo dell'anatomista Giovan Francesco Ridolfi e del filosofo Alessandro Marsili, si laure\u00f2 in medicina nel 1650, esercitando poi la professione medica in varie localit\u00e0, tra le quali: Fossombrone, Portolongone (l'odierno Porto Azzurro), Sansepolcro, Forl\u00ec e infine Loreto ove, per l'interessamento del governatore della citt\u00e0 monsignor Melchiorre Maggi, da lui curato con successo, divenne medico condotto della Santa Casa. Nella citt\u00e0 marchigiana, ove si era trasferito agli inizi del Settecento, trascorse i suoi ultimi anni e mor\u00ec all'et\u00e0 di ottantuno anni.\nCinelli ebbe un carattere irascibile e diverbi letterari e professionali: a Sansepolcro, esacerbato dalle difficili condizioni economiche, reag\u00ec in modo aggressivo alla concorrenza dei colleghi medici: un certo Bottazzi, che si era permesso di prescrivere una cura a una sua paziente, fu assalito e preso a sassate e Cinelli, nella zuffa, rimase ferito da coltellate alla testa e al braccio.\nOpere.\nI suoi scritti.\nDurante il soggiorno pisano per i suoi studi di medicina, Cinelli aveva avuto anche modo di ampliare i suoi interessi culturali: aveva frequentato il letterato Giovanni Battista Ricciardi e conosciuto il pittore e poeta Salvator Rosa. \nL'interesse per le lettere lo condusse a scrivere, con un impegno pi\u00f9 che ventennale ma senza riuscire a pubblicarlo, una specie di repertorio biografico e bibliografico della letteratura toscana: l\"Istoria degli scrittori toscani\" (conservata manoscritta presso la Biblioteca Nazionale Centrale di Firenze), tale lavoro servir\u00e0 all'erudito e poliglotta Antonio Maria Biscioni per compilare un catalogo ragionato dei manoscritti conservati nella Biblioteca Laurenziana \nNel 1677, dopo pazienti e laboriose ricerche nei depositi e negli scaffali di vecchie librerie, inizi\u00f2 a pubblicare la \"Biblioteca volante\", che registrava in volumetti detti \"scanzie\", opuscoli e libretti di ridotte dimensioni, in pericolo di andare smarriti o distrutti. Tra il 1734 e il 1747, La \"Biblioteca volante\", grazie all'interessamento del letterato veneziano Apostolo Zeno e preparata da Angelo Caloger\u00e0, fu ristampata suddivisa in quattro tomi. La nuova edizione, di pi\u00f9 agevole consultazione, disponeva il materiale raccolto da Cinelli in ordine alfabetico per autore. Di tale edizione, l'editore Forni di Bologna ha pubblicato una riproduzione in facsimile nel 1979.\nCinelli, inoltre, ampli\u00f2 uno scritto di Francesco Bocchi: \"Le bellezze della citt\u00e0 di Firenze\", pubblicato nel 1677 e riprodotto in anastatica in anni recenti, scrisse una \"Vita di S. Girolamo\", edito a Firenze nel 1688. Nel 1840 l'editore Antonini di Volterra diede alle stampe una sua memoria di argomento medico: \"Di due operazioni d'osteo-sarcoma alla faccia eseguite nel medesimo individuo\"."}
{"id": "1441535", "revid": "599013", "url": "https://it.wikipedia.org/wiki?curid=1441535", "title": "Bitone", "text": ""}
{"id": "1441538", "revid": "6923", "url": "https://it.wikipedia.org/wiki?curid=1441538", "title": "Toyota Corolla", "text": "La Toyota Corolla \u00e8 una autovettura media prodotta dalla Toyota dal 1966 in diverse versioni. Dal 1997 \u00e8 considerata l'auto pi\u00f9 venduta di tutti i tempi e la prima automobile ad aver superato la soglia delle 30 milioni di unit\u00e0 prodotte. Il codice che all'interno della casa identifica il telaio Corolla \u00e8 \"B\".\nDal 2007 al 2019, in molti paesi, le versioni a 3 e 5 porte della Corolla vennero tolte dal commercio in favore della Toyota Auris.\nRimarchiature.\nProprio come molte rivali, anche la Corolla \u00e8 stata venduta con vari marchi e nomi, tramite due joint-venture stipulate con il gruppo automobilistico General Motors, la prima chiamata NUMMI, durata dal 1984 al 2010, la seconda UAAI, stipulata con la divisione australiana del gruppo GM, la Holden, e durata dal 1989 al 1996. Durante tale periodo, le varie generazioni della Corolla furono vendute, oltre che come Toyota Sprinter (1968-2000), anche come Chevrolet Nova (1984-1988) in Nord America, Holden Nova (1989-1996) in Australia e Nuova Zelanda, dove rimpiazz\u00f2 la Holden Astra basata sulla Nissan Pulsar, Geo Prizm (1989-1996) e Chevrolet Prizm (1997-2002), sempre in Nord America, basate sulla piattaforma \"GM S\". Dalla Corolla E120/E130, fu derivata anche la Pontiac Vibe, prodotta dal 2003 al 2009, venduta in Giappone come Toyota Voltz dal 2002 al 2004. Gran parte di queste vetture era assemblata nello stabilimento di Fremont, in California, dove venivano assemblate anche le varie generazioni di Corolla dalla E90 alla E140, a partire dal 1986, pi\u00f9 i pick-up Hilux (1991-1995) e Tacoma (1995-2010)."}
{"id": "1441539", "revid": "599013", "url": "https://it.wikipedia.org/wiki?curid=1441539", "title": "K\u00e1ri \u00c1rnason", "text": "Caratteristiche tecniche.\nDifensore centrale, pu\u00f2 giocare come mediano o come interno di centrocampo.\nCarriera.\nClub.\nCresciuto nelle giovanili del Valur, nel 1999 si trasferisce al V\u00edkingur, giocando in seconda divisione fino al 2003, quando la squadra viene promossa in prima divisione. Nel 2005 viene acquistato dal Djurg\u00e5rden, societ\u00e0 svedese nella quale vince un titolo nazionale e una coppa nazionale. Nel 2007 passa ai danesi dell'Aarhus in cambio di \u20ac 1 milione e nel 2009 viene ceduto in prestito all'Esbjerg, rimanendo in Danimarca. Nel 2009 si trasferisce al Plymouth, giocando prima in seconda poi in terza divisione inglese. Svincolatosi nel 2011, passa prima agli scozzesi dell'Aberdeen e poi al Rotherham United dove, dalla quarta divisione, il club ottiene la promozione in terza divisione.\nIl 17 settembre 2021 viene annunciato che si ritirer\u00e0 dal calcio a gennaio 2022.\nNazionale.\nEsordisce con l'Islanda il 30 marzo 2005 contro l'Italia (0-0), subentrando al 77\u00ba minuto a Bjarni Eggerts Gu\u00f0j\u00f3nsson; nella stessa partita si prende il rosso diretto dopo 3 minuti dal suo ingresso in campo.\nViene convocato per gli Europei 2016 in Francia.\nNelle qualificazioni ai Mondiali 2018 contribuisce con due gol, realizzati nei successi contro (3-2) e (0-3), alla prima storica qualificazione degli islandesi a un Mondiale. Convocato per la fase finale della manifestazione, disputa due delle tre partite della sua nazionale eliminata al primo turno.\nIl 1\u00b0 ottobre 2021 annuncia il proprio ritiro dal calcio giocato di un'annata 2021 che vede il V\u00edkingur vincere sia il campionato (che i rossoneri non vincevano da 30 anni) che la coppa nazionale."}
{"id": "1441540", "revid": "124124431", "url": "https://it.wikipedia.org/wiki?curid=1441540", "title": "Stream (azienda)", "text": "Stream S.p.A. \u00e8 stata una societ\u00e0 per azioni italiana. Ha operato in Italia nel settore televisivo fornendo, a pagamento, la piattaforma televisiva Stream TV.\nStoria.\nStream viene fondata nel dicembre 1993 dalla STET, con un capitale sociale di 2 miliardi di lire. Fu fondata e guidata fin dalla sua nascita da Miro Allione, ex direttore generale della STET, che ne assunse il ruolo di presidente ed amministratore delegato. Nel 1999, dopo le sue dimissioni, la presidenza passa a Marco Zedda e successivamente ad altre figure, fino alla fusione dell'azienda con Telepi\u00f9 S.p.A. in Sky Italia S.r.l., avvenuta nel 2003.\nIl progetto della STET \u00e8 quello di costruire un'azienda per la fornitura di servizi multimediali e interattivi attraverso la nascente rete per telecomunicazioni in fibra ottica della SIP - Societ\u00e0 Italiana per l'Esercizio delle Telecomunicazioni, l'ex monopolista telefonico italiano, nota con il nome di Progetto SOCRATE.\nIl 26 settembre 1992 il consiglio di amministrazione dell'IRI approva il \"Piano di riassetto delle telecomunicazioni\", nel quadro delle disposizioni contenute nella legge del 29 gennaio 1992. Tale piano prevede la fusione delle societ\u00e0 SIP - Societ\u00e0 Italiana per l'Esercizio delle Telecomunicazioni, Iritel, Italcable, Telespazio e Societ\u00e0 italiana radiomarittima nella nascente Telecom Italia. A seguito dell'approvazione del Ministro delle Poste e Telecomunicazioni, in data 30 luglio 1993, e dei consigli di amministrazione delle cinque societ\u00e0, in data 27-28 settembre, Telecom Italia nasce il 27 luglio 1994. Il 18 luglio 1997 Telecom Italia viene fusa per incorporazione in STET, mantenendone il nome.\nNel giugno 1996 viene lanciata la piattaforma televisiva a pagamento via cavo Stream TV. Il servizio era disponibile solamente nelle case gi\u00e0 raggiunte dalla fibra ottica posata per il Progetto SOCRATE.\nIl 4 maggio 1998 viene lanciata la versione via satellite di Stream TV, permettendo cos\u00ec l'accesso alla piattaforma anche a tutte le case non raggiunte dal servizio via cavo.\nNei primi mesi del 1999, a causa di contrasti con il consiglio di amministrazione della societ\u00e0, Miro Allione, fondatore della societ\u00e0 ed in quel momento presidente ed amministratore delegato, si dimette e lascia l'azienda.\nNel giugno 1999, in seguito alla cessione di azioni da parte di Telecom Italia, nuovi azionisti entrano nel capitale sociale di Stream, che risulta cos\u00ec ripartito:\nA seguito di un aumento di capitale deliberato nel febbraio 2000, nell'aprile 2000 \"Cecchi Gori Group\" e \"Societ\u00e0 Diritti Sportivi\" vendono le proprie azioni ai rimanenti soci suddividendole in parti uguali. Il capitale sociale risulta quindi cos\u00ec ripartito:\nIl 31 luglio 2003 Stream S.p.A., insieme alla rivale Telepi\u00f9 S.p.A. \u00e8 confluita nella nuova Sky Italia S.r.l.. A partire da quella data cessa di esistere il servizio televisivo via cavo offerto dall'omonima azienda, mentre quello offerto via satellite lascia molti dei suoi contenuti e tutti i suoi abbonati alla neonata Sky Italia."}
{"id": "1441544", "revid": "1573940", "url": "https://it.wikipedia.org/wiki?curid=1441544", "title": "Ya (kana)", "text": "\u3084 in hiragana o \u30e4 in katakana \u00e8 un kana giapponese e rappresenta una mora. Esso ha origine dal kanji \u4e5f. La sua pronuncia \u00e8 .\nIn forma rimpicciolita (\u3083) viene utilizzata per modificare alcune sillabe aggiungendo la vocale \"a\" (ad esempio: \u304d ki \u2192 \u304d\u3083 kya)."}
{"id": "1441545", "revid": "186283", "url": "https://it.wikipedia.org/wiki?curid=1441545", "title": "\u30e4", "text": ""}
{"id": "1441546", "revid": "186283", "url": "https://it.wikipedia.org/wiki?curid=1441546", "title": "\u3084", "text": ""}
{"id": "1441549", "revid": "23117", "url": "https://it.wikipedia.org/wiki?curid=1441549", "title": "Jos\u00e9 Carranza", "text": ""}
{"id": "1441552", "revid": "23117", "url": "https://it.wikipedia.org/wiki?curid=1441552", "title": "Jose Carranza", "text": ""}
{"id": "1441555", "revid": "287204", "url": "https://it.wikipedia.org/wiki?curid=1441555", "title": "Jose Luis Carranza", "text": ""}
{"id": "1441559", "revid": "3082", "url": "https://it.wikipedia.org/wiki?curid=1441559", "title": "Ottavio Acquaviva d'Aragona, Sr.", "text": ""}
{"id": "1441561", "revid": "287204", "url": "https://it.wikipedia.org/wiki?curid=1441561", "title": "Calkini", "text": ""}
{"id": "1441562", "revid": "3082", "url": "https://it.wikipedia.org/wiki?curid=1441562", "title": "Ottavio Acquaviva d'Aragona, Jr.", "text": ""}
{"id": "1441563", "revid": "842", "url": "https://it.wikipedia.org/wiki?curid=1441563", "title": "Prince of Persia 2", "text": ""}
{"id": "1441564", "revid": "287204", "url": "https://it.wikipedia.org/wiki?curid=1441564", "title": "Calkini (municipio)", "text": ""}
{"id": "1441565", "revid": "287204", "url": "https://it.wikipedia.org/wiki?curid=1441565", "title": "Champoton (municipio)", "text": ""}
{"id": "1441566", "revid": "287204", "url": "https://it.wikipedia.org/wiki?curid=1441566", "title": "Hecelchakan (municipio)", "text": ""}
{"id": "1441568", "revid": "486946", "url": "https://it.wikipedia.org/wiki?curid=1441568", "title": "Escarcega (municipio)", "text": ""}
{"id": "1441570", "revid": "287204", "url": "https://it.wikipedia.org/wiki?curid=1441570", "title": "Comondu", "text": ""}
{"id": "1441572", "revid": "39884", "url": "https://it.wikipedia.org/wiki?curid=1441572", "title": "Golfo di Marinella", "text": "Marinella (cos\u00ec chiamata la spiaggia) \u00e8 un golfo situato a pochi chilometri dal borgo turistico di Porto Rotondo, nel territorio comunale di Olbia, Sardegna nord-orientale, costituito da una lunga spiaggia di sabbia fine.\n\u00c8 una baia adibita al diporto nautico; nel golfo sono presenti due porticcioli, porto Marana, che ricade nel territorio comunale di Golfo Aranci, e Palumbalza. La baia, grazie al proprio orientamento, \u00e8 riparata dal maestrale, vento predominante in Sardegna, e dai venti del terzo e quarto settore della rosa dei venti."}
{"id": "1441573", "revid": "287204", "url": "https://it.wikipedia.org/wiki?curid=1441573", "title": "Mulege", "text": ""}
{"id": "1441574", "revid": "287204", "url": "https://it.wikipedia.org/wiki?curid=1441574", "title": "Ciudad Constitucion", "text": ""}
{"id": "1441575", "revid": "842", "url": "https://it.wikipedia.org/wiki?curid=1441575", "title": "Sega Mega-CD", "text": ""}
{"id": "1441576", "revid": "729019", "url": "https://it.wikipedia.org/wiki?curid=1441576", "title": "Linfoadenopatia", "text": "La linfoadenopatia, in medicina, \u00e8 l'ingrossamento dei linfonodi di qualsiasi natura. Tale anomalia pu\u00f2 essere dovuta o a una crescita improvvisa delle cellule costituenti, oppure a un'invasione da parte di cellule normalmente non presenti. Tra le regioni corporee visitabili dall'esterno, si manifesta soprattutto ai lati del collo, a livello toracico sopra le clavicole e all'inguine.\nQuando l'infezione colpisce il canale linfatico l'infezione assume il nome di linfangite; un tempo tale manifestazione veniva chiamata \u00ablinfatismo\u00bb.\nLa linfoadenopatia pu\u00f2 essere benigna, come accade spesso nei bambini, e in tal caso non preoccupa la persona infetta; \u00e8 denominata benigna secondo lo studio di alcune variabili. Fra esse vi ritroviamo: \nEziologia.\nLe cause scatenanti possono essere primarie o secondarie: tra le primitive vi sono quelle dovute a una patologia che ha origine nel linfonodo, come nel caso di neoplasie del tessuto linfatico, mentre nelle secondarie la patologia ha origine in contesti diversi dal linfonodo, come nel caso di un ascesso dentario. Un'altra causa \u00e8 l'infezione da HIV. Fra i vari tipi di sintomatologia che manifestano delle malattie correlate alla linfoadenopatia ritroviamo quelle:\nLinfoadenomegalia.\nQuando i linfonodi raggiungono un diametro di almeno 2\u00a0cm, l'ingrandimento \u00e8 considerato francamente patologico e si parla di \"linfoadenomegalia\". Tale evento \u00e8 meno frequente rispetto alla comune linfoadenopatia. Analogamente, pu\u00f2 essere dovuta a cause benigne (soprattutto infezioni) o maligne (metastasi, linfomi)."}
{"id": "1441577", "revid": "287204", "url": "https://it.wikipedia.org/wiki?curid=1441577", "title": "San Jose del Cabo", "text": ""}
{"id": "1441581", "revid": "287204", "url": "https://it.wikipedia.org/wiki?curid=1441581", "title": "San Jos\u00e8 de Gracia", "text": ""}
{"id": "1441582", "revid": "287204", "url": "https://it.wikipedia.org/wiki?curid=1441582", "title": "San Jose de Gracia", "text": ""}
{"id": "1441583", "revid": "287204", "url": "https://it.wikipedia.org/wiki?curid=1441583", "title": "Tepezal\u00e0", "text": ""}
{"id": "1441584", "revid": "287204", "url": "https://it.wikipedia.org/wiki?curid=1441584", "title": "Tepezala", "text": ""}
{"id": "1441585", "revid": "197508", "url": "https://it.wikipedia.org/wiki?curid=1441585", "title": "Jes\u00fas Maria", "text": ""}
{"id": "1441586", "revid": "65660186", "url": "https://it.wikipedia.org/wiki?curid=1441586", "title": "Jesus Mar\u00eda", "text": ""}
{"id": "1441587", "revid": "228587", "url": "https://it.wikipedia.org/wiki?curid=1441587", "title": "Jesus Maria", "text": ""}
{"id": "1441588", "revid": "197508", "url": "https://it.wikipedia.org/wiki?curid=1441588", "title": "Jes\u00fas Mar\u00eca", "text": ""}
{"id": "1441589", "revid": "197508", "url": "https://it.wikipedia.org/wiki?curid=1441589", "title": "Jesus Mar\u00eca", "text": ""}
{"id": "1441590", "revid": "197508", "url": "https://it.wikipedia.org/wiki?curid=1441590", "title": "Jes\u00f9s Mar\u00eca", "text": ""}
{"id": "1441591", "revid": "287204", "url": "https://it.wikipedia.org/wiki?curid=1441591", "title": "Wa (kana)", "text": "\u308f in hiragana o \u30ef in katakana \u00e8 un kana giapponese e rappresenta una mora. La sua pronuncia \u00e8 e deriva dal Man'y\u014dgana \u548c (pace).\n\u00c8 l'unico kana, insieme a \u3075 che ha conservato la sua pronuncia originale dal Giapponese letterario, dove il cambiamento di pronuncia della serie H (\u3072,\u306f,\u307b,\u3078) in quello della serie w (\u308f,\u3092,\u3090,\u3091) \u00e8 mutato.\nResti di quel cambiamento si pu\u00f2 notare in \u306f che pu\u00f2 essere pronunciato sia come \u308f che \u306f.\nNella regione del Kansai, \u308f \u00e8 usato come particella emozionale di fine frase in simil modo come \u306a e \u3088, da uomini e donne, mentre nel dialetto di Tokyo, l'uso di \u308f \u00e8 esclusivamente femminile.\nTale differenza regionale nell'uso sembra essere correlato a una pronuncia pi\u00f9 grave e profonda da parte degli uomini, mentre le donne lo pronunciano con un tono pi\u00f9 acuto e dolce. "}
{"id": "1441599", "revid": "186283", "url": "https://it.wikipedia.org/wiki?curid=1441599", "title": "\u30ef", "text": ""}
{"id": "1441600", "revid": "767487", "url": "https://it.wikipedia.org/wiki?curid=1441600", "title": "Ucea (Bra\u0219ov)", "text": "Ucea \u00e8 un comune della Romania di 2.216 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 4 villaggi: Corbi, Feldioara, Ucea de Sus, Ucea de Jos."}
{"id": "1441602", "revid": "186283", "url": "https://it.wikipedia.org/wiki?curid=1441602", "title": "\u308f", "text": ""}
{"id": "1441603", "revid": "78273", "url": "https://it.wikipedia.org/wiki?curid=1441603", "title": "Clonmacnois", "text": ""}
{"id": "1441604", "revid": "78273", "url": "https://it.wikipedia.org/wiki?curid=1441604", "title": "VBL Puma", "text": ""}
{"id": "1441605", "revid": "287204", "url": "https://it.wikipedia.org/wiki?curid=1441605", "title": "San Jos\u00e8 del Cabo", "text": ""}
{"id": "1441608", "revid": "729019", "url": "https://it.wikipedia.org/wiki?curid=1441608", "title": "Triade (biologia)", "text": "Nel tessuto muscolare, la triade \u00e8 una struttura formata da un tubulo T circondato a destra e sinistra dalle cisterne del reticolo sarcoplasmatico.\nQuesta disposizione facilita l'immediato approvvigionamento di ioni calcio indispensabili per portare avanti la contrazione muscolare."}
{"id": "1441610", "revid": "767487", "url": "https://it.wikipedia.org/wiki?curid=1441610", "title": "Ungra", "text": "Ungra \u00e8 un comune della Romania di 2.144 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: D\u0103i\u0219oara e Ungra."}
{"id": "1441612", "revid": "6923", "url": "https://it.wikipedia.org/wiki?curid=1441612", "title": "Ford Motor Company of Australia", "text": ""}
{"id": "1441618", "revid": "287204", "url": "https://it.wikipedia.org/wiki?curid=1441618", "title": "Pallamaglio", "text": "La pallamaglio \u00e8 un antico gioco all'aperto, originario di Napoli, che ha dato origine a numerosi sport moderni, come il golf, il croquet, l'hockey nelle sue varianti e il polo.\nStoria.\nUno dei pi\u00f9 antichi accenni al gioco della pallamaglio, e alla sua origine napoletana, \u00e8 di Anton Francesco Grazzini, detto il Lasca. Tale opinione fu ripresa in tempi pi\u00f9 recenti dal medico Gerolamo Mercuriale di Forl\u00ec. La pallamaglio viene inoltre citata in un elenco di giochi popolari napoletani nella commedia il Candelaio (1582) di Giordano Bruno. La data di prima emersione del gioco nel Regno di Napoli \u00e8 probabilmente individuabile nel XII secolo.\nDiffusosi da Napoli in tutta Italia, il gioco travalic\u00f2 i confini della penisola, prendendo piede prima in Francia sotto il nome di \"palle malle\" e poi in Irlanda. Giunto in Inghilterra nel XVII secolo, vi fu localmente denominato \"pall mall\".\nNato probabilmente come gioco popolare, la pallamaglio divenne ben presto diffusa negli strati nobiliari della popolazione. Dato che per giocarlo servivano grandi aree, ebbe inoltre una notevole influenza nella toponomastica e nell'organizzazione degli spazi di diverse citt\u00e0 europee.\nA Parigi Luigi XIV fece costruire un campo da pallamaglio nel giardino delle Tuileries, dove spesso si dilettava a giocare con nobili e cortigiani. A Londra Carlo II d'Inghilterra giocava in un ampio spazio denominato \"Pall Mall\", la quale \u00e8 oggi un'importante arteria cittadina. Altre vie di citt\u00e0 europee portano tuttora nomi che li identificano come luoghi in cui si praticava tale gioco, \"Maliebaan\" a Utrecht, \"Palmaille\" ad Amburgo, e le \"via Pallamaglio\" a Modena e a Torino. Dopo la partita, il campo \u00e8 stato utilizzato per vendere varie cose. Nel ventesimo, negli Stati Uniti, nasce il centro commerciale \"mall\", luogo dove si compra tutto quello che volevi.\nIl gioco.\nGli attrezzi necessari al gioco erano una palla compatta, solitamente di legno, ed una mazza terminante in una testa a martello con le estremit\u00e0 piatte (maglio). Scopo del gioco era colpire la palla con la mazza indirizzandola lungo un percorso determinato o verso un buco. Le forme di gioco riguardo al numero di giocatori erano queste:\nCollegamenti esterni.\nEnciclopedia Treccani, antichi giochi italiani: leggi sezione \"Palla al maglio\""}
{"id": "1441620", "revid": "1048551", "url": "https://it.wikipedia.org/wiki?curid=1441620", "title": "Endo-alfa-sialidasi", "text": "La endo-alfa-sialidasi, pi\u00f9 comunemente conosciuta come neuraminidasi \u00e8 un enzima appartenente alla classe delle idrolasi, che catalizza la endoidrolisi dei (2\u21928)-\u03b1-sialosilici in acidi oligo- o polisialici. Sebbene per individuare questo enzima sia stato ampiamente usato il nome \"endo-N-acetilneuraminidasi\", esso \u00e8 fonte di ambiguit\u00e0, perch\u00e9 l'attivit\u00e0 dell'enzima non \u00e8 ristretta ai substrati acetilati. Attivit\u00e0 eso-\u03b1-sialidasica \u00e8 stata identificata anche nella eso-alfa-sialidasi e nella anidrosialidasi .\nAttivit\u00e0 nei virus influenzali.\nL'enzima \u00e8 una glicoproteina espressa tipicamente sulla superficie dei virus influenzali e necessaria per la penetrazione del patogeno nelle vie respiratorie. Esso infatti favorisce la diffusione del virus dopo la replicazione evitando l'autoaggregazione delle particelle (tagliando e rimuovendo i radicali sialici) e impedendo il loro sequestro nel muco (inibitori non specifici) o sulla superficie di cellule inappropriate (comprese quelle in cui il virus si \u00e8 replicato).\nLa proteina \u00e8 formata da un sito attivo costituito da una sequenza di 11 residui aminoacidici ben conservati e pi\u00f9 epitopi antigenicamente variabili, perch\u00e9 soggetti a cambiamenti dovuti alle mutazioni dell'RNA virale (principalmente drift o shift), responsabili della variabilit\u00e0 antigenica del virus influenzale. Il sito attivo della neuraminidasi \u00e8 il bersaglio di farmaci antivirali quali Tamiflu (Oseltamivir) e Relenza (Zanamivir).\nEsempio funzionale.\nPer molti virus \u00e8 di fondamentale importanza l'adesione alle cellule, al fine di potervi penetrare e svolgere all'interno dell'ospite il loro ciclo replicativo; prendiamo ad esempio il virus dell'influenza.\nNell'envelope del virus influenzale sono contenuti gli enzimi emoagglutinina e neuraminidasi. Il primo enzima, di forma bastoncellare si lega alle proteine e ai lipidi superficiali della cellula ospite contenenti acido sialico e media l'ingresso della particella virale prima nell'endosoma e poi, per modificazioni pH dipendenti dell'emoagglutinina, nel citosol. La neuraminidasi compie il lavoro contrario, ovvero, a replicazione virale avvenuta, forma sulla superficie virale una proiezione fungiforme e rimuove i residui sialici sulla cellula ospite permettendo al virus di uscire dalla cellula.\nGli anticorpi contro emoagglutinina e neuraminidasi sono il principale meccanismo di controllo di successive interazioni dell'organismo con questo virus."}
{"id": "1441623", "revid": "767487", "url": "https://it.wikipedia.org/wiki?curid=1441623", "title": "Vama Buz\u0103ului", "text": "Vama Buz\u0103ului (in ungherese \"Bodzav\u00e1m\", in tedesco \"Bozauer-Pass\") \u00e8 un comune della Romania di 3.321 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 4 villaggi: Acri\u0219, Buz\u0103iel, D\u0103lghiu, Vama Buz\u0103ului."}
{"id": "1441624", "revid": "287204", "url": "https://it.wikipedia.org/wiki?curid=1441624", "title": "Vama Buzaului", "text": ""}
{"id": "1441630", "revid": "78273", "url": "https://it.wikipedia.org/wiki?curid=1441630", "title": "Radio (osso)", "text": ""}
{"id": "1441637", "revid": "278830", "url": "https://it.wikipedia.org/wiki?curid=1441637", "title": "J\u00f3n P\u00e1ll Sigmarsson", "text": "Vinse il titolo di World's Strongest Man (\"Uomo pi\u00f9 forte del mondo\") per quattro volte (1984, 1986, 1988, 1990).\nBiografia.\nSigmarsson ha cominciato a sollevare pesi nel 1976 all'et\u00e0 di 16 anni ed inizio a praticare il powerlifting nel 1979. All'epoca i suoi primati erano: 125\u00a0kg in panca piana, 185\u00a0kg nello stacco da terra e 220\u00a0kg nello squat.Partecip\u00f2 alla sua primo gara di \"strongman\" nel 1982 e l'anno successivo prese parte al World's Strongest Man terminando al 2\u00ba posto finale. Nel 1984, Sigmarsson vinse il concorso per la prima volta.A differenza di altri grandi strongman, come Bill Kazmaier, dotati prevalentemente di grande forza fisica, Sigmarsson era anche molto veloce, nonostante un fisico imponente, 190\u00a0cm di altezza per un peso di circa 135\u00a0kg.Oltre a competere nello strongman, tra il 1984 e il 1989 gareggi\u00f2 in alcuni tornei di Culturismo. Le sue prestazioni nel sollevamento pesi annoverano il record islandese di distensione su panca piana (\"bench press\") e di squat, ma il suo punto forte era lo stacco da terra (\"deadlift\"), nel quale riport\u00f2 diverse volte il record europeo.Nel 1987, in una competizione chiamata \"Pure Strength\" tenutasi presso il Castello di Aberdeenshire in Scozia furono invitati i tre pi\u00f9 grandi strongman del tempo: Sigmarsson, Bill Kazmaier e Geoff Capes; lo scopo era quello di decretare l'uomo pi\u00f9 forte di tutti i tempi, su 10 prove ben 8 furono vinte da J\u00f3n P\u00e1ll, che alla fine fu incoronato come \"Strongman of All Time\".Viene ricordato come uno dei pi\u00f9 grandi strongman di tutti i tempi. Una sua celebre frase era: \"Non ci sono ragioni per vivere se non puoi praticare lo stacco da terra\". Per una tragica sorte del destino, mor\u00ec nel 1993 a soli 32 anni mentre stava praticando proprio questo esercizio in palestra. Sigmarsson era al corrente che diversi membri della sua famiglia erano afflitti da seri problemi cardiaci ed era consapevole di questa sua debolezza.\nFrasi celebri.\nAmava spesso esultare gridando, \"Io non sono un eschimese, io sono un vichingo!\"\nAltre due frasi celebri erano, \"Sono al settimo cielo\", o in lingua islandese, \"Ekkert m\u00e1l fyrir J\u00f3n P\u00e1l\" che tradotto suona come \"Non ci sono problemi per J\u00f3n P\u00e1ll\"."}
{"id": "1441638", "revid": "367445", "url": "https://it.wikipedia.org/wiki?curid=1441638", "title": "Il gatto nero (racconto)", "text": "Il gatto nero \u00e8 un racconto fra i pi\u00f9 celebri della produzione di Edgar Allan Poe, scritto nel 1843.\nCome accade ne \"Il barile di Amontillado\" e ne \"Il cuore rivelatore\", anche in questo caso le vicende sono narrate secondo la prospettiva dell'assassino.\nTrama.\nLa storia \u00e8 raccontata in prima persona da un omicida condannato a morte che, pur sapendo di non essere creduto, vuole rivelare quanto gli \u00e8 successo, per alleggerirsi la coscienza e spiegare cosa l'ha portato alla condanna. \nIl narratore afferma di essere stato un uomo per bene e di aver avuto una grande passione per gli animali, condivisa anche da sua moglie, che non perdeva occasione di procurarsene molti: avevano uccelli, pesci rossi, un cane, conigli, una scimmietta e un gatto nero, di nome Plutone, che il proprietario amava particolarmente. A causa dell'abuso di alcool, il carattere del padrone di casa cominci\u00f2 a peggiorare\u02d0 inizi\u00f2 a picchiare sua moglie e a maltrattare gli animali, mantenendo per\u00f2 un certo riguardo per il gatto.\nUna sera, dopo essere tornato a casa ubriaco, l'uomo not\u00f2 che Plutone evitava la sua presenza, cos\u00ec lo afferr\u00f2 e l'animale lo morse, facendolo infuriare, cosicch\u00e9 decise di cavargli un occhio con la lama di un temperino, pentendosi subito dopo del gesto avventato. Plutone una volta guarito continu\u00f2 ad evitare il contatto con il padrone, cosa che provoc\u00f2 ulteriormente le antipatie dell'uomo nei suoi confronti. La sola vista dell'animale fin\u00ec per infastidirlo a tal punto che una mattina decise di liberarsi di lui impiccandolo a un ramo, ma cadde immediatamente in preda al rimorso. La stessa notte si svegli\u00f2 mentre la casa andava a fuoco, riuscendo a stento a fuggire con la moglie e una domestica. Tutta l'abitazione era crollata, a parte un muro divisorio dove poggiava la testata del letto. Una folla si accalc\u00f2 attorno alle macerie, e il protagonista incuriosito si avvicin\u00f2 notando la figura di un gigantesco gatto con una corda al collo, scolpito in bassorilievo sul muro. Tormentato dal ricordo del felino, giunse persino a cercare un altro animale simile per sostituirlo.\nUna notte, mentre giaceva intontito in una taverna, vide un gatto del tutto simile a Plutone, esclusa una macchia bianca indefinita sul petto. Decise di portarlo a casa, ma ben presto, a causa del rimorso, cominci\u00f2 a provare per l'animale la stessa antipatia che aveva provato per il suo predecessore, soprattutto quando si accorse che anche a lui mancava un occhio. A poco a poco, si rese conto che la macchia sul petto della bestiola stava assumendo la forma di un patibolo, cosa che lo port\u00f2 sull'orlo della follia. Un giorno, mentre scendeva le scale della cantina insieme a sua moglie, il gatto lo fece inciampare, portandolo all'esasperazione\u02d0 afferrata un'accetta tent\u00f2 di uccidere l'animale, venendo per\u00f2 bloccato dalla moglie. L'uomo, furioso, si avvent\u00f2 con l'ascia su di lei, uccidendola. Volendo nascondere l'omicidio, mur\u00f2 poi il cadavere della consorte in una parete della cantina. Dopo qualche giorno la polizia giunse per perquisire la casa alla ricerca della donna scomparsa. Il marito, nonostante non trovasse pi\u00f9 il gatto, si sentiva piuttosto tranquillo, tanto da permettere loro di controllare persino la cantina. Inizialmente i poliziotti non trovarono nulla, ma nel momento in cui stavano per andarsene, il protagonista, in un eccesso di spavalderia, diede un colpo con un bastone sul muro dove aveva nascosto la sua sposa. Si ud\u00ec allora un lamento provenire dall'interno della parete, che fece insospettire gli agenti. Il muro venne demolito e fu cos\u00ec scoperto il cadavere della donna, con sulla testa il gatto che miagolava."}
{"id": "1441639", "revid": "125485785", "url": "https://it.wikipedia.org/wiki?curid=1441639", "title": "Taraji P. Henson", "text": "Dopo una serie di film con ruoli minori, sale alla ribalta grazie alla sua interpretazione nel ruolo di Shug in \"Hustle &amp; Flow\" (2005) e di Queenie ne \"Il curioso caso di Benjamin Button\" di David Fincher (2008), che le \u00e8 valso la candidatura all'Oscar per la miglior attrice non protagonista.\nLa Henson ha anche avuto una lunga carriera in televisione ed \u00e8 stata un membro del cast regolare delle serie \"The Division\", \"Boston Legal\" e \"Eli Stone\". Dal 2011 al 2013 ha recitato nei panni del detective Jocelyn Carter in \"Person of Interest\", mentre dal 2015 al 2020 ha interpretato Cookie Lyon nella serie \"Empire\", per la quale si \u00e8 aggiudicata un Golden Globe e ha ricevuto due candidature al Premio Emmy. Nel 2016 la rivista Time inserisce la Henson nella lista delle 100 persone pi\u00f9 influenti del mondo.\nBiografia.\n\u00c8 nata a Washington, dove ha conseguito la laurea in arti teatrali alla Howard University. Prima di debuttare come attrice ha svolto diversi lavori, fra cui quello di intrattenitrice nelle navi da crociera. Per un certo periodo, ha anche lavorato al Pentagono. Il suo doppio nome \u00e8 composto da due termini in lingua swahili, che significano rispettivamente \"speranza\" (Taraji) e \"amore\" (Penda).\nSecondo un'analisi effettuata sul DNA mitocondriale della donna, la sua discendenza matrilineare pu\u00f2 risalire al popolo dei Masa stanziato in Camerun. Taraji ha inoltre affermato che l'esploratore artico Matthew Henson sia il fratello del suo trisavolo.\nI primi lavori.\nIl suo primo incarico rilevante come attrice risale al film \"Baby Boy - Una vita violenta\" diretto da John Singleton nel 2001. Fra il 2003 e il 2004 partecipa per quattordici episodi alla serie televisiva \"The Division\". Successivamente, nel 2005, ottenne un ruolo in \"Hustle &amp; Flow\", film di cui cant\u00f2 anche una delle canzoni della colonna sonora, \"It's Hard Out Here for a Pimp\", insieme ai Three 6 Mafia. Il brano vinse inoltre un Premio Oscar come Miglior Canzone Originale nel 2006, e la Henson, insieme ai Three 6 Mafia, lo esegu\u00ec dal vivo nel prestigioso palco degli Academy Awards. L'attrice recita anche nel film \"Four Brothers - Quattro fratelli\" e nel 2007 in \"Smokin' Aces\", di Joe Carnahan, affiancata da Alicia Keys.\nIl successo.\nNel 2008 prende parte al film \"Il curioso caso di Benjamin Button\" di David Fincher, interpretando il ruolo di Queenie, madre adottiva del protagonista. Per questo ruolo la Henson si aggiudica una candidatura all'Oscar come miglior attrice non protagonista e ai SAG Award. Nello stesso periodo, compare anche nelle serie televisive \"Boston Legal\" e \"Eli Stone\". Nel 2010 \u00e8 apparsa nella commedia \"Notte folle a Manhattan\" e ha recitato nel remake di \"Karate Kid\". Nel 2011 ha poi interpretato il ruolo di Tiffany Rubin in \"Tratto da Me: The Tiffany Rubin Story\", per il quale ha ricevuto una candidatura per il Premio Emmy come \"Miglior Attrice Protagonista in una Miniserie o Film\".\nDal 2011 al 2013, e in una breve apparizione nel 2015, recita, inoltre, nel ruolo di Joss Carter nella serie televisiva statunitense \"Person of Interest\", ottenendo il riconoscimento di Migliore Attrice Non Protagonista ai NAACP Image Awards 2014.\nA partire dal 2015, ricopre la parte di Cookie Lyon nella serie televisiva campione d'ascolti \"Empire\". Quest'ultima interpretazione le regala l'acclamazione globale, sia da parte della critica che del pubblico: infatti la performance diviene in breve tempo una delle sue pi\u00f9 elogiate. Per essa, l'attrice ha vinto il premio come Miglior Attrice ai BET Awards e quello come Miglior Attrice in una Serie Drama ai Critics' Choice Television Awards 2015, ma soprattutto ottiene per la prima volta nella sua carriera la candidatura con conseguente vittoria ai Golden Globe 2016, trionfando nella categoria \"Miglior Attrice in una Serie Drammatica\". \u00c8 divenuta la terza donna afroamericana nella storia ad ottenere tale onorificenza, dietro solo a Gail Fisher (1972) e Regina Taylor (1992). Ha inoltre ottenuto varie candidature come ai Teen Choice Awards, ai TCA Awards ed una nomination al Premio Emmy come \"Miglior Attrice Protagonista in una Serie Drammatica\". Sempre nel 2016, la celebre rivista \"Time\" la fa rientrare fra le celebrit\u00e0 pi\u00f9 stimate nella sua annuale classifica \"Time 100\", atta a rappresentare le 100 persone pi\u00f9 influenti del mondo.\nVita privata.\nRimasta incinta durante il primo anno di college, ha dato alla luce nel 1994 Marcel Johnson, suo unico figlio. Il padre era William Lamar Johnson, suo spasimante sin dai tempi del liceo, assassinato nel 2003.\nSostenitrice attiva dell'organizzazione animalista \"People for the Ethical Treatment of Animals\" (PETA), nel gennaio 2011 l'attrice \u00e8 apparsa nuda su un manifesto pubblicitario della campagna \"I'd Rather Be Naked Than Wear Fur\", partecipando poi anche alla successiva campagna \"Be an Angel for Animals\" col cane di famiglia Uncle Willie. Nel febbraio 2015 ha partecipato alla campagna per i diritti della comunit\u00e0 LGBT \"NOH8 Campaign\".\nDoppiatrici italiane.\nNelle versioni in italiano delle opere in cui ha recitato, Taraji Henson \u00e8 stata doppiata da:\nDa doppiatrice \u00e8 sostituita da:"}
{"id": "1441641", "revid": "94902", "url": "https://it.wikipedia.org/wiki?curid=1441641", "title": "Taraji Penda Henson", "text": ""}
{"id": "1441642", "revid": "119594301", "url": "https://it.wikipedia.org/wiki?curid=1441642", "title": "Spannung", "text": "Spannung \u00e8 un termine tedesco femminile (\"die Spannung\") che significa letteralmente \"tensione\". \nViene usato in narratologia per indicare un elemento del testo narrativo, per la precisione quello corrispondente al momento di massima tensione in cui l'azione culmina o precipita, ad esempio - ma non necessariamente - con un colpo di scena risolutivo. Di regola \u00e8 preceduta dalle peripezie e seguita dalla conclusione o scioglimento."}
{"id": "1441645", "revid": "767487", "url": "https://it.wikipedia.org/wiki?curid=1441645", "title": "Vi\u0219tea", "text": "Vi\u0219tea \u00e8 un comune della Romania di 2.082 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 4 villaggi: Olte\u021b, Ruc\u0103r, Vi\u0219tea de Jos, Vi\u0219tea de Sus, Vi\u0219ti\u0219oara.\nFino al 2004 faceva parte del comune anche il villaggio di Dr\u0103gu\u0219, diventato in quel periodo comune autonomo."}
{"id": "1441646", "revid": "287204", "url": "https://it.wikipedia.org/wiki?curid=1441646", "title": "Vistea", "text": ""}
{"id": "1441648", "revid": "75435", "url": "https://it.wikipedia.org/wiki?curid=1441648", "title": "Lezionari", "text": ""}
{"id": "1441650", "revid": "697352", "url": "https://it.wikipedia.org/wiki?curid=1441650", "title": "Air France Cargo", "text": ""}
{"id": "1441653", "revid": "33689", "url": "https://it.wikipedia.org/wiki?curid=1441653", "title": "Erebus", "text": ""}
{"id": "1441662", "revid": "161", "url": "https://it.wikipedia.org/wiki?curid=1441662", "title": "Voila", "text": "Voila \u00e8 un comune della Romania di 2.996 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 6 villaggi: Cinc\u0219or, Dridif, Ludi\u0219or, S\u00e2mb\u0103ta de Jos, Voila, Voivodeni.\nNel villaggio di Cinc\u0219or si trova un'importante cittadella medievale, costruita dai Sassoni di Transilvania nel XIV secolo."}
{"id": "1441664", "revid": "339392", "url": "https://it.wikipedia.org/wiki?curid=1441664", "title": "TurboGrafx CD", "text": ""}
{"id": "1441665", "revid": "85405", "url": "https://it.wikipedia.org/wiki?curid=1441665", "title": "Yaropolk I di Kiev", "text": ""}
{"id": "1441666", "revid": "339392", "url": "https://it.wikipedia.org/wiki?curid=1441666", "title": "Eudes de Saint-Amand", "text": ""}
{"id": "1441668", "revid": "151000", "url": "https://it.wikipedia.org/wiki?curid=1441668", "title": "An-148", "text": ""}
{"id": "1441670", "revid": "151000", "url": "https://it.wikipedia.org/wiki?curid=1441670", "title": "Tu-204", "text": ""}
{"id": "1441671", "revid": "78273", "url": "https://it.wikipedia.org/wiki?curid=1441671", "title": "40.10WM", "text": ""}
{"id": "1441672", "revid": "151000", "url": "https://it.wikipedia.org/wiki?curid=1441672", "title": "Tu-154", "text": ""}
{"id": "1441673", "revid": "1543377", "url": "https://it.wikipedia.org/wiki?curid=1441673", "title": "Profezie sul 21 dicembre 2012", "text": "Il 21 dicembre 2012 \u00e8 stata la data del calendario gregoriano nella quale secondo alcune credenze e profezie si sarebbe dovuto verificare un evento, di natura imprecisata e di proporzioni planetarie, capace di produrre una significativa discontinuit\u00e0 storica con il passato: una qualche radicale trasformazione dell'umanit\u00e0 in senso spirituale oppure la fine del mondo. L'evento tanto atteso veniva collegato temporalmente alla fine del tredicesimo ciclo (\"baktun\") del calendario maya.\nNessuna di queste credenze ha mai avuto alcun fondamento scientifico e furono pi\u00f9 volte smentite dalla comunit\u00e0 geofisica e astronomica. Anche la maggioranza degli studiosi della storia dei Maya confut\u00f2 queste affermazioni.\nIl calendario maya.\nI Maya, come altre culture mesoamericane, misuravano il tempo utilizzando un sistema di tre calendari. I giorni erano organizzati attraverso un calendario religioso rituale della durata di 260 giorni (chiamato \"Tzolkin\"), suddiviso in trecene (periodi temporali di 13 giorni) e utilizzato prevalentemente a scopo divinatorio, e un calendario solare di 365 giorni (\"Haab\"'), suddiviso in 18 periodi di 20 giorni ciascuno.\nI Maya non contavano gli anni; tuttavia, le date di questi due calendari erano combinate tra loro per dare luogo a cicli di 18 980 giorni (~52 anni) per un totale di 52 cicli diversi ricorrenti. Un ulteriore calendario, il cosiddetto \"Lungo computo\", calcolava, invece, il tempo trascorso dalla data della creazione del mondo secondo la mitologia maya (che, secondo la correlazione con il calendario gregoriano seguita dalla maggior parte degli storici mesoamericani e conosciuta come \"correlazione di Goodman-Martinez-Thompson\", corrisponderebbe all'11 agosto 3114 a.C. del calendario gregoriano). Questo calendario, a differenza dei precedenti, era progressivo e suddivideva il tempo in cicli non ricorrenti (\"b'ak'tun\") della durata di giorni, suddivisi a loro volta, su base vigesimale (base 20) e base 18, in 4 ulteriori sottocicli. Il 20 dicembre 2012 \u00e8 terminato il 13\u00ba \"b'ak'tun\" (12.19.19.17.19 nella notazione originale del calendario) a cui \u00e8 seguito, il 21 dicembre 2012, il 14\u00ba \"b'ak'tun\" (13.0.0.0.0).\nSecondo il \"Popol Vuh\" - uno dei principali documenti storici sul corpus mitologico dei Maya - il \"Lungo computo\" attuale \u00e8 solo il quarto in ordine di tempo, poich\u00e9 gli dei avrebbero distrutto le tre precedenti creazioni ritenendole fallimentari. La terza creazione fu distrutta al termine del 13\u00ba \"b'ak'tun\" (12.19.19.17.19), una data che sarebbe ritornata nuovamente alla fine del 2012. Questa circostanza, assieme a un riferimento epigrafico sul \"Monumento 6\" di Tortuguero - un sito archeologico maya situato nella parte sud-occidentale dello Stato di Tabasco in Messico - \u00e8 stata alla base del fenomeno \"New Age\" che associava un evento di significativa discontinuit\u00e0 storica alla data summenzionata.\nProfezie.\nSulla base di interpretazioni di impronta prevalentemente \"New Age\", furono formulati due diversi scenari sulla corrispondenza di questa data: o con eventi quali la fine del mondo oppure con trasformazioni radicali del mondo stesso come l'inizio dell'Era dell'Aquario, un periodo di pace globale e profonda evoluzione spirituale.\nA occuparsi direttamente della fine del calendario maya furono alcuni studiosi e scrittori riconducibili al movimento New Age. Il primo di essi fu Frank Waters che nel 1975 in Mexico Mystique ipotizz\u00f2 che alla fine del tredicesimo baktun il mondo sarebbe stato distrutto da una serie di catastrofici terremoti. L\u2019anno dopo fu il filosofo Terence McKenna, uno dei pi\u00f9 importanti esponenti della cultura psichedelica americana, a spiegare in un libro scritto con il fratello Dennis, una complicata funzione matematica (Timewave Zero) che essi avevano elaborato quattro anni prima durante un viaggio in Amazzonia. L\u2019espressione \u201cProfezia Maya\u201d, attualmente diventata di uso comune, si deve probabilmente proprio a \"Le Profezie dei Maya. Alla scoperta dei segreti di una civilt\u00e0 scomparsa\", scritto nel 1995 da Adrian Gilbert e Maurice M. Cotterell. In questo libro i due scrittori descrivono molte teorie sui Maya non considerate dagli archeologi e ripropongono la tesi secondo cui furono gli Egizi e i sopravvissuti alla scomparsa di Atlantide a fondare le antiche civilt\u00e0 dell\u2019America Centrale.\nEntrambi gli scenari profetizzati potevano definirsi apocalittici, tenendo conto del duplice significato del termine: o in senso figurato come devastazione totale, cataclisma rovinoso, disastrosa sciagura, o nel suo senso etimologico di rivelazione. Analogo distinguo \u00e8 previsto dal termine \"catastrofe\", che infatti richiede una disambiguazione.\nSul \"Monumento 6\" di Tortuguero \u00e8 presente un'iscrizione che contiene un riferimento alla data del 2012 come termine del 13 b'ahktun, e a un evento indeterminato che avrebbe coinvolto la divinit\u00e0 maya Bolon Yokte, associata in genere alla guerra e alla creazione. L'iscrizione \u00e8 parzialmente illeggibile perch\u00e9 rovinata (da qui la indeterminatezza dell'evento citato) e la connessione con Bolon Yokte - che non viene citato - \u00e8 stata ipotizzata dagli archeologi sulla base del fatto che il monumento \u00e8 probabilmente dedicato a questa divinit\u00e0. Da qui - questa volta nell'ambito New Age - fu ricavata la supposta profezia del 21 dicembre 2012; esistono tuttavia diverse altre tavolette che riportano date anche molto successive al 2012, cosa che fa ritenere che i Maya non pensassero a questo giorno come all'ultimo giorno del mondo.\nConfutazioni degli studiosi degli antichi Maya.\nLa credenza in catastrofi nel giorno 21 dicembre 2012 o in vicinanza a esso, fu una supposizione considerata sbagliata dalla corrente principale degli studiosi degli antichi Maya, eppure fu comunemente citata nei mezzi di comunicazione di cultura popolare come il problema del 2012.\nSecondo Sandra Noble, \"executive director\" della \"Foundation for the Advancement of Mesoamerican Studies, Inc.\" a Crystal River in Florida, \u00abConsiderare il 21 dicembre 2012 come un giorno del giudizio o un momento di cambiamento cosmico \u00e8 un'invenzione assoluta e un'opportunit\u00e0 per molte persone di fare profitto.\u00bb La fine di un ciclo del calendario era infatti vista dal popolo Maya semplicemente come occasione di grandi celebrazioni per festeggiare l'ingresso nella nuova epoca, in questo caso il 14\u00ba b'ak'tun.\nConfutazioni scientifiche.\nAstronomia.\nAllineamento del Sole con il centro galattico.\nOsservato dalla Terra, il Sole si sposta in prossimit\u00e0 di una linea ideale (l'eclittica) che corrisponde alla proiezione in cielo del piano in cui giace l'orbita della Terra. I pianeti e la Luna orbitano su piani poco inclinati rispetto all'eclittica e anche loro, di conseguenza, appaiono in prossimit\u00e0 di essa se visti dalla Terra. Storicamente alle costellazioni che si posizionano a cavallo dell'eclittica \u00e8 stato dato quindi un significato speciale e sono state raccolte nello zodiaco.\nNel corso dei secoli ci si \u00e8 accorti che il periodo dell'anno di visibilit\u00e0 delle costellazioni dello zodiaco mutava. Ci\u00f2 avviene a causa della cosiddetta precessione degli equinozi, moto di precessione dell'asse terrestre che determina uno spostamento di 1\u00b0 circa ogni 72 anni. Conseguentemente, ogni 2 160 anni cambia la costellazione dello zodiaco visibile in corrispondenza del sorgere del Sole nel giorno dell'equinozio di primavera. Nella tradizione astrologica occidentale, ci\u00f2 determina la fine di un'era astrologica e l'inizio della successiva. Attualmente ci troviamo nell'Era dei Pesci, la prossima sar\u00e0 l'Era dell'Acquario. La durata complessiva del ciclo \u00e8 di circa anni.\nCos\u00ec come oggi l'equinozio di primavera si verifica nella costellazione dei Pesci, il solstizio d'inverno si verifica nella costellazione del Sagittario, dove si situa tra l'altro il centro della Via Lattea. Negli ultimi mille anni circa, di conseguenza, ogni anno nel giorno del solstizio d'inverno, la Terra, il Sole e il centro galattico si sono trovati quasi allineati (il migliore allineamento prospettico nel giorno del solstizio d'inverno \u00e8 avvenuto il 21 dicembre 1998). A ogni modo, l'allineamento in s\u00e9 non comporta alcun effetto per la Terra e il sistema solare, dal momento che rappresenta l'attraversamento di una linea ideale, come il confine tra due comuni.\nJohn M. Jenkins verso la met\u00e0 degli anni ottanta propose che l'allineamento galattico del 2012 potesse aver assunto un significato speciale entro le previsioni del calendario maya. Sugger\u00ec infatti che i Maya potessero aver basato il proprio calendario sull'osservazione della Fenditura del Cigno, afferm\u00f2 che essi sapevano che l'eclittica attraversava la Fenditura (la nebulosa termina all'altezza dell'equatore celeste) e che avessero dato a tale punto del cielo un significato speciale nella loro cosmologia. Ipotizz\u00f2 dunque che l'allineamento del Sole e di tale punto sarebbe avvenuto nel giorno del solstizio d'inverno del 2012.\nAnche con queste ulteriori restrizioni, l'allineamento indicato si verifica tuttavia nel giorno del solstizio d'inverno per un periodo di 36 anni e la convergenza di maggiore precisione \u00e8 gi\u00e0 avvenuta nel 1998. Numerosi studiosi e Jenkins stesso, inoltre, hanno fatto notare che non esiste alcuna prova concreta che i Maya conoscessero il fenomeno della precessione degli equinozi.\nAllineamento planetario.\nSu \"La Stampa\" del 13 ottobre 2009 il giornalista Paolo Manzo cita impropriamente un allineamento \u00abdi Marte, Giove, Saturno, uno spettacolo astronomico senza precedenti\u00bb, in corrispondenza della fatidica data. L'articolo non riporta o rinvia a nessuna fonte scientifica autorevole e attendibile, mentre n\u00e9 gli astronomi n\u00e9 le effemeridi (a cui si pu\u00f2 accedere attraverso programmi di calcolo disponibili in rete) indicano alcuna congiunzione, anzi, predicono che i tre pianeti si troveranno in tre posizioni ben distinte se osservati dalla Terra, come \u00e8 possibile desumere dalla seguente tabella che riporta le coordinate celesti per Marte, Giove e Saturno nel sistema di riferimento geocentrico equatoriale.\nGi\u00e0 nel maggio del 2000, in occasione di un allineamento planetario, si era sviluppato un senso di ansia nell'attesa dell'evento che aveva portato i principali organi di divulgazione scientifica statunitense a rilasciare comunicati che ne confermassero l'innocuit\u00e0.\nAstrofisica.\nInversione dei poli magnetici del campo terrestre.\nL'attivit\u00e0 solare segue un andamento ciclico di undici anni. I periodi di intensa attivit\u00e0 sono identificati dalla presenza di un elevato numero di macchie solari, a cui generalmente si associano altri fenomeni quali espulsioni di massa coronali le quali, se avvengono in direzione della Terra, danno luogo a quelle che sono state definite \"tempeste solari o geomagnetiche\", disturbi temporanei della magnetosfera terrestre che possono manifestarsi in modo spettacolare attraverso aurore polari.\nLa magnetosfera terrestre funge da barriera protettiva e gli effetti sugli esseri viventi che abitano il pianeta sono ridotti. L'industrializzazione e l'espansione umana nello spazio, tuttavia, hanno reso questi fenomeni problematici anche per l'uomo, dal momento che possono danneggiare dispositivi elettronici in orbita e, in caso di tempeste di elevata intensit\u00e0, interagire con le reti di trasmissione dell'energia elettrica e con la strumentazione degli aerei di linea.\nEra stato previsto che il picco del 24\u00ba ciclo solare si sarebbe verificato nei mesi di aprile e maggio del 2013 e avrebbe raggiunto un'intensit\u00e0 inferiore al 23\u00ba, che si era appena concluso. A un'indicazione cos\u00ec precisa, tuttavia, si \u00e8 potuti giungere solo dopo aver osservato il minimo dell'attivit\u00e0 solare, verificatosi nel 2009; previsioni del 2007 avevano prospettato in effetti due scenari possibili: quello descritto, e un secondo in cui il picco si sarebbe verificato nel 2012 e sarebbe stato di intensit\u00e0 maggiore del precedente.\nAlcune trasmissioni televisive hanno collegato questo secondo scenario con le profezie sul 21 dicembre 2012: in particolare \u00e8 stata ipotizzata la possibilit\u00e0 che un picco di attivit\u00e0 solare particolarmente intenso avrebbe potuto innescare una inversione dei poli magnetici terrestri con conseguenze disastrose e imprevedibili per la nostra societ\u00e0. Questa ipotesi, gi\u00e0 di per s\u00e9 di scarso fondamento scientifico, \u00e8 stata comunque confutata dai fatti."}
{"id": "1441674", "revid": "151000", "url": "https://it.wikipedia.org/wiki?curid=1441674", "title": "Tu-324", "text": ""}
{"id": "1441675", "revid": "118788840", "url": "https://it.wikipedia.org/wiki?curid=1441675", "title": "Marcelle Padovani", "text": "Biografia.\nNata nel 1947, Marcelle Padovani proviene da una famiglia corsa di origini modeste. Nel novembre del 1970 lascia \"L'Express\" per il \"Nouvel Observateur\".\nCarriera giornalistica in Francia.\nInizialmente \u00e8 incaricata di seguire il Partito Comunista Francese e gli altri partiti di sinistra (\"Gauche Prol\u00e9tarienne\", \"Ligue Communiste R\u00e9volutionnaire\", \"Parti socialiste unifi\u00e9\"). Incaricata di seguire le elezioni municipali del 1971, non si occupa pi\u00f9 del Partito Socialista, dal momento che sosterr\u00e0 il CERES, in particolare dopo il congresso di \u00c9pinay.\nApprezzando l'avvicinamento a sinistra del CERES e il suo leader che intervista nel novembre del 1971, si iscrive con Ren\u00e9 Backmann e Lucien Rioux.\nTesse anche legami con Fran\u00e7ois Mitterrand, intervistandolo per il giornale dal 1971 al 1973. Si occupa anche del sociale e dei sindacati, e in particolare della CFDT, di cui intervista uno dei leader dell'estrema sinistra, Fr\u00e9do Krumnov.\nCarriera giornalistica in Italia.\nIn occasione di alcuni reportage in Italia, conosce e si lega a Bruno Trentin, segretario della CGIL (del quale sar\u00e0 moglie) e si trasferisce definitivamente in Italia come corrispondente del giornale. Nel 1974 smette di occuparsi della politica interna - ad eccezione di qualche articolo sul PCF - per dedicarsi all'attualit\u00e0 italiana.\nSi occupa della sinistra italiana e in particolare del Partito Comunista Italiano, pubblicando tra l'altro \"La lunga marcia\" (Calmann-L\u00e9vy, 1976). Si occupa anche del \"gauchismo\" e del Partito Socialista Italiano, intervistando Bettino Craxi nel luglio del 1976.\nNel maggio 1981 ritorna in Francia per la campagna presidenziale e l'invito di Fran\u00e7ois Mitterrand all'indomani della vittoria indica gli stretti rapporti con il nuovo Presidente della Repubblica francese.\nNel 1991 collabora con Giovanni Falcone alla stesura del libro \"Cose di Cosa Nostra\", edito da Rizzoli."}
{"id": "1441676", "revid": "76963", "url": "https://it.wikipedia.org/wiki?curid=1441676", "title": "Ry\u016bichi Kawamura", "text": "Cantante dei Luna Sea, famoso gruppo j-rock/visual kei degli anni novanta, ha iniziato la sua carriera solista nel 1997) e, dal 2004, in un gruppo musicale chiamato Tourbillon, assieme a Inoran (ex-chitarrista dei Luna Sea) e Hiroaki Hayama (compositore e paroliere).\nHa anche recitato in diversi film e dorama, tra i quali \"Ningen Shikkaku\" (Picaresque), \"Futari, Kowloon de aimashou\" e \"Narita rikon\"."}
{"id": "1441677", "revid": "151000", "url": "https://it.wikipedia.org/wiki?curid=1441677", "title": "Tupolev Tu-414", "text": ""}
{"id": "1441679", "revid": "151000", "url": "https://it.wikipedia.org/wiki?curid=1441679", "title": "Tu-414", "text": ""}
{"id": "1441684", "revid": "1543377", "url": "https://it.wikipedia.org/wiki?curid=1441684", "title": "Actinorriza", "text": "L'actinorriza \u00e8 un nodulo radicale che si forma come conseguenza della simbiosi tra attinomiceti del genere \"Frankia\" e alcune piante non leguminose (circa 220 specie) appartenenti tutte al clade \"Eurosidi I\".\nFunzione.\nLa principale funzione delle attinorrize \u00e8 quella di fornire azoto nello stato ridotto di ione ammonio (necessario per \"costruire\" gli amminoacidi) alla pianta.\nAnatomia.\nL'actinorriza si presenta come una piccola radice laterale lobata, simile esteriormente ad un nodulo radicale. Internamente \u00e8 possibile riconoscere i vasi che compongono la parte centrale, un'endoderma e attorno al parenchima corticale. In corrispondenza degli apici dei lobi sono presenti delle aree meristematiche. \u00c8 importante notare che non \u00e8 presente la cuffia che invece caratterizza gli apici delle radici normali. Proprio per questo motivo l'actinorriza non si sviluppa secondo un geotropismo positivo (cio\u00e8 non scende in profondit\u00e0).\nL'infezione.\nPer infezione si intende il processo che porta alla colonizzazione ed all'instaurarsi della relazione simbiotica, attraverso l'ingresso dei batteri nell'ospite.\n\"Frankia\" pu\u00f2 venire in contatto con l'ospite in due modi: per via intracellulare oppure per via intercellulare.\nQueste due modalit\u00e0 infettive sono distinte per famiglia di piante, cio\u00e8 una famiglia adotta sempre o un metodo o un altro. Esistono per\u00f2 alcuni ceppi, definiti flessibili, che utilizzano entrambe le vie.\nLa formazione delle vescicole.\nUna volta penetrate nelle cellule, la pianta ricopre le ife di materiale fibrillare molto simile a quello che costituisce la tipica parete delle cellule vegetali. A questo punto, quasi tutte le specie di \"Frankia\" producono, sotto stretto controllo dell'ospite, delle particolari strutture che prendono il nome di vescicole. All'interno delle vescicole avviene la riduzione dell'azoto attraverso l'enzima nitrogenasi. \u00c8 molto importante notare come le vescicole siano ricoperte da spessi strati proteici idrofobici composti prevalentemente da \"opanoidi\" che non permettono all'ossigeno di entrare nelle vescicole. Infatti l\"'attivit\u00e0 nitrogenasica\" \u00e8 bloccata da concentrazioni troppo elevate di ossigeno. Un'altra strategia, adottata dalla pianta \u00e8 quella di accumulare alla base delle vescicole un alto numero di mitocondri che riducono localmente la concentrazione di ossigeno attraverso la respirazione.\nCosa ne guadagna \"Frankia\"?\nSe da un lato \u00e8 chiaro che la pianta trae giovamento da questa simbiosi grazie alla provvigione di azoto, meno chiaro \u00e8 cosa ne guadagni \"Frankia\".\nQuello che si pu\u00f2 dire \u00e8 che il batterio in condizione aposimbiotica cresce molto lentamente ma riesce comunque a sopravvivere. Molto probabilmente all'interno dell'ospite trova un ambiente protetto in cui crescere e nutrienti sufficienti per completare il suo ciclo vitale."}
{"id": "1441685", "revid": "151000", "url": "https://it.wikipedia.org/wiki?curid=1441685", "title": "Tupolev Tu-214", "text": ""}
{"id": "1441686", "revid": "161", "url": "https://it.wikipedia.org/wiki?curid=1441686", "title": "Vulcan (Bra\u0219ov)", "text": "Vulcan (in ungherese \"Sz\u00e1szvolk\u00e1ny\", in tedesco \"Wolkendorf\") \u00e8 un comune della Romania di 4.551 abitanti, ubicato nel distretto di Bra\u0219ov, nella regione storica della Transilvania.\nNel territorio del comune si trovano consistenti giacimenti di carbon fossile, in particolare lignite.\nIl comune \u00e8 formato dall'unione di 2 villaggi: Colonia 1 Mai e Vulcan.\nStoria.\nIl primo documento relativo alla comunit\u00e0 sassone risale al 1377, e come altri centri della zona, sub\u00ec le scorrerie Turche nel 1421 e 1432; gli attacchi dei moldavi nel 1529 e dei valacchi nel 1599 ma l'assalto pi\u00f9 violento fu quello del principe transilvano Gabriel Bathory che incendi\u00f2 villaggio e chiesa provocando centinaia di morti. Vulcan fu una delle citt\u00e0 politicamente ed economicamente pi\u00f9 importanti della zona, grazie alla presenza di una forte comunit\u00e0 di Sassoni di Transilvania che costruirono numerosi edifici di uso pubblico e privato, architettonicamente interessanti (municipio, scuole, mulini, macelli, fabbrica di elettricit\u00e0). Dal 1945, a causa delle restrizioni loro imposte dallo stato, i cittadini di origine sassone lasciarono a poco a poco la citt\u00e0 e dopo il 1990 emigrarono in massa verso la Germania.\nMonumenti e luoghi d'interesse.\nChiesa fortificata.\nL'originale chiesa in stile romanico risalente al XIII secolo fu distrutta dalle invasioni turche della prima met\u00e0 XV secolo e vi rimangono solo tracce murarie nelle fondamenta e nell'ingresso. La chiesa fu ricostruita in stile gotico e fortificata nel 1521. Dopo la distruzione degli eserciti di Gabriel Bathory, il villaggio fu ricostruito: il restauro della fortezza inizi\u00f2 nel 1632 (ancora ristrutturata nel 1833) e della chiesa nel 1665 . La chiesa ha una navata rettangolare illuminata da ampie finestre, con un bel soffitto a cassettoni dipinti e decorati; da est sorge il coro gotico con volta a vela, mentre sul lato ovest si eleva il massiccio campanile, a cinque piani che fu completato nel 1794. Interessanti il fonte battesimale a forma di calice in pietra scolpita con iscrizioni latine, l'organo realizzato da Johannes Praule nel 1787 e. sull'altare, la piccola e candida statua di Ges\u00f9.&lt;br&gt;\nIl muro di cinta del XIV-XV secolo aveva il rivellino protetto da una massiccia grata di legno rinforzata con ferro, feritoie e caditoie, ora inglobato nell'edificio del municipio, costruito nella fortezza nel 1808. Ben conservati i magazzini addossati al muro di cinta con le scale che si potevano asportare per meglio proteggere le scorte alimentari e le armi. Il complesso \u00e8 stato interamente restaurato nel 1996.&lt;br&gt;\nLa chiesa ortodossa intitolata all'Ascensione, presenta sulla facciata delle nicchie con interessanti affreschi alla maniera bizantina.\nColonia I\u00b0 mai.\nIl villaggio di \"Concordia\" nasce dall'insediamento degli operai che lavorarono alla costruzione e poi all'estrazione del minerale della miniera di carbone scoperta alla fine del XIX secolo e di propriet\u00e0 della ditta Friederich Czell and Sons. Oltre alle abitazioni dei dirigenti (nella parte alta) e degli operai, Furono realizzate tutte le strutture utili all'estrazione del minerale oltre ad una centrale elettrica . Nel 1948 la miniera fu nazionalizzata e durante il periodo comunista venne chiamata \"Colonia 1 Mai\". Durante la seconda guerra mondiale, fino al 1944 vi lavoravano anche prigionieri di guerra sovietici. La miniera fu chiusa nel 1964. La chiesa ortodossa \u00e8 dedicata a San Giovanni Battista."}
{"id": "1441687", "revid": "151000", "url": "https://it.wikipedia.org/wiki?curid=1441687", "title": "Tupolev Tu-206", "text": ""}
{"id": "1441688", "revid": "151000", "url": "https://it.wikipedia.org/wiki?curid=1441688", "title": "Tu-214", "text": ""}
{"id": "1441690", "revid": "19330", "url": "https://it.wikipedia.org/wiki?curid=1441690", "title": "Regno di B\u0103din", "text": ""}
{"id": "1441692", "revid": "287204", "url": "https://it.wikipedia.org/wiki?curid=1441692", "title": "Bunesti", "text": ""}
{"id": "1441693", "revid": "1543377", "url": "https://it.wikipedia.org/wiki?curid=1441693", "title": "World Series of Poker 1978", "text": "Le World Series of Poker 1978 furono la nona edizione della manifestazione. Si tennero dal 7 al 22 maggio presso il casin\u00f2 Binion's Horseshoe di Las Vegas.\nIl vincitore del Main Event fu Bobby Baldwin.\nPer la prima volta nella storia delle WSOP venne adottata la formula che prevedeva la suddivisione del montepremi di ciascun evento tra pi\u00f9 giocatori. Fino ad allora infatti il montepremi veniva assegnato interamente al vincitore. Si decise che per ogni evento il montepremi sarebbe stato cos\u00ec suddiviso: 50% al primo, 20% al secondo, 15% al terzo, 10% al quarto e 5% al quinto.\nMain Event.\nI partecipanti al Main Event furono 42. Ciascuno di essi pag\u00f2 un buy-in di 10.000 dollari.\nNel primo giorno di gioco del Main Event furono eliminati tutti i vincitori delle prime otto edizioni: Johnny Moss, Thomas \"Amarillo Slim\" Preston, Walter \"Puggy\" Pearson, Brian \"Sailor\" Roberts e Doyle Brunson."}
{"id": "1441695", "revid": "287204", "url": "https://it.wikipedia.org/wiki?curid=1441695", "title": "Dumbravita", "text": ""}
{"id": "1441696", "revid": "729019", "url": "https://it.wikipedia.org/wiki?curid=1441696", "title": "Ra (kana)", "text": "\u3089 in hiragana o \u30e9 in katakana \u00e8 un kana giapponese e rappresenta una mora. La sua pronuncia \u00e8 \"\".\nBraille:"}
{"id": "1441698", "revid": "186283", "url": "https://it.wikipedia.org/wiki?curid=1441698", "title": "\u30e9", "text": ""}
{"id": "1441699", "revid": "186283", "url": "https://it.wikipedia.org/wiki?curid=1441699", "title": "\u3089", "text": ""}
{"id": "1441702", "revid": "149525", "url": "https://it.wikipedia.org/wiki?curid=1441702", "title": "Actinorrize", "text": ""}
{"id": "1441703", "revid": "151000", "url": "https://it.wikipedia.org/wiki?curid=1441703", "title": "Tupolev Tu-216", "text": ""}
{"id": "1441704", "revid": "1340213", "url": "https://it.wikipedia.org/wiki?curid=1441704", "title": "Rosalie Hale", "text": ""}
{"id": "1441705", "revid": "126257", "url": "https://it.wikipedia.org/wiki?curid=1441705", "title": "Cecilia Chailly", "text": "Biografia.\nFiglia del compositore Luciano Chailly, sorella di Riccardo, direttore d'orchestra, studia composizione con Azio Corghi e arpa al Conservatorio di Milano. A diciannove anni collabora con l'orchestra della Scala di Milano come prima arpa e con il Piccolo Teatro di Giorgio Strehler; successivamente intraprende un'intensa attivit\u00e0 concertistica che la porter\u00e0 a esibirsi anche alla Queen Elizabeth Hall di Londra.\nDurante la sua carriera ha collaborato con artisti come John Cage, David Parsons, Mina, Andrea Bocelli, Fabrizio De Andr\u00e9, Teresa De Sio, Giorgio Conte, Lucio Dalla, Ron, Morgan, Planet Funk, Gianni Morandi, Le Vibrazioni, Alex Britti, Hector Zazou.\nPioniera italiana dell'arpa elettrica, realizza con Ludovico Einaudi l'album \"Stanze\", 16 brani composti per lei e pubblicati da BMG Ricordi nel 1992, alcuni dei quali entreranno a far parte della colonna sonora del film \"Fuori dal mondo\" di Giuseppe Piccioni (1999).\nNel 1997 si aggiudica il Premio De Sica con l'album \"Anima\" (Warner 1996), il suo debutto come compositrice, registrato in California e contenente al suo interno importanti collaborazioni (David Darling, Andrea de Carlo, Mike Marshall). Lo stesso album verr\u00e0 trasmesso all'entrata dei concerti di Fabrizio De Andr\u00e9 nel tour \"Anime salve\".\nNel 1998 pubblica il romanzo\" Era dell'amore\" (Bompiani, poi tradotto nel 2001 in Germania dalla Lizt) con il quale vince i premi Pisa e Calabria opera prima 1998, Rapallo e Procida Elsa Morante Opera prima 1999.\nNel 1999 viene invitata a suonare a Milano per il Dalai Lama e nel 2003 si esibisce davanti a Papa Giovanni Paolo II in occasione della XVIII Giornata Mondiale della Giovent\u00f9.\nSuccessivamente, alcuni suoi brani diventano la colonna sonora del film \"Non ho sonno\" (2000) di Dario Argento e \"Mai pi\u00f9 come prima\" di Giacomo Campiotti, e di svariati spettacoli teatrali fra i quali \"Felicit\u00e0 di una stella\", di Dario Moretti.\nIl 12 marzo 2000 partecipa al concerto\" Faber, amico fragile\" in memoria di Fabrizio De Andr\u00e9, svoltosi al Teatro Carlo Felice di Genova, interpretando \"Inverno\" (dall'album \"Tutti morimmo a stento\"), che segner\u00e0 il suo debutto nel ruolo di cantante.\nNell'ottobre del 2001 esce l'album \"AMA\" (Sony Columbia) del quale \u00e8 produttrice, autrice della musica, dei testi, degli arrangiamenti e delle orchestrazioni\nNel 2006 affianca Ron al Festival di Sanremo nel brano \"L'uomo delle stelle\". Nel 2007 esce il cd \"Alone\", edito da Emi, suonato e registrato da sola, in casa, con vari strumenti acustici, eccetto il brano \"Living Room\" con la partecipazione di Ludovico Einaudi al pianoforte.\nNel 2009 esce \"Istanti\" (Egea), un album crossover che raccoglie influenze operistiche, melodie mediterranee, accenti blues. Nello stesso anno calca le scene del Teatro di Reggio Calabria con quattro sue composizioni per arpa e orchestra.\u00a0\nNel 2010 vince il premio internazionale Profilo Donna, nel 2012 Il Premio Internazionale Rotary Donna e il Premio Harpo Marx.\nSu invito del direttore Claude Nobs, si esibisce al Montreux Jazz Festival 2013, risultando essere l'unica artista italiana chiamata a parteciparvi.\nFa parte della giuria di qualit\u00e0 del Festival di Sanremo 2013; nell'ottobre dello stesso anno esce il suo album, \"Le mie corde\" (Sony Classical), nel quale interpreta i suoi brani migliori all'arpa acustica, eccetto il brano \"Varianti sulla scala enigmatica\", composto dal padre Luciano Chailly nel 1995 e dedicato a lei.\nNel 2014 \u00e8 stato ristampato da Decca e distribuito in tutto il mondo il cd \u201cStanze\u201d, frutto di una stretta collaborazione con il compositore Ludovico Einaudi."}
{"id": "1441706", "revid": "151000", "url": "https://it.wikipedia.org/wiki?curid=1441706", "title": "Il-96", "text": ""}
{"id": "1441707", "revid": "15756", "url": "https://it.wikipedia.org/wiki?curid=1441707", "title": "Episodi di L'incredibile Hulk (quarta stagione)", "text": "La quarta stagione della serie televisiva \"L'incredibile Hulk\" venne trasmessa dal canale Universal Pictures.\nIl cast regolare di questa stagione \u00e8 composta da:\nPrometheus (prima parte).\nTrama.\nMilford, cittadina situata a nord est dello Utah. David, il protagonista, sta pescando in un fiume, quando improvvisamente sente un grido di aiuto: \u00e8 Katie, e sta affogando. David prova trarla a riva, ma viene anche lui trascinato dalla corrente dell'acqua, ma con fatica si salvano. Katie gli racconta di essere rimasta ceca, circa sette mesi prima: un automobilista ubriaco l'ha investita, e lei si \u00e8 risvegliata cieca. Il tempo passava, racconta, ma non accettava la sua condizione, non riusciva ad orientarsi, si sentiva confusa, per cui decise di rifugiarsi in una capanna nei pressi del fiume. Quel giorno era la prima volta che decise di uscire dalla capanna. Da quel momento David decise di insegnargli ad orientarsi senza farsi del male. L'episodio continua con un improvviso e grande boato: proprio nel momento un cui David stava per lasciare Katie. Incuriosito David si reca sul luogo dell'impatto, si avvicina al meteorite che emette degli strani raggi gamma che lo trasformano in Hulk, nel gigante verde e perennemente arrabbiato. Mentre torna David condivide i lineamenti di Hulk, ma anche la sua ingenuit\u00e0 e la violenza incontrollata. David racconta a Katie il suo problema e di McGee. Nel frattempo giungono sul luogo i militari per evacuare la zona, e recuperare il meteorite. McGee travestito da militare segue le operazioni. David e Katie decidono di scappare, ritrovandosi nei pressi del meteorite: David comincia a star male e, sottoposto alle radiazioni gamma del meteorite, ridiventa Hulk. Nel frattempo giungono sul luogo degli elicotteri con la campana atta a recuperare il meteorite. Nel momento in cui intravedono Hulk decidono di rinunciare provvisoriamente al meteorite e la calano sopra di lui e di Katie, catturandoli, sotto gli occhi esterrefatti di McGee.\nCuriosit\u00e0.\nNel ruolo di Hulk a met\u00e0 (\"Demi-Hulk) venne scelto il body-builder Ric Drasin, che fu costretto a tingersi di nero i suoi capelli biondi. Drasin non \u00e8 accreditato nell'episodio. \nPrometheus (seconda parte).\nTrama.\nLa pesante campana in acciaio di 3,5 metri di diametro viene condotta all'interno della base, con Hulk che insistentemente continua a colpirla dall'interno. Nel frattempo viene rinchiuso in una camera di sicurezza, e avvolto da potentissime onde elettriche. Gli scienziati iniziano ad esaminarlo: Hulk pesa 144\u00a0kg, mascella dell'Uomo di Neandertal, ossa umane ma di maggiori dimensioni, ed il suono che emette non \u00e8 vero un linguaggio. Quando gli avvicinano una parte del meteorite, Hulk sta male e scappa sfondando il pavimento. Hulk ritrova Katie, la porta via, ma ovunque passi fa enormi danni. McGee, il giornalista, parla con gli scienziati per persuaderli che Hulk non \u00e8 un extraterrestre, sono anni che lo segue, ed \u00e8 la prima volta che riescono a trattenerlo. Prometheus \u00e8 una installazione militare, costruita all'interno di una montagna in Colorado, ufficialmente nata per lo studio di eventi alieni, ma McGee scopre invece che le ricerche in questa struttura nascondono scopi militari: infatti vorrebbero studiare i segreti della trasformazione di Hulk per usarli come un'arma. David \u00e8 ancora a met\u00e0, \u00e8 confuso, \u00e8 vittima di amnesie. McGee, forse in buona fede, dice a \"John\" che i militari vogliono aiutarlo, studiarlo e scoprire il motivo per cui si trasforma, ma Katie non si fida di nessuno e scoraggia David. Nel frattempo i militari, spazientiti, sparano siringhe con anestetico contro David, che si trasforma in Hulk, che insieme a Katie riescono ad uscire dalla base, inseguiti da McGee che non si arrende mai. Nel frattempo David \u00e8 ritornato normale, piangendo e ridendo fra le braccia di Katie. Hulk ha provocato ingenti danni, costringendo il Prometheus a chiudere, vista l'esperienza disastrosa, venendo archiviato come segreto di Stato: non si sapr\u00e0 nulla di quanto successo. Katie torna in citt\u00e0, trovandola ora pi\u00f9 tranquilla, e fa capire, dal modo come saluta David, che c'\u00e8 stato qualcosa tra loro.\nCaduta Libera.\nTrama.\nDavid si occupa di compilare le pratiche per gli spettacoli di paracadutismo di Hank Lynch e Jean, organizzate in giro per le contee. Tornando dopo anni al suo paese, Hank incontra nuovamente Jack Stewart, in lista per la candidatura a senatore, su insistenza del padre, anch'egli senatore, che per\u00f2 usa sistemi parzialmente illegali. Anni prima Jack e Hank, erano soci presso un circolo di paracadutismo, divenuti volontari per salvare dei boy-scout, imprigionati in un incendio scoppiato in un bosco. Jack tard\u00f2 a lanciarsi per paura, il velivolo esplose, incolpandosi per quell'incidente. Il senatore invia due poliziotti a per minacciare Hank e gli altri di andarsene, e al loro rifiuto, va alle vie di fatto. Jack si ritira dalla candidatura, e la magistratura investigher\u00e0 su suo padre.\nLa Zona Morta.\nTrama.\nDavid Banner con il nome di David Barnard, viene ospitato in una famiglia. Durante la sua permanenza, la figlia adolescente si innamora di lui, e contemporaneamente sviluppa una notevole dose di animosit\u00e0 verso il padre. Nel corso di uno degli esperimenti di David, utile a sviluppare l'autocontrollo, fallisce, per cui il lato destro del suo cervello prende il sopravvento sulla sua personalit\u00e0, esattamente come Hulk.\nInterpreti: William Lucking (Mike Schultz), Rosemary Forsythe (Ellen), Philece Sampler (Laurie), Taaffe O'Connell (Sig.ra Farber).\nProfondo Shock.\nTrama.\nDavid \u00e8 impiegato come operaio in una Compagnia di impianti elettrici, la Tres Lobos Power Plant. Durante il suo turno di lavoro, si accorge che Edgar Tucker, il suo responsabile, \u00e8 svenuto, rischiando di prendersi una forte scossa elettrica, che, grazie a David si scarica su Hulk, che, nel frattempo \u00e8 intervenuto per salvarlo, svenendo anche lui. Gli operai intervengono quasi subito e trovano David a terra, svenuto. Viene immediatamente condotto in ospedale per arresto cardiaco. Viene rianimato dalla dott.ssa Olson, che, una volta cosciente, fa a David delle domande sulle sue conoscenze mediche, rispondendogli che per un breve periodo ha lavorato in una libreria medica. David percepisce un ronzio molto forte nelle orecchie, per cui la dott.ssa gli consiglia di riposare, riconoscendo che il suo \u00e8 un caso molto particolare: il fatto che sia ancora vivo, che non ha subito sintomi collaterali al trauma elettrico, e nessun danno n\u00e9 al cervello n\u00e9 al cuore. Fisicamente non ha nessun problema, ritiene che il suo corpo ha una fibra eccezionalmente robusta, e che non ha mai visto nulla di simile. Ha solamente riscontrato, dopo le analisi, un eccesso di feniletilamina nel cervello, per cui potrebbe essere soggetto a problemi psicologici, come, per esempio, lo sdoppiamento di personalit\u00e0. Non si conosce ancora molto sugli effetti psicologici collaterali di un forte shock. Si pu\u00f2 avere qualche reazione emotiva come le allucinazioni. Lo invita a stare in ospedale per alcuni giorni, oppure di trovare qualcuno che possa fargli compagnia. Edgar si offre di ospitarlo a casa sua: \u00e8 il suo modo per ringraziarlo di aver rischiato la sua vita per salvarlo, cos\u00ec David viene dimesso. La guardia che ha visto Hulk, legge il National Register, e contatta McGee. Durante la notte David ha delle visioni, che lo stesso David interpreta come una precognizione, e ne parla con la dott.ssa Olson, che gli svela l'esistenza dei shock profondo che possono provocare fenomeni di precognizione, e gli parla di un famoso medium del New England, che lavor\u00f2 con la polizia, che acquis\u00ec i suoi poteri medianici dopo aver preso una scarica da 60.000 volts, ma come \"effetto collaterale\", si \u00e8 suicidato circa due anni fa. Lo rassicura, svelandogli che molte persone che hanno subito traumi simili al suo, spesso hanno fenomeni di precognizione, e che tale condizione potrebbe essere solo momentanea. Lo invita a fare nuove analisi, perch\u00e9 c'\u00e8 qualcosa nella composizione chimica nel suo corpo, che ha reagito alla forte scarica. Nel frattempo Edgar si sente di nuovo male sul lavoro, cos\u00ec David lo aiuta. Il proprietario, il Sig. Buchanan scopre la sua grave malattia, l'angina pectoris, congedandolo e avviando le procedure per una pensione anticipata, con il massimo, ma Edgar non \u00e8 d'accordo, gli sembra di tradire i suoi colleghi che verranno tutti licenziati. Nel frattempo McGee giunge presso la fabbrica, parla con la guardia, ma non \u00e8 in grado di fornirgli informazioni utili. Frank e gli altri accusano Edgar di aver ordito un complotto con Buchanan con lo scopo di salvarsi, per cui Edgar decide di far saltare l'impianto. David gli lascia un biglietto di ringraziamento e se ne va. Mentre \u00e8 in viaggio sente l'appello per radio che lo stanno cercando, essendo un amico di Edgar, \u00e8 l'unico, forse in grado di convincere Edgar a evitare il black-out in tutta la citt\u00e0. David torna all'impianto, cos\u00ec come McGee. Gli operai fanno passare David in passaggi dove la temperatura \u00e8 altissima. Hulk raggiunge Edgar e lo blocca sotto gli occhi esterrefatti degli operai e di McGee. Cos\u00ec Frank e gli altri vengono riassunti con i compensi richiesti, ed Edgar Tucker non subir\u00e0 nessun processo. Nel frattempo David non percepisce pi\u00f9 ronzii, n\u00e9 sogni premonitori. Anche la feniletilamina si \u00e8 stabilizzata, e, nel momento in cui la dott.ssa lo informa che desiderebbe scrivere un articolo sul suo caso, David la saluta.\nPortatemi la Testa di Hulk.\nTrama.\nUn mercenario, la Fronte, arriva al National Register per offrire un aiuto a Jack McGee nel perseguire Hulk. Mc Gee per\u00f2 non crede alla sua collaborazione e cos\u00ec questi si rivolge alla rivale Limelight. La Fronte nel frattempo, assume David nel suo laboratorio convinto si trasformi in Hulk con l\u2019intenzione di farlo manifestare per poi ucciderlo. Mc Gee, scoperte le intenzioni reali di La Fronte, cerca di impedire il suo folle proposito.\nIl Bottino.\nTrama.\nJoe Conti, \u00e8 meccanico che lavora presso un garage di propriet\u00e0 del sig. Callahan, ma una volta era pilota di gare automobilistiche. Joe, mentre riparava un'automobile, scopre, in un sottofondo del portabagagli un milione e mezzo di dollari. Confida la sua scoperta al suo amico Leo, che conosce da diciotto anni, e lo convince a sottrarre quei soldi, sicuramente rubati. Joe li utilizzerebbe ritornare a gareggiare e pagare gli alimenti alla moglie, mentre Leo li userebbe per pagare la retta del costosissimo collegio della figlia. Nel frattempo, il Sig. Callahan, proprietario del garage, assume David con l'incarico di consegnare ai rispettivi proprietari le automobili riparate, ma non essendo presente, Joe, consegna, di sua iniziativa, l'automobile con nascosto il milione e mezzo di dollari, da consegnare ad un cliente che risiede a New York. David approfitta dell'incarico e fissa un appuntamento presso i Laboratori Randall a New York. Contemporaneamente Joe e Leo seguono l'automobile che David deve consegnare, e da un passaggio a Nancy, una cameriera che, dice lei, deve sposarsi. Ma, quando Clive e Danny, giunti al garage, non trovano l'automobile, riempiono di botte Callahan, che comunque era al corrente della presenza dei soldi. Nel frattempo Leo e Joe decidono di bloccare l'automobile di David inscenando un malore di Joe. Bloccata l'auto, Leo colpisce David e lo getta su un cactus. L'azione violenta trasforma David in Hulk. Esterrefatti a causa della trasformazione, Leo e Joe non riescono a tirare fuori Nancy dall'automobile, e fuggono. Anche Nancy, scappa, spaventata da Hulk. Una trasformato, David la ritrova e la carica in automobile. Lei gli racconta dell'uomo verde, e dei due, che, alla sua vista sono fuggiti, inoltre confessa anche di essersi inventata del matrimonio: in realt\u00e0 \u00e8 stata licenziata ed ha lasciato sua figlia Chris, di sei anni, ai nonni. Mentre giungono a Flagstaff per un pieno, si accorgono che Callahan e Danny li stanno aspettando, ma solo Danny li vuole uccidere, contravvenendo agli ordini di Clive. Callahan non \u00e8 d'accordo con Danny, e lo chiude dentro ad uno stanzino. All'arrivo di David e Nancy, Callahan li avvisa del pericolo, sale in macchina con loro, con Danny, che liberatosi, inizia a sparargli. David scappa inseguito da Danny, mentre Joe e Leo, dopo aver fuso il motore si fermano. Per loro, la corsa finisce in uno sfasciacarrozze. L'auto di David si capovolge, cos\u00ec lo stesso David rimane incastrato, nel frattempo Danny sta per uccidere Callahan e Nancy, ma arriva Hulk e lo blocca. Callahan testimonier\u00e0 contro le persone per cui lavorava, e la polizia non parler\u00e0 di Hulk in quanto la sua testimonianza diventerebbe molto dubbia. David viene tenuto fuori. Nancy parte con il pullman per Los Angeles a raggiungere sua figlia. David decide di non andare pi\u00f9 ai Laboratori a New York.\nAddio Eddie Cain.\nTrama.\nUn anziano Eddie Cain narra una storia di omicidi, mafiosi, un giardiniere senza un passato di nome David Benedetto, e un gigante verde.\nIl Re della Spiaggia.\nTrama.\nDavid lavora insieme a Carl Molino in un ristorante, incontra Mandy, una ragazza che vive di espedienti, che propone a Carl di partecipare al concorso per culturisti per il titolo \"Re della spiaggia\". Carl con l'aiuto di David, vince il concorso, si fidanza con Mandy e apre il suo ristorante tanto desiderato.\nMuseo delle Cere.\nTrama.\nDavid lavora come assistente al museo delle cere di Leigh Gamble, che, oltre ad essere proprietaria, \u00e8 anche creatrice delle statue, passione ereditata dal padre. Lo zio di Leigh, Walter Gamble vuole che Leigh venda il museo al Sig. Kelleher, quindi apparentemente si prende cura di lei, facendole prendere delle \"medicine\", in realt\u00e0 pasticche di LSD, che le inducono allucinazioni e le fanno nuovamente vivere paure represse, creando incidenti dentro al museo e facendo ricadere la responsabilit\u00e0 sulla disattenzione di Leigh. In una di queste disavventure, Leigh vede un grosso uomo verde realizzando anche una statua di cera. Arriva McGee, vede la statua della creatura, ma Leigh gli dice che a causa della sua malattia ha degli incubi, e in uno di questi ha visto un uomo trasformarsi. All'arrivo di McGee, David si mescola alle statue senza essere visto, cos\u00ec scopre il piano dello zio, allerta Leigh, ma viene stordito dallo zio con un colpo in testa. Lo zio fa credere a Leigh di aver ucciso anche David, cos\u00ec comincia a ricordare che fu proprio lo zio ad attizzare l'incendio in cui mor\u00ec suo padre, incendio per il quale era stata incolpata. Nel frattempo McGee rientra senza essere notato nel museo, ma lo zio riesce comunque a rinchiuderlo nella stanza insieme a Leigh e a David, ormai svenuto. Walter appicca il fuoco. David si trasforma in Hulk e salva sia Leigh che McGee ormai svenuti a causa delle esalazioni del fumo, e blocca lo zio. Leigh riapre il museo, e non potendo dare nessuna informazione a McGee, in quanto drogata non ricorda nulla, gli regala i biglietti per poter visitare il museo.\nVento dell'Est.\nTrama.\nDavid abita in un appartamento di un quartiere cinese e non sa che in questo appartamento, si trova una vasca da bagno, camuffata, in oro purissimo, contrabbandata da un'organizzazione malavitosa cinese, che gestisce un ristorante, e ne vuole rientrare in possesso. Anche il sergente Keeler indaga sui loschi traffici di questa banda. I mafiosi cinesi tentano di uccidere sia David che Keeler, ma vengono arrestati ed il ristorante-copertura nel quale si svolgevano i traffici illegali viene fatto chiudere tramite fermo giudiziario.\nL'Altro (prima parte).\nTrama.\nDavid giunge a Vissaria, una citt\u00e0 dove scopre che uno scienziato, Jeffrey Clive, 30 anni prima, aveva compiuto i suoi stessi esperimenti: anche quest'uomo si trasformava in un mostro verde, ma \u00e8 guarito grazie ad un siero. David si fa cos\u00ec consegnare la cura da Dell Frye, il giardiniere di Clive House ed ex assistente del dottor Clive, ma in realt\u00e0 \u00e8 lo stesso Dell si serve di lui per poter di nuovo trasformarsi.\nL'Altro (seconda parte).\nTrama.\nSi scopre cos\u00ec che Dell \u00e8 un assassino, quindi il suo alter ego verde \u00e8 molto pericoloso, per cui David decide di fermarlo e trasformandosi in Hulk. Nella lotta tra i due \"Hulk\", il siero curativo viene distrutto, lasciando David nello sconforto, e Dell ucciso dallo sceriffo.\nL'unica speranza di David.\nTrama.\nMentre sta facendo l'autostop, David viene travolto da un'auto. Ricoverato in ospedale gli diagnosticano una frattura alla colonna vertebrale, e quindi completa paralisi della gambe. Dopo momenti di sconforto inizia una faticosa terapia di riabilitazione, ma nel momento della trasformazione in Hulk, ma solo all'inizio, non si regge sulle gambe, ma poco dopo riesce a riacquistare l'uso delle gambe. La trasformazione in Hulk provoca in David dei miglioramenti, fino alla sua completa guarigione, riuscendo anche ad impedire che un suo compagno di stanza all'ospedale commetta un delitto.\nCuriosit\u00e0: per la prima volta David prende in considerazione l'ipotesi di provocare volontariamente la sua metamorfosi in Hulk per guarire dalla sua paralisi.\nIntervista con Hulk.\nTrama.\nEmerson Fletcher \u00e8 un collega di McGee presso il National Register. Sta vivendo un brutto momento a causa della prematura morte di sua figlia. Non crede all'esistenza di Hulk, anche se McGee conserva nel suo ufficio foto ed articoli che lo riguardano. Risponde ad una telefonata per McGee, facendosi passare per lui, e parte per Atlanta (Georgia) per un'intervista con Miss Verdugo che ritiene di conoscere chi \u00e8 l'uomo che si trasforma in Hulk, e del quale desidera riscuotere la taglia. Indica a Fletcher, David, che lavora al cantiere e lui vi riconosce il dott. David Banner. Pertanto Fletcher avvicina David, rassicurandolo di essere un giornalista che si occupa di articoli scientifici e lo convince a raccontare il suo problema, in modo che i colleghi medici possano realizzare una cura personalizzata, per aiutarlo. Gli promette che potr\u00e0 ottenere un'identit\u00e0 protetta. David accetta di farsi intervistare, con la clausola che l'articolo, prima di essere pubblicato, dovr\u00e0 avere la sua approvazione. Ma McGee si accorge che la cartella su Hulk \u00e8 sparita e capisce che \u00e8 stato Fletcher. David comincia il racconto: voleva trovare la chiave della forza, che, in certe occasioni le persone trovano in s\u00e9, stimolando con raggi gamma una zona del cervello. Ma non aveva calibrato male il computer, e, per errore \u00e8 stato bombardato da due milioni di unit\u00e0 gamma. Gli effetti non si sono verificati immediatamente, ma un giorno, nel tentativo di cambiare una gomma bucata, si era ferito e da l\u00ec ebbe inizio la prima trasformazione. Racconta della prova di una trasformazione realizzata in laboratorio con la supervisione della dott.ssa Elaina, di sentirsi impotente al racconto della stessa, di essere incapace a controllarla, e sulla forza di Hulk. Dopo l'esplosione del laboratorio fugg\u00ec. Alle Hawaii spos\u00f2 la dott.ssa Carol, specialista in ipnosi, ma affetta da una malattia incurabile morta una settimana dopo tra le sue braccia. Ogni racconto di David ha delle similitudini con la vita di Fletcher: la storia infelice di sua figlia Lisa morta di fibrosi cistica, dopo che lui aveva dato il permesso di sperimentare una nuova cura. David ringrazia Fletcher, perch\u00e9 finalmente dopo anni pu\u00f2 parlare con qualcuno che capisce tecnicamente e possiede sia sensibilit\u00e0 che misericordia. Si commuove. Ha provato innumerevoli sieri per cercare di bloccare l'essere, e ha capito che l'essere non ucciderebbe, perch\u00e9 lui non uccide. L'essere \u00e8 allo stato primitivo, ingenuo come un bambino, prende il sopravvento quando viene offeso. Per McGee rappresenta solo un articolo su un giornale: quando morirono Elaina e David Banner, per lui, l'unico colpevole era l'essere, unico sopravvissuto. Miss Verdugo telefona al vero McGee, protestando per non avere ricevuto la taglia su Hulk. McGee si prepara, armato di cartucce tranquillanti per animali a raggiungere Atlanta. Fletcher partecipe della tragedia di David, desidera aiutarlo sinceramente, per cui gli confessa di lavorare con McGee, che, nel frattempo ha chiamato una troupe televisiva per fare un servizio su Hulk, avendo perso la credibilit\u00e0 come giornalista, per ricominciare voleva raccontare la storia di Hulk. David si sente ingannato, \u00e8 deluso, prende i nastri registrati e fa per andare via, ma arriva McGee. David nell'intento di scappare si fa male e si trasforma. Fletcher in quel trambusto si riprende i nastri. Arriva la troupe televisiva e McGee si arrampica sul cornicione, e, nel tentativo di colpire Hulk cade, ma viene salvato dalla presa di Hulk. Nessun premio per miss Verdugo, e i filmati della troupe vengono distrutti. Fletcher non racconta nulla a McGee. Dei nastri della confessione di David non si sapr\u00e0 nulla.\nSulle tracce di Hulk.\nTrama.\nAl suo arrivo a Baltimora, David 'Benley' incontra Buster Caldwell, un nano lottatore specialista nel raccontare bugie, che mette entrambi nei guai. Come se non bastasse, David deve pure sfuggire a McGee, giunto nella palestra in cui lavora per avere informazioni sulla creatura\u2026\nDanny.\nTrama.\nBen e Nat rubano: camion, macchine agricole, scavatrici, trattori. Rachel insieme al figlio Danny scappano e incontrano David. Ben e Nat tentano di uccidere David ma i due contadini, che nel frattempo avevano ritrovato i loro macchinari, vengono salvati da Hulk.\nSocio Inconsapevole.\nTrama.\nNew York. David lavora in una fabbrica di abiti di propriet\u00e0 di Sam, dove la figlia Liz lavora come stilista. Sam \u00e8 oberato di debiti, e, per consentire alla figlia di organizzare una sfilata, chiede un prestito a degli strozzini, garantendo che sia lui che il suo socio (inconsapevole) David, restituiranno i soldi. Gli strozzini pensano di incendiare la fabbrica, per poter incassare in fretta i soldi dall'assicurazione. Durante la sfilata, che riscuote un buon successo, infatti tentano di incendiarla, ma Hulk salva Liz, e blocca l'incendio."}
{"id": "1441708", "revid": "203752", "url": "https://it.wikipedia.org/wiki?curid=1441708", "title": "Uomo pi\u00f9 forte del mondo", "text": ""}
{"id": "1441709", "revid": "599013", "url": "https://it.wikipedia.org/wiki?curid=1441709", "title": "\u0218inca", "text": "Il toponimo \u015einca pu\u00f2 riferirsi a diverse localit\u00e0 della Romania:"}
{"id": "1441710", "revid": "1452073", "url": "https://it.wikipedia.org/wiki?curid=1441710", "title": "Esme Cullen", "text": "Esme Cullen \u00e8 un personaggio della serie \"Twilight\" creata da Stephenie Meyer. \u00c8 la moglie di Carlisle Cullen, nonch\u00e9 madre adottiva di Edward, Alice, Jasper, Rosalie ed Emmett.\nBiografia.\nNacque nel 1895 e poco si sa dei suoi primi anni di vita, se non che visse nei pressi di Columbus. Incontr\u00f2 il dottor Carlisle Cullen per la prima volta a sedici anni (nel 1911), quando si ruppe la gamba nel tentativo di salire su un albero. Desiderosa di diventare un'insegnante, sub\u00ec tuttavia le pressioni della famiglia perch\u00e9 contraesse matrimonio. A ventidue anni spos\u00f2 Charles Evenson, nella speranza di rendere felici i suoi familiari e di continuare ad essere felice; il rapporto con il marito fu tuttavia burrascoso, a causa dei modi violenti dell'uomo. La situazione cambi\u00f2 quando Charles venne chiamato dall'Esercito per partecipare alla Prima guerra mondiale; poco dopo il suo ritorno, Esme scopr\u00ec di essere incinta e decise di allontanarsi da casa. Si spost\u00f2 verso nord e riusc\u00ec a coronare il suo sogno di diventare maestra; nel 1921 nacque suo figlio, il quale tuttavia mor\u00ec pochi giorni dopo. Distrutta dal dolore, tent\u00f2 il suicidio buttandosi da una rupe; quando fu ritrovata si pens\u00f2 fosse morta. Trasportata all'ospedale, fu curata dal Dr. Cullen, il quale si era trasferito nella zona diverso tempo prima. Il dottore la riconobbe e prov\u00f2 piet\u00e0 per lei, tanto da trasformarla in un vampiro. Esme spos\u00f2 quindi il dottor Cullen nel 1921 e, grazie alla sua natura premurosa, costituisce per i giovani Cullen una figura materna. In base a quanto detto da Rosalie, Esme non \u00e8 sempre riuscita a controllare i suoi istinti di vampiro, perci\u00f2 nel corso della sua vita, per un numero di volte non specificato ma presumibilmente esiguo, ha ucciso e bevuto il sangue di esseri umani.\nAspetto fisico.\nEsme ha un viso a cuore, caratterizzato da una fronte spaziosa, e fisico asciutto, minuta ma con tutte le curve al punto giusto. Ha i capelli color castano caramello e gli occhi dorati, \u00e8 alta 168. cm."}
{"id": "1441712", "revid": "151000", "url": "https://it.wikipedia.org/wiki?curid=1441712", "title": "Il-114", "text": ""}
{"id": "1441713", "revid": "729019", "url": "https://it.wikipedia.org/wiki?curid=1441713", "title": "Ma (kana)", "text": "\u307e in hiragana o \u30de in katakana \u00e8 un kana giapponese e rappresenta una mora. La sua pronuncia \u00e8 ."}
{"id": "1441715", "revid": "186283", "url": "https://it.wikipedia.org/wiki?curid=1441715", "title": "\u30de", "text": ""}
{"id": "1441716", "revid": "151000", "url": "https://it.wikipedia.org/wiki?curid=1441716", "title": "Ilyushin Il-140", "text": ""}
{"id": "1441718", "revid": "186283", "url": "https://it.wikipedia.org/wiki?curid=1441718", "title": "\u307e", "text": ""}
{"id": "1441719", "revid": "1983214", "url": "https://it.wikipedia.org/wiki?curid=1441719", "title": "Manna", "text": ""}
{"id": "1441720", "revid": "287204", "url": "https://it.wikipedia.org/wiki?curid=1441720", "title": "Sacele", "text": ""}
{"id": "1441721", "revid": "151000", "url": "https://it.wikipedia.org/wiki?curid=1441721", "title": "An-24", "text": ""}
{"id": "1441725", "revid": "151000", "url": "https://it.wikipedia.org/wiki?curid=1441725", "title": "Il-18", "text": ""}
{"id": "1441730", "revid": "151000", "url": "https://it.wikipedia.org/wiki?curid=1441730", "title": "Belavia", "text": ""}
{"id": "1441731", "revid": "1543377", "url": "https://it.wikipedia.org/wiki?curid=1441731", "title": "Ossegliano", "text": "Ossegliano (in sloveno: Ozeljan) \u00e8 un insediamento del comune di Nova Gorica.\nLa localit\u00e0 \u00e8 situata a 8,6\u00a0km a sud-est del capoluogo comunale e a 9\u00a0km dall'Italia, nella bassa valle del fiume Vipacco alle immediate pendici della Selva di Tarnova.\nIl cuore del villaggio \u00e8 stato costruito intorno alla chiesa di San Giacomo (\"Sv. Jakob\") e la dimora dei Coronini.\nL'insediamento \u00e8 costituito anche dagli agglomerati di Flamio (\"Kon\u010de\"), \"Laj\u0161\u010de\", \"Tri Hi\u0161e\", C.se Petrazzi (\"Petra\u010d\"), Ottavi (\"Otava\") e Stanzia Bartolomei(\"Okroglica\").\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini Franchi da parte di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814, la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente il Carso e parte della Carniola interna).\nIn seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario.\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 951 pass\u00f2 alla Marca di Verona e Aquileia; nel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al Ducato di Baviera tenuto dal suo fratellastro Enrico I a cui successe il figlio Enrico II. Nel 976 pass\u00f2 al Ducato di Carinzia appena costituito dall'imperatore Ottone II.\nDal 1027 il suo territorio fece parte del Patriarcato di Aquileia, che da quell'anno venne proclamato da Corrado II, nella dieta di Verona, \u201cfeudo immediato dell'impero\u201d, venendo cos\u00ec tolto dalla dipendenza dei duchi di Carinzia; nel 1077 il Patriarcato venne innalzato (e costituito dall'imperatore Enrico IV) a Principato ecclesiastico di Aquileia, che ebbe influenza, mediante apposito diploma emesso lo stesso anno dall'imperatore, anche sulla marca di Carniola e sulla contea dell'Istria (quest'ultima gi\u00e0 dal 1040 avente lo status di \"Marchia et Comitatus Histriae\", e dal 1070 ceduta dall'imperatore a Marquardo III di Eppenstein; Marquardo III, aveva sposato Edvige o Haldemud, figlia di Wilpurga e Variento, duca del Friuli e signore di Gorizia, dal quale eredit\u00f2 le signorie isontine).\nCol tempo i Conti di Gorizia, in quanto \"advocati\" del Patriarca, acquisirono gradualmente una larga parte dei territori loro affidati, frazionati in feudi minori fra i loro ministeriali, i veri e propri strumenti di governo comitale sul Carso e la vicina Istria.\nNel 1500 pass\u00f2 alla Casa d\u2019Asburgo, mentre nel 1512 entr\u00f2 insieme alla Contea di Gorizia nel Circolo austriaco del Sacro Romano Impero, per poi far parte, dal 1754, della Contea di Gorizia e Gradisca.\nDopo il Trattato di Campoformido e al successivo Trattato di Lun\u00e9ville, rimase alla Monarchia asburgica; con il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca nel Regno d'Illiria come frazione del comune di Sambasso.\nIn seguito si aggreg\u00f2 all'attiguo insediamento di San Michele (\"\u0160mihel\") a dar luogo al nuovo comune di Ossegliano-Sankt Michael.\nDopo la prima guerra mondiale fu annesso al Regno d\u2019Italia e venne congiunto alla Provincia di Gorizia.\nIn seguito all'abolizione della stessa Provincia nel 1923, pass\u00f2 alla Provincia di Udine nel Circondario di Gorizia e fu comune autonomo con la denominazione di \"Ossegliano San Michele\" fino al 1927 quando fu soppresso e aggregato a Sambasso.\nFu soggetto alla Zona d'operazioni del Litorale adriatico (OZAK) tra il settembre 1943 e il maggio 1945 e tra il giugno 1945 e il 1947, trovandosi a est della Linea Morgan, fece parte della Zona B della Venezia Giulia sotto il controllo Jugoslavo e confinante a ovest con la zona A sotto controllo Britannico-Americano del Governo Militare Alleato (AMG); nel 1947 pass\u00f2 in modo definitivo alla Jugoslavia.\nIl 6 settembre 1953 Tito nell'agglomerato di campagna di Stanzia Bartolomei (\"Okroglica\") tenne un imponente raduno di partigiani, pronunciando un duro discorso in cui denunciava crimini da parte italiana e affermava di non essere interessato ad annettere la cosiddetta \"Zona B\", che gi\u00e0 occupava, ma di voler rendere la citt\u00e0 di Trieste un territorio internazionale e di voler annettere l'intero retroterra - TRST JE NA\u0160, GORICE NE DAMO!.\nPer l'occasione nelle vicinanze, presso l'attuale insediamento di Dombrava del comune di Ranziano-Voghersca venne istituita una nuova fermata (tuttora ancora esistente) denominata appunto \"Okroglica\" lungo la Ferrovia Jesenice-Trieste.\nDal 1991 fa parte della Slovenia.\nCorsi d'acqua.\nTorrente Liaco (\"Lijak\"); torrente Tribusa (\"Ozlen\u0161\u010dek\")"}
{"id": "1441733", "revid": "228587", "url": "https://it.wikipedia.org/wiki?curid=1441733", "title": "OSAM", "text": "In informatica OSAM (acronimo di \"Overflow Sequential Access Method\", lett. \"metodo di accesso sequenziale in overflow\") \u00e8 uno schema di immagazzinamento di dati che IBM utilizz\u00f2 inizialmente per il proprio sistema IMS, affiancandolo e spesso in alternativa al VSAM, con il quale condivide il progenitore, il metodo ISAM.\nQuesto metodo di accesso \u00e8 particolarmente efficace sul piano dei benefici computazionali negli accessi sequenziali per database IMS (\"OSAM Sequential Buffering\"), rispetto agli altri metodi di accesso sequenziale su basi dati di tipo gerarchico.\nIn breve consente un'ottimizzazione efficiente delle API di gestione del canale I/O, rispetto a pattern di accesso ai dati per \"IMS\"."}
{"id": "1441734", "revid": "1543377", "url": "https://it.wikipedia.org/wiki?curid=1441734", "title": "Ordigno esplosivo improvvisato", "text": "Un ordigno esplosivo improvvisato (in lingua inglese Improvised Explosive Device, abbreviato IED) \u00e8 una bomba realizzata con materiali non convenzionali, anche tramite l'impiego di esplosivi convenzionali.\nTipologie.\nGli IED possono essere di varie dimensioni e forme, e contenere quantitativi differenti di esplosivo o altro materiale destinato a nuocere e/o arrecare danni; questo rende difficoltoso prevederne la potenza, che pu\u00f2 essere anche molto superiore ad una mina anticarro di produzione industriale. Anche i detonatori possono variare; gli attentatori a volte impiegano parti di ordigni regolamentari militari e possono anche utilizzare sistemi di attivazione artigianali - non per questo meno efficaci - come, ad esempio, sistemi radio controllati attivati a distanza da un telefono cellulare. In alcuni casi, l'IED viene \"indossato\" dal terrorista-suicida che si fa esplodere in prossimit\u00e0 del bersaglio.\nUn esempio di ordigno esplosivo improvvisato \u00e8 la bomba utilizzata dai partigiani dei GAP, il 23 marzo 1944 a Roma, per l'attentato di via Rasella contro una colonna militare tedesca in marcia: dodici chili di tritolo racchiusi in un contenitore di ghisa, insieme ad altri sei chili di tritolo e frammenti metallici (che avrebbero fatto da schegge), il tutto nascosto in un carrettino della spazzatura.\nAltri esempi di IED, non particolarmente letali ma certamente nocivi, sono stati realizzati in Italia dall'attentatore Unabomber durante gli anni 1990.\nUtilizzo.\nGli IED sono impiegati prevalentemente in tattiche di guerriglia e da organizzazioni terroristiche. La natura non convenzionale degli IED fa s\u00ec che ne possano essere creati di vario genere, a seconda delle capacit\u00e0, della fantasia, dell'inventiva e delle disponibilit\u00e0 dell'attentatore. Un IED pu\u00f2 contenere anche componenti incendiari o relativi alla guerra chimica, nucleare o batteriologica."}
{"id": "1441735", "revid": "1714743", "url": "https://it.wikipedia.org/wiki?curid=1441735", "title": "Dolce I di Le\u00f3n", "text": " \nOrigine.\nEra figlia del re di Le\u00f3n Alfonso IX e di Teresa del Portogallo, figlia del re del Portogallo, Sancho I e di Dolce di Barcellona (1160-1198), figlia della regina di Aragona, Petronilla e del conte di Barcellona, Raimondo Berengario IV.\nBiografia.\nIl cronista, Rodrigo Jim\u00e9nez de Rada, nel suo \"De Rebus Hispani\u00e6\" la elenca tra i figli di Alfonso IX e Teresa del Portogallo chiamandola \"Dulce\", che al tempo in cui la \"cronaca\" veniva scritta, lei era ancora in vita, ma non maritata.\nPer il fatto che i suoi genitori, cugini primi, si erano sposati senza la dispensa papale, il papa Celestino III, a causa di questo matrimonio aveva scomunicato i sovrani del Le\u00f3n, aveva lanciato l'interdetto sul regno di Le\u00f3n, e, nel 1194, aveva minacciato di dichiarare illegittimi i figli della coppia, Ferdinando, Sancha e Dolce. Cos\u00ec, nel 1195, i due coniugi si dovettero separare e la madre, Teresa, dovette rientrare in Portogallo.Nel 1198, il matrimonio fu annullato, per consanguineit\u00e0 e sua madre, Teresa, nel 1200, si ritir\u00f2 in convento a Lorv\u00e3o.\nVerso la met\u00e0 del dicembre del 1197, suo padre Alfonso IX si spos\u00f2, in seconde nozze, con la cugina, Berenguela di Castiglia (1280-1246), figlia del re di Castiglia, Alfonso VIII e secondo le cronache di Alberic de Trois-Fontaines, dapprima il matrimonio fu accettato da parte della chiesa; poi in seguito, il neoeletto papa Innocenzo III fece pressione affinch\u00e9 il matrimonio fosse annullato e non avendo ottenuto alcun risultato, scagli\u00f2 l'interdetto sui regni di Le\u00f3n e Castiglia, minacciando di dichiarare illegittimi i cinque figli nati dalla coppia.E, nel 1204, anche questo secondo matrimonio di suo padre, Alfonso IX, venne annullato, sempre per consanguineit\u00e0, e Berenguela torn\u00f2 in Castiglia e si fece suora nel monastero di Santa Mar\u00eda la Real de Las Huelgas, a Burgos. Cos\u00ec Sancha si trov\u00f2 ad essere la figlia maggiore dei sette figli viventi di Alfonso IX (nel frattempo la sorellastra Leonora era morta).\nNel 1214 mor\u00ec il fratello Ferdinando, erede al trono di Le\u00f3n, a cui subentr\u00f2 il fratellastro, Ferdinando.\nNello stesso anno, il fratello di Berenguela, Enrico I di Castiglia, di circa dieci anni, subentr\u00f2 al padre Alfonso VIII di Castiglia sul trono di Castiglia e la reggenza fu affidata prima alla madre Eleonora poi, dopo la morte di quest'ultima alla sorella, Berenguela di Castiglia.Si apr\u00ec allora un periodo turbolento di scontri tra la reggente, Berenguela e \u00c1lvaro N\u00fa\u00f1ez de Lara, della potente famiglia dei Lara, appoggiato dalla nobilt\u00e0 e sostenuto dai cavalieri dell' e dall'alto clero, che ebbe il sopravvento e govern\u00f2 in quegli anni come un vero re. \u00c1lvaro N\u00fa\u00f1ez de Lara, nel 1216, concord\u00f2 con suo padre, Alfonso IX il matrimonio di Enrico con sua sorella, Sancha.Nel 1217, per\u00f2 Enrico I mor\u00ec casualmente (giocando in un cortile fu colpito da una tegola caduta dal tetto), ed il matrimonio non pot\u00e9 essere celebrato.La sua matrigna, Berenguela di Castiglia, successe ad Enrico sul trono di Castiglia, ma abdic\u00f2 immediatamente a favore di suo figlio, Ferdinando che, contro la volont\u00e0 del padre, Alfonso IX, lasciata la corte di Le\u00f3n, divenne cos\u00ec il nuovo re di Castiglia come Ferdinando III. Per\u00f2 Alfonso IX, che ambiva alla corona di Castiglia, perch\u00e9 nipote di Alfonso VII di Le\u00f3n, che era re sia di Le\u00f3n che di Castiglia, si proclam\u00f2 re di Castiglia, come Alfonso IX, per diritto di marito e di padre, appoggiato dalla famiglia Lara e dagli altri nobili castigliani che avevano governato per conto di Enrico I di Castiglia, e dichiar\u00f2 guerra al figlio. Non essendo riuscito a conquistare la Castiglia, fu costretto a patteggiare una tregua con l'ex moglie Berenguela, dove si impegn\u00f2 a non portare pi\u00f9 guerra alla Castiglia e nel contempo disered\u00f2 il figlio Ferdinando della corona del Le\u00f3n, a favore di Dolce e sua sorella, Sancha.\nNel 1230, alla morte del padre, eredit\u00f2 il regno di Le\u00f3n, con la sorella Sancha. La nobilt\u00e0 appoggi\u00f2 l'insediamento delle due sorelle, mentre il clero e l'aristocrazia erano contrari, avrebbero preferito che i regni di Le\u00f3n e di Castiglia fossero riunificati sotto lo scettro del loro fratellastro, il re Ferdinando III di Castiglia.Furono intavolate delle trattative che, condotte dalle due ex mogli di Alfonso VIII, Berenguela di Castiglia, madre di Ferdinando e Teresa, madre di Dolce e di Sancha, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo la due regine abdicarono a favore del fratellastro, che pot\u00e9 finalmente riunire sotto un'unica corona i regni di Le\u00f3n e di Castiglia.\nDopo aver abdicato Dolce si ritir\u00f2 nel \"monastero di San Mamede\", a Lorv\u00e3o, (Penacova), raggiungendo la madre Teresa. \nNel 1237 ricevette dal fratellastro la signoria di Valdeorras, in Galizia.\nDolce mor\u00ec nel 1245, secondo alcuni a Lorv\u00e3o e fu tumulata nella chiesa del convento a Lorv\u00e3o (Penacova).Secondo altri, invece Dolce mor\u00ec nel monastero di Villabuena del Bierzo (vicino a Villafranca del Bierzo) e fu tumulata a Zamora.\nFigli.\nDolce non ebbe discendenza."}
{"id": "1441737", "revid": "149485", "url": "https://it.wikipedia.org/wiki?curid=1441737", "title": "Frans Eemil Sillanp\u00e4\u00e4", "text": "Nacque in un villaggio della Finlandia settentrionale da una famiglia di contadini. Nonostante ci\u00f2, riusc\u00ec a frequentare il liceo a Tampere e ad iscriversi alla facolt\u00e0 di scienze naturali presso l'Universit\u00e0 di Helsinki. Nella capitale ebbe modo di entrare a contatto con l'\u00e9lite culturale del Paese (conobbe, tra gli altri, Eero J\u00e4rnefelt, Jean Sibelius, Juhani Aho e Pekka Halonen). \nNel 1913 torn\u00f2 al villaggio natio dove si dedic\u00f2 appieno alla letteratura.\nEsord\u00ec con alcune raccolte di novelle, \"El\u00e4m\u00e4 ja aurinko\" (\"La vita e il sole\", 1916) e \"Ihmislapsia el\u00e4m\u00e4n saatossa\" (\"I figli dell'uomo nel corteo della vita\", 1917), anticipazioni dei futuri capolavori per alcuni aspetti, come la descrizione dei personaggi e la sensibilit\u00e0 lirica.\nDel 1917 \u00e8 il suo romanzo pi\u00f9 famoso, \"Hurskas kurjuus\" (\"Santa miseria\", 1919), dove si notano le influenze se non i turbamenti scaturiti dagli avvenimenti del 1917-18. La fama internazionale gli venne da \"Nuorena nukkunut\" (\"Addormentata da giovane\" o \"Silja\", 1931), seguito da \"Miehen tie\" (\"La strada dell'uomo\", 1932). Dottore \"honoris causa\" nel 1936, nel 1939 gli fu conferito il premio Nobel per la letteratura, primo e fino ad oggi unico autore finlandese ad averlo ricevuto.\nLa sua popolarit\u00e0 fu proseguita dalla raccolta di racconti \"Poika eli el\u00e4m\u00e4\u00e4ns\u00e4\" (\"Il figlio ha vissuto la sua vita\", 1950). Gli \u00e8 stato intitolato l'asteroide 1446 Sillanp\u00e4\u00e4, scoperto dall'astronomo e fisico finlandese Yrj\u00f6 V\u00e4is\u00e4l\u00e4."}
{"id": "1441741", "revid": "363629", "url": "https://it.wikipedia.org/wiki?curid=1441741", "title": "Setticemia", "text": ""}
{"id": "1441753", "revid": "153389", "url": "https://it.wikipedia.org/wiki?curid=1441753", "title": "Annunaki", "text": ""}
{"id": "1441756", "revid": "1869172", "url": "https://it.wikipedia.org/wiki?curid=1441756", "title": "Antonio Terzi", "text": "Biografia.\nBergamasco di nascita e milanese d'adozione, laureato in filosofia, scrisse i suoi primi articoli su \"Il Mondo\" di Mario Pannunzio. Fu direttore dei settimanali \"Abc dei ragazzi\", dal 1964 al 1965, \"Gente\" e \"La Domenica del Corriere\" (1981-1984) e anche vicedirettore del \"Corriere della Sera\". Pubblic\u00f2 cinque romanzi.\nEra padre del giornalista Giovanni Terzi."}
{"id": "1441758", "revid": "2519", "url": "https://it.wikipedia.org/wiki?curid=1441758", "title": "Nandayure", "text": ""}
{"id": "1441769", "revid": "18323", "url": "https://it.wikipedia.org/wiki?curid=1441769", "title": "Aviosuperficie Enrico Mattei", "text": "Laviosuperficie Enrico Mattei , indicata anche come aeroporto di Basilicata, \u00e8 un'aviosuperficie sita a Pisticci Scalo, frazione del comune di Pisticci in provincia di Matera, a circa 4 km a nord del centro della sede municipale. Dista 44\u00a0km da Matera e 88\u00a0km da Potenza.La struttura \u00e8 posta a un'altitudine di 48\u00a0m sul livello del mare, costituita da un'aerostazione, una torre di controllo, un hangar e da una pista lunga e larga 30\u00a0m, con zona R.E.S.A. (Runway end safety area) di 200\u00a0m, realizzata con superficie in asfalto e orientamento 13/31. \u00c8 inoltre provvista di un parcheggio aeromobili di circa 2 ha e un impianto carburanti.\nStoria.\nLa struttura, in realt\u00e0 una semplice pista di atterraggio, venne realizzata negli anni sessanta nel perimetro dello stabilimento Anic durante l'industrializzazione della val Basento su iniziativa Enrico Mattei nella strategia di una sua maggiore personale rapidit\u00e0 di spostamento tra i siti ENI.Dopo essere rimasta inutilizzata per molto tempo, nell'ottobre del 2007 \u00e8 stato consegnato alla Regione Basilicata un progetto che prevede la costruzione di opere infrastrutturali e di potenziamento dei servizi per la realizzazione di un aeroporto civile regionale di terzo livello, per un investimento complessivo previsto di circa 8 milioni di euro. Il 22 maggio 2014 \u00e8 stata affidata dal CSI (consorzio per lo sviluppo industriale) di Matera, la gestione della stessa aviosuperficie alla societ\u00e0 aerotaxi Winfly s.r.l che ha sede all'Aeroporto di Pontecagnano, nei pressi di Salerno. Il contratto di gestione, comprende il completamento dei lavori dell'aviosuperficie con allungamento a 1\u00a0600\u00a0m, impianto voli notte e avvio dell'omonima aviosuperficie, come Aeroporto di Basilicata. Il seguente 1\u00ba agosto \u00e8 atterrato il primo jet privato, un Cessna Citation Mustang, proveniente da Bologna; il 14 agosto, due aerei di professionisti di Pordenone originari della Basilicata sono atterrati a Pisticci; Il 27 settembre, la Winfly S.r.l ha tenuto nell'aerostazione una conferenza stampa con i vari sindaci dell'area jonico-basentana, per esporre le caratteristiche e il potenziale dell'infrastruttura e per illustrare le linee guida del programma che dovrebbe condurre al vero impiego dell'aeroporto lucano. il 14 e 15 ottobre, l'Aeroporto di Basilicata \u00e8 stato set cinematografico per alcune scene di corsa del film \"Italian Race\" diretto da Matteo Rovere. Il 15 novembre, precisamente un mese dopo questo evento, \u00e8 avvenuta l'inaugurazione ufficiale della pista con voli dimostrativi (grazie all'Aero Club Bari) con aeromobili TB9, TECNAM P2006, PIPER PA28, \"BEECHCRAFT KING AIR 250\" e si \u00e8 tenuta la conferenza dove \u00e8 stato dichiarato l'inizio del lavoro di trasporto aereo (privato, lavoro e aeroscolastica) dell'Aeroporto di Basilicata \"Enrico Mattei\". Il 19 febbraio 2015 arriva da parte dell'assessore regionale (Infrastrutture e Trasporti), la notizia che la Pista Mattei \u00e8 nel piano nazionale degli Aeroporti. Il 24 febbraio dalle prospettive auspicate e dei requisiti richiesti per l'aviosuperficie in questione se n'\u00e8 parlato in un seminario a Marconia, alla presenza di Sindaci del circondario, Ente nazionale aviazione civile, consorzio di sviluppo industriale e assessore alle infrastrutture della regione Basilicata. Dal 9 al 12 aprile 2015, la Milano Mongolfiere, scuola riconosciuta dall'Enac, in collaborazione con Winfly, societ\u00e0 di gestione dell'aviosuperficie \"E. Mattei\" di Pisticci, organizza il corso teorico per diventare pilota di drone professionista presso i locali dell'aviosuperficie. Il 24 aprile, ENAC autorizza la gestione e l'uso dell'aviosuperficie \"Enrico Mattei\" di Pisticci per le attivit\u00e0 di trasporto pubblico passeggeri (TPP), scuola di volo, turismo, lavoro aereo, tipo privato, protezione civile, corpo forestale, base operazioni Hems, VDS."}
{"id": "1441779", "revid": "125043808", "url": "https://it.wikipedia.org/wiki?curid=1441779", "title": "Johannes Vilhelm Jensen", "text": "Biografia.\nNacque a Fars\u00f8, un villaggio situato nello Jutland settentrionale, in Danimarca. Era figlio di un chirurgo veterinario e crebbe in campagna. Mentre studiava medicina all'Universit\u00e0 di Copenaghen, lavor\u00f2 come giornalista. Dopo 3 anni di studio decise per\u00f2 di cambiare carriera e di diventare uno scrittore.\nLe sue prime opere vennero influenzate dal pessimismo \"fin-de-si\u00e8cle\". La sua prima opera fu \"Himmerlandshistorier\" (1898-1910), una raccolta di racconti ambientati nella regione della Danimarca dove era nato. Tra il 1900 e 1901 scrisse il suo primo capolavoro, \"Kongens Fald\" (\"La caduta del re\"), un romanzo storico sul re Cristiano II di Danimarca e sulla riluttanza all'azione \u00abcaratteristicamente danese\u00bb. \nNel 1906 Jensen scrisse \"Digte 1906\", il primo poema in prosa nella letteratura danese. Scrisse anche poesie, alcune opere teatrali, molti saggi, soprattutto sull'antropologia e sulla filosofia dell'evoluzione. \nSvilupp\u00f2 le sue teorie sull'evoluzione in un ciclo di sei romanzi, \"Den lange rejse\" (\"Il lungo viaggio,\"1908-22) che venne pubblicato in un'edizione in due volumi nel 1938. Quest'opera viene generalmente considerata la sua opera in prosa in principale e anche come un tentativo di creare un'alternativa Darwiniana al mito della genesi biblica. In quest'opera vediamo l'evoluzione dell'umanit\u00e0 dall'era glaciale ai tempi di Colombo. \nCome il suo compatriota Hans Christian Andersen, viaggi\u00f2 molto; un viaggio negli Stati Uniti ispir\u00f2 un suo poema, \"Paa Memphis Station\". Walt Whitman fu uno degli scrittori che influenzarono Jensen.\nLe opere pi\u00f9 note di Jensen vennero tutte scritte prima del 1920. Da quell'anno in poi si concentr\u00f2 per lo pi\u00f9 in ambiziosi studi biologici e zoologici nel tentativo di creare un sistema etico basato sulle idee Darwiniane. \nPer alcuni anni lavor\u00f2 anche come giornalista. Oggi Jensen \u00e8 ancora considerato il padre del modernismo danese per l'introduzione in Danimarca del poema in prosa e l'uso di un linguaggio diretto e chiaro. \nJohannes Vilhelm Jensen non deve essere confuso con Wilhelm Jensen (1837-1911), scrittore tedesco, il cui racconto \"Gradiva\" (1903) divenne noto per essere stato analizzato da Sigmund Freud in \"Il delirio e i sogni nella 'Gradiva' di Wilhelm Jensen\".\nOpere in italiano.\n\"La caduta del re\" (titolo originale: \"Kongens Fald\"), traduzione di Bruno Berni. Carbonio Editore, Milano 2021.\nUna ragazza danese (titolo originale: \"Gudrun\"), traduzione di Ervino Pocar. Rizzoli &amp; C., Milano 1948."}
{"id": "1441781", "revid": "767487", "url": "https://it.wikipedia.org/wiki?curid=1441781", "title": "At Folsom Prison", "text": "At Folsom Prison \u00e8 il ventiseiesimo album del cantautore country Johnny Cash ed \u00e8 il suo ventesimo album pubblicato dall'etichetta Columbia. Si tratta di un album discografico live inciso il 13 gennaio 1968 all'interno del carcere di massima sicurezza di Folsom, in California. Sono presenti nell'album anche June Carter, Carl Perkins e i Tennessee Three.\nFu pubblicato originariamente nel 1968 ed \u00e8 stato ripubblicato nel 2000 con tre brani, sempre provenienti dal concerto live del 13 gennaio 1968, non presenti nel LP originale: \"Busted\", \"Joe Bean\" e \"The Legend of John Henry's Hammer\".\nIl disco.\nJohnny Cash volle omaggiare cos\u00ec i detenuti di quel carcere tenendo una delle sue migliori interpretazioni e dedicando loro addirittura una canzone (\"Folsom Prison Blues\"), gi\u00e0 pubblicata come singolo della Sun Records nel 1956 e l'anno seguente in \"Johnny Cash with His Hot and Blue Guitar\".\nCash fu il primo a cui venne l'idea di fare un concerto gratuito dentro un carcere andando contro la sua casa discografica che, in principio si oppose all'idea, poi pubblic\u00f2 le registrazioni e \"At Folsom Prison\" fin\u00ec per vendere 3 milioni di copie solo negli Stati Uniti.\nLa canzone finale, \"Greystone Chapel\", \u00e8 scritta da uno dei detenuti, Glen Sherley. Johnny Cash non cant\u00f2 mai il brano fino alla notte precedente la sua visita alla prigione. Un prete chiese a Cash di ascoltare la canzone su un nastro audio di Sherley. Dopo aver ascoltato il pezzo Cash s\u00ec affrett\u00f2 ad includere la canzone nel programma del concerto, che si sarebbe tenuto la notte successiva.\nAttraverso tutto l'album Cash sembra immedesimarsi nella condizione dei detenuti, tanto da dare l'impressione che si senta a suo agio, infatti numerosi brani sono interrotti da risa, da parte di Cash, in seguito a inudibili interventi da parte del pubblico, a dispetto del loro contenuto non certo umoristico. Da parte loro i detenuti mostrano grande rispetto nei confronti di Cash e del suo lavoro, anche se alcuni dei suoni che sembrano provenire dalla folla (acclamazioni e grida) sono stati sovraincisi dopo la registrazione, per esempio le urla entusiaste dopo il verso \u00abbut I shot a man in Reno just to watch him die\u00bb, nel brano \"Folsom Prison Blues\".\nNella pubblicazione originale in LP l'ordine delle tracce fu cambiato e alcune di esse furono tagliate, probabilmente per ragioni di spazio. La versione pubblicata in CD nel 2000 non contiene ancora il concerto nella sua completezza ma consta di tre brani in pi\u00f9, rispetto all'LP: \"Busted\", \"Joe Bean\" e \"The Legend of John Henry's Hammer\". I rimanenti brani eseguiti quel giorno, ma tuttora inediti, sono: \"I'm Not in Your Town to Stay\", la cover del classico di Ray Charles \"I Got a Woman\", \"Long Legged Guitar Pickin' Man\" e una differente versione di \"Greystone Chapel\".\nNel 2003 l'album raggiunse il numero 88 nella classifica dei 500 migliori album di sempre secondo la rivista \"Rolling Stone\". Nel 2003 fu uno dei 50 album scelti quell'anno dalla Biblioteca del Congresso degli Stati Uniti per essere aggiunto alla \"National Recording Registry\".\nNel 2006, raggiunse il numero 3 nella classifica dei 40 migliori album country della CMT.\nRegistrazione.\nIl 10 gennaio 1968, Cash e June Carter arrivarono presso l'El Rancho Motel di Sacramento, California. In seguito furono raggiunti da Tennessee Three, Carl Perkins, The Statler Brothers, Ray Cash (il padre di Johnny), Bob Johnston, e dal reverendo Floyd Gressett, che abitualmente forniva conforto spirituale ai detenuti di Folsom e quindi avrebbe potuto facilitare lo svolgimento del concerto. I musicisti provarono per due giorni interi, pratica non comune per loro, provando anche svariati brani in formazioni diverse. Una sfilata di moda tenutasi presso una sala da ballo nelle vicinanze forn\u00ec una distrazione inaspettata, e durante le prove del 12 gennaio, il governatore della California Ronald Reagan, che si trovava nell'hotel per un discorso, fece visita alla band e offr\u00ec il proprio incoraggiamento. Uno dei brani maggiormente provati fu la canzone \"Greystone Chapel\", scritta dal carcerato Glen Sherley. Sherley aveva inciso una versione del pezzo, che aveva poi passato al reverendo Gressett tramite il direttore delle attivit\u00e0 ricreative della prigione. Il 13 gennaio, il gruppo si spost\u00f2 a Folsom, per incontrarsi con il giornalista del \"Los Angeles Times\" Robert Hilburn e con il fotografo della Columbia Jim Marshall, reclutati entrambi per documentare l'esibizione.\nCash decise di tenere due concerti il 13 gennaio, uno dalle 9:40 di mattina, ed un secondo a partire dalle 12:40, in caso la prima performance non fosse stata soddisfacente. Dopo un'introduzione da parte di Hugh Cherry, che incoraggi\u00f2 i detenuti a \"rispondere\" all'esibizione di Cash, Carl Perkins sal\u00ec sul palco. Perkins suon\u00f2 il suo classico \"Blue Suede Shoes\". Subito dopo, fu la volta degli Statler Brothers che cantarono \"Flowers on the Wall\" e \"This Old House\", un vecchio standard country. Quindi Cherry sal\u00ec nuovamente sul palco per introdurre Johnny Cash. L'esibizione di Cash inizi\u00f2 con \"Folsom Prison Blues\" e il concerto contenne diversi brani a tema \"carcerario\", inclusi \"The Wall\", \"Green, Green Grass of Home\", e \"25 Minutes to Go\". Il cantante fu raggiunto sul palco dalla moglie June per un paio di duetti. Dopo una versione da sette minuti della canzone \"The Legend of John Henry's Hammer\", Cash si prese una pausa e la Carter recit\u00f2 una poesia. Cash concluse entrambi i concerti con \"Greystone Chapel\". Il secondo concerto non fu cos\u00ec riuscito come il primo; poich\u00e9 i musicisti erano stanchi per il precedente show. Solamente due canzoni tratte dalla seconda esibizione, \"Give My Love to Rose\" e \"I Got Stripes\", finirono sulla versione definitiva originale dell'album."}
{"id": "1441783", "revid": "31360", "url": "https://it.wikipedia.org/wiki?curid=1441783", "title": "Tubi di Lamson", "text": ""}
{"id": "1441784", "revid": "125304209", "url": "https://it.wikipedia.org/wiki?curid=1441784", "title": "Freestyle (calcio)", "text": "Il calcio freestyle \u00e8 l'arte del palleggio acrobatico, eseguita con un pallone da calcio. La disciplina consiste nell'eseguire acrobazie con tutte le parti del corpo eccetto che con le mani. \nOgni anno prende luogo in Italia un torneo organizzato perlopi\u00f9 delle volte da RedBull, organizzatore di cinque delle otto edizioni italiane. Il torneo consiste in sfide \"1 vs 1\" e una giuria decreta il vincitore dopo 3 set da 30 secondi a testa a disposizione di ogni freestyler. \nTrick.\nI freestylers si cimentano in gesti tecnici chiamati \"trick\" o combo (sequenze di trick), nei quali si utilizzano tutte le parti del corpo: testa, gambe, petto, collo, schiena; oltre a questo, i trick possono essere eseguiti da posizione eretta, da seduti, da sdraiati, in verticale, ecc.. Gli stili sviluppatisi negli ultimi anni sono essenzialmente due, l'hardcore - in cui prevalgono tecnica, potenza e velocit\u00e0 -, e il \"creative\", ove invece sono preponderanti la fantasia, la creativit\u00e0 e le nuove idee. Nel corso del tempo nel freestyle \u00e8 venuta a crearsi un'incredibile variet\u00e0 di combinazioni; questo ha comportato la necessit\u00e0 di una classificazione dei vari tricks in quattro sottoclassi principali:\nLower body moves.\nI tricks Lower vengono eseguiti in posizione eretta con la parte bassa del corpo: piedi, gambe, ginocchia, tacco. Sono generalmente ritenuti i pi\u00f9 difficili.\nUpper body moves.\nI tricks Upper vengono eseguiti in posizione prevalentemente eretta, ma possono essere eseguiti anche da seduti, con la parte alta del corpo: testa, collo, spalle, petto, schiena. Questo stile richiede molto equilibrio.\nSitdown moves.\nI tricks Sitdown, spesso abbreviati in \"Sit\", sono i trick eseguiti da seduti o da sdraiati con tutto il corpo.\nGround moves.\nSe c'\u00e8 una categoria del freestyle che si differenzia pi\u00f9 di tutte \u00e8 quella del Ground moves, anche nota come Street Soccer. In questa categoria i tricks non sono eseguiti palleggiando, infatti la palla viene costantemente tenuta a contatto col pavimento.\nTornei italiani e mondiali Red Bull.\nIl primo torneo, svolto a Roma nel 2008, \u00e8 stato vinto da Domenico Grasso, in arte \"DomyBD\", che ha rappresentato l'Italia ai primi mondiali RedBull di San Paolo (Brasile) poi vinti dal francesce Sean Garnier.\nNel 2010 \u00e8 lo sponsor Lotto che organizza il torneo col fine di pubblicizzare le scarpe Zhero Gravity Ultra di cui sono stati dotati tutti i freestyler che hanno superato le selezioni che hanno preso luogo in quattro citt\u00e0 d'Italia: Milano, Roma, Napoli e Palermo. Questa volta \u00e8 il bresciano Gunther Celli, fondatore del Footwork Team, ad avere la meglio ed a vincere il primo di una serie lunghissima di trofei. Purtroppo la vittoria del torneo Lotto non consente a Celli di volare ai mondiali RedBull di Citt\u00e0 del Capo vinti dal Norvegese Anders \"Azun\" Solum. \nNel 2012 organizza RedBull a Pavia. In finale ha la meglio Gunther Celli sul triestino Swann Ritossa. Celli si qualifica cos\u00ec al suo primo mondiale RedBull che si svolge proprio in Italia nella citt\u00e0 di Lecce. Il mondiale \u00e8 vinto dal giapponese Kotaro Tokuda, in arte Tokura, ma l'italiano riesce a portare con s\u00e9 un prezioso terzo posto che fino ad ora \u00e8 il miglior piazzamento italiano raggiunto in un mondiale di calcio freestyle. L'italiano aveva perso in semifinale con l'irlandese Daniel Dennehy, in arte Dan the Man, vincendo poi la finale per il terzo posto contro il polacco Daniel Mikolajek.\nNel 2013 \u00e8 ancora RedBull ad organizzare in collaborazione con la Da Move Crew. Il palcoscenico \u00e8 Bologna Fiere e l'evento \u00e8 \"The JamBO, Urban Summer Festival\". Al cospetto di una giuria internazionale composta da Sean Garnier (Francia), Daniel Rooseboom (Olanda) e Rickard \"Palle\" Sjolander (Svezia) \u00e8 ancora una volta il bresciano Gunther Celli a vincere la finale contro il bergamasco e compagno di team Enrico \"Enry\" Maffioletti. Nel 2013 i mondiali RedBull sono vinti dal polacco Szymon \"Szymo\" Skalski. Gunther si ferma ai quarti di finale contro l'inglese Andrew Henderson.\nSempre nel 2013 Gunther Celli vince a Lubasz (Polonia) il suo primo campionato europeo battendo in semifinale lo svedese Tobias \"Becs\" Brandal Busaet e in finale il polacco Mateusz \"Lotar\" Odrzygozdz.\nNel 2014 il campionato italiano RedBull si svolge a Brescia, in occasione dello SportShow. A vincere \u00e8 Gunther Celli che rappresenta l'Italia, per la terza volta consecutiva, al mondiale RedBull che si svolge a Salvador the Bahia in Brasile. Celli supera facilmente le qualificazioni approdando nel tabellone finale del torneo, perdendo agli ottavi contro il brasiliano Pedro Oliveira, in arte Pedrinho. A vincere il torneo \u00e8 Andrew Henderson che porta a Londra il suo primo trofeo mondiale RedBull.\nNegli anni 2015, 2016 e 2017 RedBull non organizza tornei in Italia ed \u00e8 comunque Gunther Celli ha rappresentare l'Italia al World RedBull Street Style di Londra nel 2016. Qui Gunther arriva tra i top 8 al mondo perdendo ai quarti di finale contro il giapponese Kosuke Takahashi. Il torneo \u00e8 vinto dall'argentino Charly Iacono che batte in finale proprio il giapponese Takahashi.\nIn mancanza del torneo RedBull \u00e8 Intralot che nel 2016 organizza il \"Crazy Freestyle Challenge\" con due differenti tornei: l'\"Official\", ovvero il classico torneo di Calcio Freestyle \"1 vs 1\" e il \"Crazy\", ovvero un torneo che vede esibire quattro concorrenti che fanno le skills con strani oggetti al posto del pallone. Il torneo \u00e8 presentato da Timo Suarez e Diletta Leotta. A vincere la categoria \"Official\" \u00e8 il friulano Luca Chiarvesio; a vincere la categoria \"Crazy\" \u00e8 il palermitano Angelo Florio. La giuria era composta da Gunther Celli, Mirko Zambon e dalla polacca Aguska Mnich.\nNel 2017 \u00e8 Gunther Celli a organizzare il campionato italiano \"Winterball\" a Brescia. Il torneo \u00e8 stato ospitato all'interno del centro commerciale Freccia Rossa e vinto dal friulano Luca Chiarvesio che batte in finale il lombardo Ivan Bianchi. I giudici: Enrico \"Enry\" Maffioletti, Antoni Colella e l'irlandese Conor Reynolds.\nNel 2018 torna il torneo RedBull in Italia grazie alla collaborazione con la Da Move Crew di Lorenzo \"Aig Scream\" Pinciroli. \u00c8 la Fabbrica Orobia di Milano, all'interno della Fiera Sneakerness, a ospitare il campionato vinto per l'ennesima volta da Gunther Celli che batte in finale un ottimo Luca Chiarvesio, qualificandosi di diritto al mondiale RedBull di Varsavia. In Polonia Gunther non riesce ad andare oltre i top 16, essendo sconfitto agli ottavi di finale dal norvegese Brynjar Fagerli. Il torneo \u00e8 vinto dal fratello di Brynjar, Erlend Fagerli, che batte in finale il brasiliano Ricardo Chahini, in arte Ricardinho.\nNel 2019 il torneo italiano IFFC prende luogo al centro commerciale Porto Allegro di Montesilvano in provincia di Pescara. Dopo 9 anni Gunther Celli perde il titolo, infatti a batterlo in finale \u00e8 proprio il compagno di team Luca Chiarvesio, che sarebbe andato a Miami a rappresentare l'Italia al mondiale Red Bull 2019 se non avesse avuto problemi col passaporto. Si classifica terzo Swan Ritossa. I giudici: Federico Massignani, Antonio Colella e Davide Pisani. Quello del 2019 \u00e8 il primo campionato mondiale Red Bull senza alcun partecipante italiano. A trionfare \u00e8 il brasiliano Ricardinho, che batte in una bellissima finale il colombiano Boyka. Solo terzo il favorito Erlend, che batte Ko-suke in una avvincente finale per il terzo e quarto posto.\nNel 2020, a causa dell'emergenza da Covid-19, Red Bull organizza un torneo mondiale \"open\" interamente online. Non sono, dunque, organizzati tornei nazionali. Non viene per\u00f2 rinviato il Superball, che \u00e8 confermato come ogni anno ad Agosto. Il Superball \u00e8 vinto dall'olandese Jesse che batte in finale il polacco Guzik. Solo terzo PWG. Importanti risultati per il milanese Davide Pisani che a Praga vince due tornei: trionfa nel SickThree e nella Challenge. La finale online del RBSS 2020 viene svolta il 14 Novembre ed \u00e8 vinta dal norvegese Erlend Fagerli che batte in finale il fratello Brynjar. Terzo e quarto posto per il colombiano Machine e il filippino PWG. Tra i cinque giudici della finale vi \u00e8 Luca Chiarvesio.\nNel 2021 non si riesce a organizzare un torneo nazionale italiano e la finale mondiale RBSS 2021 si svolge il 20 Novembre a Valencia, senza la presenza di competitor italiani. A vincere \u00e8, per la seconda volta consecutiva, Erlend Fagerli. Secondo l'olandese Jesse Marlet, terzo il colombiano Boyka.\nMeeting italiani.\nI pi\u00f9 grandi meeting italiani si sono tenuti a Brescia nel 2015 e nel 2017 nell'evento \"Winterball\". Il primo si \u00e8 tenuto dal 4 al 7 dicembre 2015, mentre il secondo dal 3 al 6 marzo 2017. Ad organizzare l'evento \u00e8 il Footwork Team e i meeting si sono svolti in una grande palestra di circa 2000 mq a Brescia Flero.\nPer il Winterball 2017, Gunther Celli organizza non solo il meeting, ma anche un torneo nazionale, vinto da Luca Chiarvesio, e uno europeo, vinto dall'olandese Jesse Marlet, svolti all'interno del centro commerciale \"Freccia Rossa\" nel centro della citt\u00e0 di Brescia.\nNell'aprile del 2019 il freestyler milanese Davide Pisani organizza a Milano il pi\u00f9 grande meeting outdoor italiano, con freestyler prevalentemente del nord Italia. Mentre in Sicilia i freestyler siculi si riuniscono ogni anno dal 2011 al Giardino Inglese mettendosi alla prova simulando parte delle sfide presenti nel campionato mondiale Superball.\nMondiale Super Ball in Repubblica Ceca.\nIl pi\u00f9 importante meeting di calcio freestyle si svolge in Repubblica Ceca dal 2009 ed \u00e8 il Super Ball! Organizzato dalla WFFA (World Freestyle Football Association), e in particolare da Lukas \"Lucaso\" Skoda, riunisce i freestyler che vengono da tutte le parti del mondo.\nOltre a essere un meeting eccezionale, il Super Ball \u00e8 anche un campionato mondiale aperto a tutti.\nI freestyler si scontrano in numerose sfide:\nCampionato Italiano Lower Online (Italian Lower League).\nPer non perdere la motivazione nella disciplina \"lowerbody\" del calcio freestyle, i freestyler italiani si scontrano quasi ogni anno in un torneo online dalla durata di diversi mesi. L'organizzatore della prima edizione svolta dal febbraio al maggio 2013 \u00e8 il siculo Domenico Amore, mentre l'organizzatore di tutte le altre edizioni dell'Italian Lower League \u00e8 il palermitano Angelo Florio.\nL'edizione 2013 \u00e8 stata vinta da un giovanissimo Luca Chiarvesio che si impone in finale sul lombardo Alberto Colombo.\nL'edizione 2014 \u00e8 vinta dal barese Nicola Barnab\u00e0 in una finale a tre che vede al secondo posto il marchigiano Luca Galli e al terzo il milanese Davide Pisani.\nL'edizione 2018 \u00e8 vinta ancora una volta da Luca Chiarvesio che batte in finale Davide Pisani. \nL'edizione 2019 \u00e8 vinta dal palermitano Angelo Florio che batte in finale Davide Pisani. Curioso il fatto che i due finalisti siano gli unici due freestyler ad aver partecipato a tutte e 4 l'edizioni dell'Italian Lower League.\nL'edizione 2020 \u00e8 vinta per la terza volta da Luca Chiarvesio che batte in finale il barese Nicola Barnab\u00e0.\nL'edizione 2021 \u00e8 vinta ancora una volta da Luca Chiarvesio che batte in finale il pesarese Luca Galli.\nGiudici edizione 2013: Gunther Celli, Enrico Maffioletti, Federico Massignani.\nGiudici edizione 2014: Gunther Celli, Federico Massignani, Luca Chiarvesio.\nGiudici edizione 2018: Mirko Zambon, Klarens Dhima, Ivan Bianchi.\nGiudici edizione 2019: Mirko Zambon, Ivan Bianchi, Luca Chiarvesio.\nGiudici edizione 2020: Mirko Zambon, Gunther Celli, Davide Pisani.\nGiudici edizione 2021: Ilyan Safonov, Konrad Dybas, Oliver Folcarelli.\nDall'edizione 2018 \u00e8 anche organizzata la serie B del torneo: l'Italian Lower League B. La prima edizione \u00e8 vinta dall'emiliano Alessio Fimognari. L'edizione 2019 \u00e8 vinta dal trevigiano Davide Scotta. L'edizione 2021 \u00e8 vinta da Oleg Montanelli."}
{"id": "1441785", "revid": "287204", "url": "https://it.wikipedia.org/wiki?curid=1441785", "title": "Petalidi", "text": "Petalidi () \u00e8 un ex comune della Grecia nella periferia del Peloponneso di 3.601 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Messene.\nLocalit\u00e0.\nPetalidi \u00e8 divisa nelle seguenti comunit\u00e0 (popolazione al 2001):"}
{"id": "1441787", "revid": "31360", "url": "https://it.wikipedia.org/wiki?curid=1441787", "title": "Tubi pneumatici", "text": ""}
{"id": "1441790", "revid": "31360", "url": "https://it.wikipedia.org/wiki?curid=1441790", "title": "Corriere pneumatico", "text": ""}
{"id": "1441794", "revid": "149525", "url": "https://it.wikipedia.org/wiki?curid=1441794", "title": "Attinorizza", "text": ""}
{"id": "1441795", "revid": "149525", "url": "https://it.wikipedia.org/wiki?curid=1441795", "title": "Attinorrize", "text": ""}
{"id": "1441798", "revid": "1566286", "url": "https://it.wikipedia.org/wiki?curid=1441798", "title": "Christopher Young", "text": "Biografia.\nNato nel New Jersey, ha studiato al Hampshire College nel Massachusetts, completa la sua istruzione alla North Texas State University. Trasferitosi a Los Angeles nel 1980, viene convinto a diventare compositore, tanto che studia alla UCLA Film School, sotto la supervisione di David Raksin.\nInizia a lavorare negli anni ottanta, per lo pi\u00f9 per film destinati all'home video, ma grazie a questo riesce man mano a farsi conoscere, divenendo uno dei compositori pi\u00f9 richiesti, prevalentemente per film horror, tanto da guadagnarsi un Saturn Award per la miglior colonna sonora di \"\".\nTra gli altri film per cui ha composto le musiche, vi sono \"The Core\", \"Spider-Man 3\" e \"Le regole del gioco\"."}
{"id": "1441800", "revid": "2519", "url": "https://it.wikipedia.org/wiki?curid=1441800", "title": "Tucum\u00e1n", "text": ""}
{"id": "1441802", "revid": "767487", "url": "https://it.wikipedia.org/wiki?curid=1441802", "title": "K\u00e9", "text": "Biografia.\nNato da madre cherokee e padre francese, K\u00e9 risente notevolmente di entrambe le influenze culturali dei genitori nella propria musica. A causa del suo particolare stile di canto in falsetto, \u00e8 molto facile confondere la sua voce con quella di una donna.\nRiscosse un ragguardevole successo nel 1996 con la canzone \"Strange World\" (6 milioni di copie vendute in Europa). La canzone, che era un inno alla pace mondiale, venne poi inserita nel suo album d'esordio \"I am [ ]\". Le parentesi con lo spazio vuoto in mezzo non sono un errore: il titolo completo, in realt\u00e0, come testimoniato dalla canzone che d\u00e0 il titolo all'album \u00e8 \"I Am Nothing\"; la scelta di quelle parentesi \u00e8 dunque un modo di visualizzare quel \"Nothing\", il \"Nulla\".\nL'anno successivo vinse anche il titolo di \"Uomo Vogue\". Dopo il grande successo del suo primo album, prov\u00f2 a riconfermarsi con \"Shiny\", suo secondo lavoro discografico, ma gli esiti non furono positivi e la sua carriera musicale non ebbe mai pi\u00f9 particolari successi, nonostante le collaborazioni con artisti come Bj\u00f6rk e Macy Gray."}
{"id": "1441804", "revid": "1714743", "url": "https://it.wikipedia.org/wiki?curid=1441804", "title": "Elisabetta Ludovica di Baviera", "text": "Biografia.\nElisabetta era figlia del re Massimiliano I di Baviera (1756-1825) e della sua seconda moglie Carolina di Baden (1776-1841).\nAveva una sorella gemella, Amalia Augusta, divenuta regina di Sassonia come consorte di Giovanni di Sassonia.\nMatrimonio.\nPrincipessa ereditaria.\nIl 29 novembre del 1823 spos\u00f2 Federico Guglielmo, futuro re di Prussia, figlio maggiore di Federico Guglielmo III di Prussia e di Luisa di Meclemburgo-Strelitz.\nGiunto in Baviera per cercare moglie, Federico Guglielmo mostr\u00f2 interesse per Ludovica, la quale per\u00f2 mostrava di tenere particolarmente alla religione del suo paese d'origine, quella cattolica. Federico Guglielmo per\u00f2 desiderava avere una moglie protestante. L'ostinazione della futura sposa fin\u00ec per convincere il futuro sovrano. Le famiglie raggiunsero un compromesso che prevedeva che Ludovica praticasse il cattolicesimo con discrezione. La sposa doveva inoltre apprendere le basi della religione protestante. Nel 1830, fin\u00ec per convertirsi alla religione protestante di sua spontanea volont\u00e0.\nLa coppia non ebbe figli.\nRegina.\nElisabetta condivise con il marito gli interessi intellettuali e anche la passione per le arti grafiche. Divenuta regina consorte di Prussia nel 1840, non provava invece nessun interesse per la vita politica del Paese: infatti si interess\u00f2 attivamente solo a preservare l'amicizia che univa la Prussia all'Impero austriaco.\nSi dedic\u00f2 completamente a Federico Guglielmo nel periodo della sua lunga infermit\u00e0. All'inizio era ostile alla moglie britannica di suo nipote, Vittoria, principessa reale, conosciuta all'interno della famiglia come \"Vicky\", ma la loro relazione si sciolse quando Vicky si prese cura di Elisabetta e la confort\u00f2 durante i primi dolorosi giorni della sua vedovanza. Elisabetta non dimentic\u00f2 mai la gentilezza di Vicky e nella sue volont\u00e0 spezz\u00f2 la tradizione, lasciando a Vicky i suoi gioielli. Questi gioielli dovevano essere lasciati in eredit\u00e0 alla regina in carica, (Augusta di Sassonia-Weimar, cognata di Elisabetta); questo era un reato per il quale Augusta non perdon\u00f2 mai Vicky.\nMorte.\nDopo la morte del marito, avvenuta il 2 gennaio 1861, visse nelle residenze di Sanssouci, Charlottenburg e Stolzenfels, occupandosi di opere di carit\u00e0 in memoria del marito.\nElisabetta mor\u00ec a Dresda il 14 dicembre del 1873 mentre era in visita alla sorella gemella Amalia. \u00c8 sepolta a Potsdam accanto al marito."}
{"id": "1441807", "revid": "2519", "url": "https://it.wikipedia.org/wiki?curid=1441807", "title": "Catamarca", "text": ""}
{"id": "1441809", "revid": "177966", "url": "https://it.wikipedia.org/wiki?curid=1441809", "title": "Werk Hess", "text": ""}
{"id": "1441811", "revid": "177966", "url": "https://it.wikipedia.org/wiki?curid=1441811", "title": "Forte Hess", "text": ""}
{"id": "1441813", "revid": "339392", "url": "https://it.wikipedia.org/wiki?curid=1441813", "title": "Chubut", "text": ""}
{"id": "1441816", "revid": "599013", "url": "https://it.wikipedia.org/wiki?curid=1441816", "title": "Entre R\u00edos", "text": ""}
{"id": "1441817", "revid": "287204", "url": "https://it.wikipedia.org/wiki?curid=1441817", "title": "Negrilesti", "text": ""}
{"id": "1441820", "revid": "2519", "url": "https://it.wikipedia.org/wiki?curid=1441820", "title": "Jujuy", "text": ""}
{"id": "1441824", "revid": "1851848", "url": "https://it.wikipedia.org/wiki?curid=1441824", "title": "Geraint Thomas", "text": "Nella specialit\u00e0 dell'inseguimento a squadre ha vinto due ori olimpici, a Pechino 2008 e Londra 2012, e tre titoli mondiali (2007, 2008 e 2012). Professionista su strada dal 2007, ha vinto il Tour de France nel 2018, oltre l'E3 Harelbeke nel 2015, la Parigi-Nizza nel 2016, il Crit\u00e9rium du Dauphin\u00e9 nel 2018 e il Tour de Romandie nel 2021\nCarriera.\nGli esordi.\nCresciuto a Whitchurch, quartire nel nord di Cardiff, frequent\u00f2 la Whitchurch High School e inizi\u00f2 a praticare ciclismo nel Maindy Flyers Cycling Club al Maindy Stadium all'et\u00e0 di dieci anni, prima di passare a gareggiare in altri club locali, il Cycling Club Cardiff e il Cardiff Just in Front. Seguirono alcuni successi nelle categorie Under-14 e 16, inclusi i campionati nazionali. Passato alla categoria Juniores, nel luglio 2004 riusc\u00ec ad aggiudicarsi la medaglia d'argento nella corsa a punti di categoria ai campionati europei di Valencia e il titolo mondiale Juniores nello scratch nella rassegna iridata di Los Angeles.\nIl talento venne notato dai tecnici federali, e Thomas, neanche diciottenne, venne selezionato per allenarsi alla British Cycling Olympic Academy, l'accademia della pista promossa dalla Federciclismo britannica. A fine 2004 inizi\u00f2 a partecipare agli eventi di Coppa del mondo Open, ottenendo il secondo posto nello scratch nell'evento di Mosca. Nel febbraio 2005, durante un allenamento a Sydney per la Coppa del mondo, cadde a causa di un pezzo di metallo staccatosi dalla ruota del corridore che lo precedeva, e che si infil\u00f2 nella sua: cadendo il pezzo di metallo gli entr\u00f2 nell'addome e gli caus\u00f2 una emorragia interna e la rottura della milza, che successivamente gli venne rimossa.\nNegli ultimi mesi della stagione 2005, in rappresentanza di una Selezione britannica, partecip\u00f2 al Tour of Britain su strada, aperto ai professionisti, concludendolo; venne inoltre chiamato dal team Professional Continental Team Wiesenhof per gareggiare da stagista in alcune gare, tra cui il Kampioenschap van Vlaanderen. Nel 2006 fece il suo esordio ai Campionati del mondo su pista Open a Bordeaux, contribuendo alla medaglia d'argento del quartetto britannico, battuto in finale dall'Australia, nell'inseguimento a squadre. Per la maggior parte della stagione su strada corse invece per la formazione dilettantistica britannica Recycling.co.uk, riuscendo a vincere una tappa e la classifica finale della Fl\u00e8che du Sud in Francia; verso la fine dell'anno pass\u00f2 invece alla Saunier Duval-Prodir come stagista. In stagione corse ancora alcune gare, come il Tour of Britain e il Tour de Langkawi in Malaysia, con una Selezione britannica.\n2013-2014: gli anni della maturit\u00e0 su strada.\nApre la stagione 2013, la prima senza gli impegni della pista, con una vittoria di tappa al Tour Down Under in Australia e con il terzo posto finale nella corsa, oltre al successo nella graduatoria a punti e a tre giorni in maglia di leader. Tornato in Europa, \u00e8 quarto sia all'Omloop Het Nieuwsblad, prima classica stagionale, che all'E3 Harelbeke, mentre al Giro di Baviera conclude secondo nella classifica finale alle spalle di Adriano Malori. In luglio corre il Tour de France, contribuendo come gregario (perlopi\u00f9 nelle tappe di pianura) al successo finale del capitano Chris Froome; a fine stagione, ai campionati del mondo di Firenze, \u00e8 infine parte del sestetto Sky che si aggiudica la medaglia di bronzo nella cronometro a squadre iridata.\nNel 2014 si mette in evidenza alla Parigi-Nizza quando, al termine della quarta tappa, indossa la maglia di capoclassifica, che conserva anche al termine della quinta frazione. Perde poi la \"leadership\" sull'arrivo in salita di Fayence, quando non riesce a tenere il ritmo di Carlos Betancur; scivolato al secondo posto generale, nella successiva settima tappa cade e viene cos\u00ec tagliato fuori dalla lotta per la classifica finale, e l'indomani si ritira. Ottiene invece risultati positivi nelle classiche del Nord: si piazza infatti terzo all'E3 Harelbeke, battuto allo sprint da Peter Sagan e Niki Terpstra, ottavo al Giro delle Fiandre e settimo, nel gruppetto dei primi inseguitori, alla Parigi-Roubaix. In maggio vince la cronometro e la classifica finale del Giro di Baviera, mentre in luglio corre il Tour de France ancora in appoggio al favorito Chris Froome, che per\u00f2 si ritira.\nSubito dopo il Tour de France (concluso al 22\u00ba posto) si sposta in Scozia, a Glasgow, per i Giochi del Commonwealth: qui, in rappresentanza del suo Galles, vince la medaglia di bronzo nella cronometro su strada (battuto dagli specialisti Alex Dowsett e Rohan Dennis) e la medaglia d'oro nella prova in linea, corsasi sotto una forte pioggia, grazie a un attacco solitario all'inizio dell'ultimo giro e nonostante una foratura a 6\u00a0km dall'arrivo.\n2015: i piazzamenti nelle classiche e nelle corse a tappe.\nAll'inizio del 2015, sempre in maglia Sky, riesce a vincere una tappa e la classifica finale della Volta ao Algarve in Portogallo, e si piazza quinto alla Parigi-Nizza, vinta dal compagno di squadra Richie Porte. Spostatosi nel nord Europa ancora come capitano del Team Sky per le classiche, vince in solitaria la 58\u00aa edizione della E3 Harelbeke (valida per il World Tour) grazie a un attacco a 4\u00a0km dall'arrivo, e conclude terzo alla Gand-Wevelgem, mentre al Giro delle Fiandre \u00e8 quattordicesimo.\nIn avvicinamento al Tour de France corre quindi il Tour de Romandie e il Giro di Svizzera. Nella gara romanda veste la maglia di leader al termine della cronometro a squadre di apertura vinta dalla sua Sky, perdendola per\u00f2 gi\u00e0 l'indomani, mentre nel giro svizzero riesce a issarsi al secondo posto in graduatoria dopo la tappa di Risch-Rotkreuz, e a mantenere la posizione fino al termine nonostante i cambi di \"leadership\": conclude a soli 5\" dal vincitore Simon \u0160pilak. Al Tour de France, nonostante gareggi in appoggio del compagno Chris Froome, che vestir\u00e0 la maglia gialla finale, \u00e8 ancora protagonista, e si mantiene ai primi posti della classifica per oltre due settimane, tanto da occupare il quarto posto assoluto al termine della diciottesima tappa. Crolla tuttavia durante la frazione di montagna seguente, a La Toussuire, perdendo 22 minuti e retrocedendo fino al quindicesimo posto finale. Chiude la stagione alla Vuelta a Espa\u00f1a, senza particolari risultati.\n2016: la vittoria alla Parigi-Nizza.\nNel febbraio 2016 si aggiudica, come l'anno prima, la classifica finale della Volta ao Algarve davanti a Jon Izagirre e Alberto Contador: a garantirgli il successo sono il secondo posto nella tappa sull'Alto da F\u00f3ia e il terzo posto nella cronometro di Sagres. Poche settimane dopo vince anche la prestigiosa Parigi-Nizza: dopo aver conquistato la maglia di \"leader\" al termine della penultima tappa, riesce a contenere gli attacchi di Alberto Contador nel corso dell'ultima frazione sul Col d'\u00c8ze, imponendosi infine per soli 4\" sul corridore spagnolo. Successivamente, dopo essersi piazzato dodicesimo al Giro delle Fiandre e aver saltato la Parigi-Roubaix, corre senza acuti il Tour de Romandie. Si presenta quindi tra i favoriti al via del Giro di Svizzera: nella corsa elvetica, pur arrivando ad occupare il terzo posto della generale dopo cinque giorni di gara, non riesce ad esprimersi adeguatamente e, a causa degli 11 minuti persi nell'ultima tappa a Davos, conclude anonimamente al diciassettesimo posto finale. Al Tour de France subito seguente \u00e8 ancora al servizio del vittorioso capitano Froome e, come l'anno precedente, conclude quindicesimo. Nel finale di stagione partecipa quindi alle gare su strada dei Giochi olimpici di Rio de Janeiro, cogliendo l'undicesimo posto in linea e il nono a cronometro, ad alcune prove World Tour e alla prova in linea dei campionati del mondo di Doha, ritirandosi.\n2017: la prima gialla al Tour.\nApre la stagione 2017 al Tour Down Under, senza risultati. Alla successiva Tirreno-Adriatico vince la seconda tappa, con arrivo sullo strappo di Pomarance, scattando a 4\u00a0km dal traguardo e andando a imporsi in solitaria con 9\" su Tom Dumoulin e il resto del gruppo. Successivamente corre il Tour of the Alps in preparazione al Giro d'Italia e si impone nella 3\u00aa tappa, su Mikel Landa e Domenico Pozzovivo, raggiungendoli a circa 600 metri dal traguardo e superandoli nettamente allo sprint. Con questo successo conquista anche la maglia di capoclassifica sfilandola a Thibaut Pinot. Sul primo arrivo in salita del Giro d'Italia, sull'Etna, si piazza terzo regolando allo sprint il gruppo dei migliori e risalendo al secondo posto della classifica generale a 6\" da Bob Jungels.\nAl Tour de France 2017 vince la prima tappa, una cronometro di 14\u00a0km a D\u00fcsseldorf, indossando per la prima volta in carriera la maglia gialla. Perde il comando della classifica al termine della quinta tappa, con arrivo in salita a La Planche des Belles Filles in favore del suo capitano Chris Froome. Nel corso della nona frazione, mentre \u00e8 secondo in classifica a 12\" dal capitano, \u00e8 costretto al ritiro dopo una caduta che gli causa la frattura di una clavicola. Rientra in gara nel finale di stagione piazzandosi settimo al Tour of Britain e terzo, con i compagni del Team Sky, alla prova a cronometro a squadre ai mondiali di Bergen.\n2018: la vittoria al Delfinato e al Tour de France.\nApre la stagione 2018 imponendosi nella cronometro individuale della Volta ao Algarve. Dopo essersi piazzato terzo alla Tirreno-Adriatico disputa Parigi-Roubaix e Liegi-Bastogne-Liegi senza ottenere risultati. Rientra in gara al Crit\u00e9rium du Dauphin\u00e9; assieme ai compagni del Team Sky vince la cronometro a squadre e poi, due giorni dopo, conquista il primato in classifica piazzandosi secondo sull'arrivo in salita della quinta tappa, vinta da Daniel Martin. Conserva il primato in classifica fino a fine gara. Pochi giorni dopo vince il campionato nazionale a cronometro.\nSi presenta al via del Tour de France come alternativa allo storico capitano Chris Froome, reduce dal vittorioso Giro d'Italia. Grazie all'ottima cronometro a squadra disputata con i compagni del Team Sky e ad alcuni secondi di abbuono racimolati ai traguardi volanti si presenta al via delle prime tappe di montagna al secondo posto della classifica, con quasi un minuto di vantaggio nei confronti di Froome, danneggiato da una caduta. Nel finale dell'undicesima tappa, con arrivo in salita a La Rosi\u00e8re, raggiunge e supera i fuggitivi Mikel Nieve e Tom Dumoulin, andando a imporsi con 20\" proprio sull'olandese e sul compagno Froome. Questo successo gli permette di vestire la maglia gialla. Si ripete il giorno successivo, nella tappa che si conclude all'Alpe d'Huez. Resiste agli attacchi dei migliori e, grazie ad un'accelerazione negli ultimi 200 metri, va a vincere la tappa con una manciata di secondi su Dumoulin, Bardet, Froome e Landa."}
{"id": "1441831", "revid": "2519", "url": "https://it.wikipedia.org/wiki?curid=1441831", "title": "La Pampa", "text": ""}
{"id": "1441838", "revid": "46291", "url": "https://it.wikipedia.org/wiki?curid=1441838", "title": "Ophrys \u00d7 phryganae", "text": "L'ofride delle garighe (Ophrys \u00d7 phryganae ) \u00e8 una pianta appartenente alla famiglia delle Orchidacee. \u00c8 un ibrido naturale interspecifico tra \"O. lutea\" e \"O. sicula\"\nIl nome deriva da frigana (dal greco \u03c6\u03c1\u03cd\u03b3\u03b1\u03bd\u03bf\u03bd = \"legno secco\"), una gariga caratteristica del mar Egeo.\nDescrizione.\nMolto simile a \"Ophrys lutea\", da cui si differenzia per l'infiorescenze pi\u00f9 lassa e i fiori pi\u00f9 piccoli (10\u201315\u00a0mm), e per il labello, piegato a ginocchio verso il basso.\nFiorisce da marzo a maggio.\nBiologia.\nSi riproduce per impollinazione entomofila ad opera dell'imenottero \"Andrena humilis\" e di altre specie del genere \"Andrena\" (Andrenidae).\nDistribuzione e habitat.\nDiffusa nell'area mediterranea centro-orientale, dal sud dell'Italia (Sicilia, Calabria, Puglia e forse Sardegna, di recente segnalata anche nelle Marche) sino alla Grecia, a Creta e all'Anatolia.\nCresce in prati aridi e garighe, da 0 a 1300 m di altitudine."}
{"id": "1441840", "revid": "15756", "url": "https://it.wikipedia.org/wiki?curid=1441840", "title": "Gaetano Silvestri", "text": "Gi\u00e0 presidente della Scuola superiore della magistratura dal 2016 sino al gennaio 2020, attualmente presiede, per il triennio 2018-2020, l'Associazione Italiana dei Costituzionalisti.\nBiografia.\nLaureatosi con lode in Giurisprudenza nel 1966 presso l'Universit\u00e0 degli Studi di Messina, ottiene la menzione per la pubblicazione della tesi. Nel 1967, in occasione del ventesimo anniversario dell'Assemblea costituente, vince il premio del Presidente della Repubblica per la miglior tesi di laurea in Diritto Costituzionale. \u00c8 stato allievo del Seminario per gli Studi e le Ricerche Parlamentari dell'Universit\u00e0 degli Studi di Firenze.\nNel 1970, vinse il concorso per assistente ordinario alla Cattedra di Diritto Costituzionale della Facolt\u00e0 di Giurisprudenza dell'Universit\u00e0 degli Studi di Messina e, nel biennio 1971-1972, insegn\u00f2 prima Diritto degli Enti Locali presso la Facolt\u00e0 di Scienza Politiche dell'Ateneo messinese, e dopo Diritto parlamentare nella stessa Facolt\u00e0.\nVinse, nel 1980, il concorso per il raggruppamento \"Diritto Costituzionale\" e fu chiamato a ricoprire la cattedra di Diritto parlamentare nella Facolt\u00e0 di Scienze Politiche dell'Universit\u00e0 di Messina. Fu eletto direttore dell'Istituto di Scienze Giuridiche della Facolt\u00e0 di Scienze Politiche a Messina nel 1982 e, nel 1986, ricopr\u00ec l'incarico di ordinario di Dottrina dello Stato presso la Facolt\u00e0 di Giurisprudenza messinese.\nDal 1988 \u00e8 stato ordinario di Diritto costituzionale del medesimo Ateneo.\nNel triennio 1988-1991, ricopr\u00ec il ruolo di componente del Comitato direttivo dell'Associazione italiana dei Costituzionalisti.\nFu insignito della carica di componente del CSM dal Parlamento dal 1990 al '94. Nel periodo dal 1996 al 1998, \u00e8 membro della Commissione paritetica per le norme di attuazione dello Statuto della Regione Siciliana.\nDal 1997, a causa della dipartita dell'autore, cura il manuale universitario di Diritto Costituzionale redatto da uno dei pi\u00f9 illustri costituzionalisti italiani \u2013 fu Presidente dell'Associazione Italiana dei Costituzionalisti \u2013 Temistocle Martines.\nNel '98 \u00e8 stato nominato componente del Consiglio scientifico dell'Istituto di studi sulle Regioni del CNR. Il 31 luglio dello stesso anno \u00e8 eletto Magnifico Rettore dell'Universit\u00e0 degli Studi di Messina e verr\u00e0 successivamente riconfermato per il triennio 2001-2004. Nel 2004, \u00e8 Vice Presidente della Conferenza dei rettori delle Universit\u00e0 italiane.\n\u00c8 stato eletto alla \"Consulta\", ricevendo 587 voti, dal Parlamento in seduta comune \u2013 durante la quattordicesima legislatura \u2013 il 22 giugno 2005.\nAvendo prestato il giuramento previsto dall', terzo comma, della Costituzione il 28 giugno 2005, \u00e8 rimasto in carica fino al 28 giugno 2014.\nAppena appresa la notizia dell'elezione, il Professor Gaetano Silvestri ha rilasciato un'unica dichiarazione: \nIl 29 gennaio 2013 \u00e8 stato nominato, dal Presidente della Corte Costituzionale Franco Gallo, Vicepresidente della Corte costituzionale della Repubblica Italiana.\nIl 19 settembre 2013 \u00e8 succeduto a Franco Gallo alla presidenza della Corte. La sua elezione \u00e8 stata segnata da una spaccatura in seno alla Consulta, che lo ha visto prevalere per solo un voto (otto voti a sette), su Luigi Mazzella.\nNel 2016 \u00e8 stato eletto Presidente della Scuola superiore della magistratura.\n\u00c8 presidente, per il triennio 2018-2020, dell'Associazione Italiana dei Costituzionalisti\nCaso Anemone.\nIl 13 maggio 2010 i giornali hanno pubblicato la notizia secondo la quale il nome di Gaetano Silvestri sarebbe presente nella \"lista di Anemone\", ossia l'elenco di 370 persone che avrebbero usufruito di ristrutturazioni edilizie fornite dall'immobiliarista Diego Anemone. Il giudice Silvestri con proprio comunicato ha dichiarato la sua assoluta estraneit\u00e0 al \"caso Anemone\"."}
{"id": "1441841", "revid": "78273", "url": "https://it.wikipedia.org/wiki?curid=1441841", "title": "Santa Cruz (provincia argentina)", "text": ""}
{"id": "1441844", "revid": "599013", "url": "https://it.wikipedia.org/wiki?curid=1441844", "title": "Anson Carter", "text": "Carriera.\nD'origine barbadiana, \u00e8 stato soprannominato Dancin' Anson, Chocolate Rocket. Ha giocato a lungo in NHL, dove ha vestito la maglia di Washington Capitals, Boston Bruins, Edmonton Oilers, New York Rangers, Los Angeles Kings, Vancouver Canucks, Columbus Blue Jackets e Carolina Hurricanes. Dopo pi\u00f9 di 10 stagioni in NHL, nella stagione 2007-2008 ha giocato nel campionato svizzero, vestendo la maglia del Hockey Club Lugano e collezionando 15 presenze, condite da 3 reti e 5 assist."}
{"id": "1441848", "revid": "1005847", "url": "https://it.wikipedia.org/wiki?curid=1441848", "title": "Parlamento in seduta comune", "text": ""}
{"id": "1441851", "revid": "547034", "url": "https://it.wikipedia.org/wiki?curid=1441851", "title": "Eugene Levy", "text": "Nel corso della sua lunga carriera si \u00e8 distinto sia come attore che comico televisivo, entrando nel cast della serie canadese \"Second City Television\" (1976-1984). Raggiunge la sua notoriet\u00e0 internazionale interpretando il ruolo di Noah Levenstein nella serie \"American Pie\". Dal 2015 al 2020 interpreta Johnny Rose, nella pluripremiata sitcom canadese \"Schitt's Creek\". \n\u00c8 vincitore di quattro Emmy Award (su un totale di otto candidature) \u00e8 un Grammy Award, mentre nel 2006 \u00e8 stato inserito tra le celebrit\u00e0 del Canada's Walk of Fame.\nBiografia.\nDi famiglia ebraica, \u00e8 famoso soprattutto per il ruolo di Noah Levenstein nella serie \"American Pie.\" \nNella sua carriera ha lavorato accanto a Steve Martin, Martin Short, Christopher Guest, Catherine O'Hara e John Candy.\nVita privata.\nLevy \u00e8 sposato dal 1977 con la sceneggiatrice Deborah Divine, con cui ha avuto due figli: Dan (1983) e Sarah (1987).\nDoppiatori italiani.\nNelle versioni in italiano dei suoi film, \u00e8 doppiato da:\nDa doppiatore \u00e8 sostituito da:"}
{"id": "1441854", "revid": "1543377", "url": "https://it.wikipedia.org/wiki?curid=1441854", "title": "Nicole Cooke", "text": "Carriera.\nGli esordi.\nGallese di Swansea, crebbe a Wick (Glamorgan) e frequent\u00f2 la Brynteg Comprehensive School a Bridgend. Inizi\u00f2 a correre ad 11 anni nel Cardiff Ajax Cycling Club. A 16 anni vinse il suo primo titolo nazionale senior, diventando la pi\u00f9 giovane ciclista a conquistarlo, ai British National Road Race Championships. Due anni dopo divent\u00f2 la pi\u00f9 giovane ciclista a vincere il titolo nazionale ai British National Cyclocross Championships. Vinse quattro titoli Junior ai Campionati del mondo UCI: la gara in linea nel Campionato del mondo di ciclismo su strada 2000 a Plouay ed il finora unico \"treble\" nel 2001, con il titolo nella mountain bike (Colorado, USA), nella cronometro e nella gara in linea nel Mondiale di Lisbona (Portogallo). Per aver conquistato i tre titoli venne premiata con il Bidlake Memorial Prize..\nCarriera internazionale.\nPass\u00f2 professionista all'inizio della stagione 2002 nel team italo-spagnolo Pragma-Deia-Colnago, trasferendosi a Treviso, dove impar\u00f2 a parlare italiano.. Alla fine del 2002 pass\u00f2 al team italo-lituano . Il regolamento UCI ridusse la dimensione dei team: la squadra venne suddivisa in due per la stagione 2003 e Cooke pass\u00f2 nella nuova Au\u0161ra Gruodis-Safi, composta dalle cicliste pi\u00f9 giovani.\nNel 2004 ritorn\u00f2 nella prima squadra, la Acca Due O rinominata Safi-Pasta Zara-Manhattan, in cui rimase anche per la stagione 2005. Al termine della stagione pass\u00f2 nel team svizzero Univega Pro Cycling, rinominato Raleigh Lifeforce Creation HB Pro Cycling Team nel 2006, e si trasfer\u00ec a Viganello di Lugano dove vive attualmente.\nNella sua prima stagione da professionista, 2002, vinse diverse prestigiose gare di un giorno in Italia e Paesi Bassi, e vinse anche la gara su strada dei Commonwealth Games 2002. La stagione fu anche segnata dai problemi economici che colpirono la Pragma-Deia-Colnago ed impedirono il pagamento degli stipendi a lei ed alcune altre cicliste. I problemi culminarono in ottobre durante la preparazione del Mondiale di Zolder, quando il team le ritir\u00f2 la bicicletta.\nNel 2003 vinse diverse importanti gare, come La Fl\u00e8che Wallonne F\u00e9minine, l'Amstel Gold Race, il Grand Prix de Plouay ed il GP San Francisco, aggiudicandosi la Coppa del mondo di ciclismo su strada femminile, diventando la pi\u00f9 giovane ad aggiudicarsi il titolo e la prima britannica, e termin\u00f2 terza nella gara in linea del Campionato del mondo di ciclismo su strada 2003. Venne eletta BBC Wales Sports Personality of the Year. Un incidente in giugno al Tour du Grand Montr\u00e9al dove si scontr\u00f2 con una moto della polizia, richiese l'applicazione di alcuni punti al ginocchio sinistro. Tre settimane dopo ebbe un nuovo incidente al Giro del Trentino e soffr\u00ec di dolori al ginocchio per il resto della stagione.\nA causa degli infortuni inizi\u00f2 in ritardo la stagione 2004. Dopo l'inverno e la primavera passati in riabilitazione che non riusc\u00ec comunque a curare i problemi al ginocchio, fu costretta ad operarsi in maggio. Alla fine di giugno, nella sua prima gara dopo otto mesi, vinse il suo quinto titolo britannico. Il mese seguente vinse il Giro d'Italia femminile, diventando la pi\u00f9 giovane vincitrice di sempre e la prima ciclista britannica, sia tra le donne che tra gli uomini a vincere un Grande giro. Ai Giochi olimpici di Atene del 2004 si piazz\u00f2 quinta nella gara in linea e diciannovesima nella gara a cronometro.\nNel 2005 vinse di nuovo La Fl\u00e8che Wallonne F\u00e9minine, insieme al GP Wallonie, Trofeo Alfredo Binda ed il Trofeo Citt\u00e0 di Rosignano. Si classific\u00f2 seconda al Mondiale di Madrid. In dicembre, durante la preparazione ai Commonwealth Games 2006, si ruppe una clavicola durante la tappa di Manchester del Campionati mondiali di ciclismo su pista ma, nonostante questo, vinse la medaglia di bronzo nella gara in linea dei Giochi nel marzo del 2006.\nIl 2006 fu per lei libero da infortuni e la miglior stagione in termini di successi, culminata il 1\u00ba agosto quando divent\u00f2 la numero uno nella classifica mondiale UCI. Il 3 settembre si assicur\u00f2 la vittoria nella Coppa del mondo per la seconda volta, vincendo durante la stagione tre gare del circuito - La Fl\u00e8che Wallonne F\u00e9minine, il Ladies Golden Hour e la Castilla y Leon World Cup Race. Vinse anche la Grande Boucle F\u00e9minine Internationale, il Tour de France femminile, con un vantaggio di oltre sei minuti. Altre importanti vittorie furono quattro tappe e la classifica genarale alla Th\u00fcringen Rundfahrt der Frauen ed il Magali Pache Time Trial. Termin\u00f2 terza nel Mondiale di Salisburgo.\nNel 2007 si aggiudic\u00f2 la Geelong World Cup ed il Giro delle Fiandre femminile, la prima delle sue gare vinte della Coppa del mondo. Queste vittorie nella prima parte della stagione, le permise di ottenere il record nella classifica femminile UCI per maggior distacco tra la prima e la seconda posizione. Vinse anche il Trofeo Alfredo Binda per la seconda volta, il Tour di Geelong, la seconda gara del GP Costa Etrusca e difese il titolo nella Grande Boucle.\nUn infortunio al ginocchio subito durante l'ultima gara della Coppa del mondo, la Rund um die N\u00fcrnberger Altstadt, le imped\u00ec di difendere la prima posizione e venne superata da Marianne Vos, che vinse la gara e conquist\u00f2 la Coppa. L'infortunio le imped\u00ec anche di partecipare al Mondiale di Stoccarda. Pi\u00f9 tardi ammise in un'intervista, di aver pensato al ritiro dall'attivit\u00e0 a causa dell'infortunio.\nIl 10 agosto 2008 ha conquistato la medaglia d'oro nella prova in linea ai Giochi olimpici di Pechino battendo in volata la svedese Emma Johansson e l'italiana Tatiana Guderzo. Un mese pi\u00f9 tardi, il 27 settembre, ha vinto il Mondiale di Varese battendo in volata l'olandese Marianne Vos.\n2008: Campionessa olimpica e mondiale.\nPer il 2008 si \u00e8 accasata al Team Halfords-Bikehut e la sua prima vittoria \u00e8 stata al Tour de l'Aude, dove si \u00e8 aggiudicata la prima tappa ed ha terminato al quarto posto finale. Il 28 giugno ha vinto il suo nono titolo nazionale su strada, ottava vittoria consecutiva.\nIn agosto ha rappresentato il Regno Unito ai Giochi della XXIX Olimpiade, nei quali ha partecipato alla Corsa in linea femminile il 20 agosto, vincendo la medaglia d'oro, la duecentesima per la Gran Bretagna nei Giochi olimpici moderni.\nIl mese successivo \u00e8 diventata la prima donna ad aggiudicarsi la medaglia d'oro sia al Campionato del mondo sia ai Giochi Olimpici, nello stesso anno. Al Mondiale di Varese partecipa alla cronometro classificandosi undicesima, mentre nella gara in linea sfrutta il lavoro fatto dalle compagne per ricucire lo svantaggio sulle 12 fuggitive, entra nella fuga decisiva e batte Marianne Vos con uno sprint sul traguardo.\nIn ottobre viene pubblicato da Kyle Cathie il suo primo libro, \"Cycle for life\".\nPer le vittorie ottenute, viene eletta Member of the Order of the British Empire (MBE) nel 2009 New Year Honours e riceve anche il titolo di \"Female Athlete of the Year\" dal programma televisivo Transworld Sport. Inoltre le viene assegnato il premio \"Sunday Times Sportswoman Of The Year\"."}
{"id": "1441869", "revid": "73125", "url": "https://it.wikipedia.org/wiki?curid=1441869", "title": "Grande cometa", "text": ""}
{"id": "1441874", "revid": "2166030", "url": "https://it.wikipedia.org/wiki?curid=1441874", "title": "Sancha II di Le\u00f3n", "text": "Origine.\nFiglia del re di Le\u00f3n Alfonso IX e di Teresa del Portogallo, figlia del re del Portogallo, Sancho I e di Dolce di Barcellona (1160-1198), figlia della regina di Aragona, Petronilla e del conte di Barcellona, Raimondo Berengario IV.\nBiografia.\nIl cronista, Rodrigo Jim\u00e9nez de Rada, nel suo \"De Rebus Hispani\u00e6\" la elenca tra i figli di Alfonso IX e Teresa del Portogallo chiamandola \"Sancia\", che al tempo in cui la \"cronaca\" veniva scritta, sia lei che il fratello Ferdinando erano gi\u00e0 deceduti.\nPer il fatto che i suoi genitori, cugini primi, si erano sposati senza la dispensa papale, il papa Celestino III, a causa di questo matrimonio aveva scomunicato i sovrani del Le\u00f3n, aveva lanciato l'interdetto sul regno di Le\u00f3n, e, nel 1194, aveva minacciato di dichiarare illegittimi i figli della coppia, Ferdinando, Sancha e Dolce. Cos\u00ec, nel 1195, i due coniugi si dovettero separare e la madre, Teresa, dovette rientrare in Portogallo.Nel 1198, il matrimonio fu annullato, per consanguineit\u00e0 e sua madre, Teresa, nel 1200, si ritir\u00f2 in convento a Lorv\u00e3o.\nVerso la met\u00e0 del dicembre del 1197, suo padre Alfonso IX si spos\u00f2, in seconde nozze, con la cugina, Berenguela di Castiglia (1280-1246), figlia del re di Castiglia, Alfonso VIII e secondo le cronache di Alberic de Trois-Fontaines, dapprima il matrimonio fu accettato da parte della chiesa; poi in seguito, il neoeletto papa Innocenzo III fece pressione affinch\u00e9 il matrimonio fosse annullato e non avendo ottenuto alcun risultato, scagli\u00f2 l'interdetto sui regni di Le\u00f3n e Castiglia, minacciando di dichiarare illegittimi i cinque figli nati dalla coppia.E, nel 1204, anche questo secondo matrimonio di suo padre, Alfonso IX, venne annullato, sempre per consanguineit\u00e0, e Berenguela torn\u00f2 in Castiglia e si fece suora nel monastero di Santa Mar\u00eda la Real de Las Huelgas, a Burgos. Cos\u00ec Sancha si trov\u00f2 ad essere la figlia maggiore dei sette figli viventi di Alfonso IX (nel frattempo la sorellastra Leonora era morta).\nNel 1214 mor\u00ec il fratello Ferdinando, erede al trono di Le\u00f3n, a cui subentr\u00f2 il fratellastro, Ferdinando.\nNello stesso anno, il fratello di Berenguela, Enrico I di Castiglia, di circa dieci anni, subentr\u00f2 al padre Alfonso VIII di Castiglia sul trono di Castiglia e la reggenza fu affidata prima alla madre Eleonora poi, dopo la morte di quest'ultima alla sorella, Berenguela di Castiglia.Si apr\u00ec allora un periodo turbolento di scontri tra la reggente, Berenguela e \u00c1lvaro N\u00fa\u00f1ez de Lara, della potente famiglia dei Lara, appoggiato dalla nobilt\u00e0 e sostenuto dai cavalieri dell' e dall'alto clero, che ebbe il sopravvento e govern\u00f2 in quegli anni come un vero re. \u00c1lvaro Nu\u00f1ez de Lara, nel 1216, concord\u00f2 con Alfonso IX il matrimonio di Enrico con Sancha.Nel 1217, per\u00f2 Enrico I mor\u00ec casualmente (giocando in un cortile fu colpito da una tegola caduta dal tetto), ed il matrimonio non pot\u00e9 essere celebrato.La sua matrigna, Berenguela di Castiglia, successe ad Enrico sul trono di Castiglia, ma abdic\u00f2 immediatamente a favore di suo figlio, Ferdinando che, contro la volont\u00e0 del padre, Alfonso IX, lasciata la corte di Le\u00f3n, divenne cos\u00ec il nuovo re di Castiglia come Ferdinando III. Per\u00f2 Alfonso IX, che ambiva alla corona di Castiglia, perch\u00e9 nipote di Alfonso VII di Le\u00f3n, che era re sia di Le\u00f3n che di Castiglia, si proclam\u00f2 re di Castiglia, come Alfonso IX, per diritto di marito e di padre, appoggiato dalla famiglia Lara e dagli altri nobili castigliani che avevano governato per conto di Enrico I di Castiglia, e dichiar\u00f2 guerra al figlio. Non essendo riuscito a conquistare la Castiglia, fu costretto a patteggiare una tregua con l'ex moglie Berenguela, dove si impegn\u00f2 a non portare pi\u00f9 guerra alla Castiglia e nel contempo disered\u00f2 il figlio Ferdinando della corona del Le\u00f3n, a favore di Sancha e sua sorella, Dolce.\nIl padre, Alfonso IX cerc\u00f2 allora di combinare a Sancha il matrimonio con Giovanni di Brienne, ma la ex moglie, Berenguela si intromise nella trattativa e riusc\u00ec, nel 1222, a fare sposare Giovanni di Brienne con sua figlia, la sorellastra di Sancha, Berenguela di Le\u00f3n. \nNel 1230, alla morte del padre, Sancha eredit\u00f2 il regno di Le\u00f3n, con la sorella Dolce I di Le\u00f3n. La nobilt\u00e0 appoggi\u00f2 l'insediamento delle due sorelle, mentre il clero e l'aristocrazia erano contrari, avrebbero preferito che i regni di Le\u00f3n e di Castiglia fossero riunificati sotto lo scettro del loro fratellastro, il re Ferdinando III di Castiglia.Furono intavolate delle trattative che, condotte dalle due ex mogli di Alfonso VIII di Le\u00f3n, Berenguela di Castiglia, madre di Ferdinando e Teresa, madre di Sancha e di Dolce, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo la due regine abdicarono a favore del fratellastro, che pot\u00e9 finalmente riunire sotto un'unica corona i regni di Le\u00f3n e di Castiglia.\nDopo aver abdicato Sancha si ritir\u00f2 nel monastero di Villabuena del Bierzo (vicino a Villafranca del Bierzo), dove rimase fino alla sua morte che la colse nel 1243.Sancha fu tumulata nel monastero di Villanueva del Bierzo.\nFigli.\nSancha non ebbe alcuna discendenza."}
{"id": "1441876", "revid": "35804", "url": "https://it.wikipedia.org/wiki?curid=1441876", "title": "Accappella", "text": ""}
{"id": "1441881", "revid": "830939", "url": "https://it.wikipedia.org/wiki?curid=1441881", "title": "Bitone (ingegnere)", "text": "Contenuto dell'opera.\nBitone non si era occupato solo di tecnologia militare: nella sua opera sopravvissuta rinvia infatti a una sua \"Ottica\". A parte questo titolo, noi per\u00f2 lo conosciamo solo attraverso il suo breve trattato \"Costruzione di macchine da guerra e catapulte\" (\"\"), dedicato ad un re Attalo che \u00e8 probabilmente da identificare con il re di Pergamo Attalo I (re dal 241 a.C. al 197 a.C.).\nBitone vi descrive le seguenti macchine da guerra:\nL'opera, che non sempre \u00e8 di facile interpretazione, fornisce una rara testimonianza sulla prima fase dell'artiglieria ellenistica, precedente all'introduzione della pi\u00f9 potente catapulta a torsione, che Bitone mostra di non conoscere."}
{"id": "1441885", "revid": "767487", "url": "https://it.wikipedia.org/wiki?curid=1441885", "title": "Angiolo Agostino Mazzinghi", "text": "Biografia.\nEgli proveniva da un'antica famiglia fiorentina, nel 1413 divenne frate carmelitano.\nFu scrittore, maestro e lettore di teologia: fu priore del Convento di Santa Maria delle Selve e del Convento del Carmine, al tempo in cui Masolino da Panicale e Masaccio dipingevano la cappella Brancacci e negli anni in cui il frate pittore Filippo Lippi conobbe Lucrezia Buti di Prato.\nDivenne Provinciale dell'Ordine e continuatore dell'opera spirituale di Sant'Andrea Corsini."}
{"id": "1441886", "revid": "661526", "url": "https://it.wikipedia.org/wiki?curid=1441886", "title": "1982-2000", "text": ""}
{"id": "1441889", "revid": "594360", "url": "https://it.wikipedia.org/wiki?curid=1441889", "title": "Brodetto alla vastese", "text": "Il brodetto alla vastese \u00e8 un brodetto di pesce tipico della zona di Vasto.\nCaratteristiche.\nA differenza degli altri brodetti di pesce tipici dell'Adriatico, nel brodetto di Vasto non vengono utilizzati soffritti, n\u00e9 aggiunti acqua, brodo o aceto, rendendo la preparazione pi\u00f9 semplice.\nUn'ulteriore differenza \u00e8 che il pesce viene cucinato intero e non a pezzi (tranne alcune tipologie che devono necessariamente essere tranciate, ma solo per motivi di spazio), e in nessun caso vengono aggiunte patate, pane o altro, n\u00e9 a contorno n\u00e9 all'interno della pentola.\nLa tradizione vuole che non si giri mai il pesce all'interno del tegame, che va invece \"trizzicato\" (scosso delicatamente) in modo da evitare che il pomodoro posto sotto il pesce o il pesce stesso si attacchino al fondo del coccio.\n\u00c8 invece abitudine portare in tavola separatamente del pane tostato, in alcuni casi aromatizzato con semplice olio extravergine d'oliva o con aglio strofinatovi sopra.\nAltra usanza \u00e8 quella di servire della pasta semplicemente lessa con il brodetto per condirla poi con il sugo presente nel tegame di terracotta.\nStoria.\nIl brodetto alla vastese, come lo conosciamo oggi, nasce nell'800 con l'arrivo nelle cucine del pomodoro, ortaggio importato dalle Americhe dai \"conquistadores\" spagnoli ma inutilizzato in cucina fino alla met\u00e0 del secolo XVIII; da allora, vista anche la sua semplicit\u00e0 di coltivazione, esso diventa un elemento imprescindibile nella cucina mediterranea, utilizzato in centinaia di piatti, cotto o crudo.\nGli ingredienti.\nCon il passare degli anni, al pesce iniziale si sono aggiunti pesci di maggior pregio quali gli scampi, i gamberi o le sogliole, ma la sostanza del piatto \u00e8 rimasta sempre la stessa, una preparazione a base di pesce fresco leggera, saporita.\nSono considerati indispensabili i pesci tipici di scoglio, lo scorfano, la tracina, il testone, la lucerna, la panocchia, la seppia e la triglia, ai quali si aggiungono altri pesci e molluschi, il nasello, il palombo, la razza, i calamari ed altri pesci a seconda della stagione.\nAl pesce si affiancano gli aromi che, come gi\u00e0 detto, sono di facile reperibilit\u00e0 in qualunque negozio di frutta e verdura: pomodoro fresco maturo, peperone dolce, peperoncino piccante, prezzemolo e aglio.\nIl coccio.\nUn ruolo fondamentale, per la preparazione di un buon brodetto alla vastese, lo gioca anche il tegame nel quale esso viene preparato: si tratta di tegami in terracotta di grandezza variabile a seconda del quantitativo di pesce utilizzato e del numero delle persone per le quali si prepara questa zuppa tipica."}
{"id": "1441903", "revid": "125372739", "url": "https://it.wikipedia.org/wiki?curid=1441903", "title": "Breog\u00e1n", "text": " \nBreog\u00e1n fu un mitico sovrano celtico proveniente dalla Galizia, di cui sarebbe stato il fondatore. Era figlio di Brath. Secondo il \"Lebor Gab\u00e1la \u00c9renn\", fond\u00f2 la citt\u00e0 di \"Brigantium\" (La Coru\u00f1a), che, secondo una paraetimologia, avrebbe preso il nome da lui, e vi costru\u00ec una gigantesca torre, identificata con la Torre di Ercole.\nSecondo la leggenda, suo figlio Ith riusc\u00ec a scorgere l'Irlanda dalla cima della torre, e lui e suo fratello Bile giunsero sull'isola verde, dove furono accolti dai T\u00faatha D\u00e9 Danann, che in seguito uccisero Ith. Decenni dopo i pronipoti di Breogan, Amergin, \u00c9rim\u00f3n e \u00c9ber Finn si vendicarono conquistando l'isola.\nSecondo il Lebor Gab\u00e1la \u00c9renn, Breog\u00e1n ebbe dieci figli. Bile fu il padre di M\u00edl Esp\u00e1ine, e Ith fu il padre di Lughaidh. Gli altri figli furono Breogha, Cuailgne, Muirtheimhne, Cualu, Fuad, Bladh, Eibhle e N\u00e1r. La maggior parte di essi sono ricordati, sempre stando alla leggenda, in nomi di localit\u00e0 o montagne irlandesi.\nL'idea secondo cui l'origine dei moderni irlandesi sia da tracciare nella Spagna settentrionale \u00e8 basata probabilmente sulle similarit\u00e0 tra i nomi Iberia e Hibernia, e tra Galizia e Gaeli. Al di l\u00e0 del mito, tuttavia, la conquista dell'Irlanda da parte di immigrati provenienti dalla penisola iberica in epoca preistorica si accorda con uno studio genetico condotto nel 2006 presso l'Universit\u00e0 di Oxford, che ha concluso che la maggior parte degli abitanti delle Isole britanniche discendono in realt\u00e0 da pescatori neolitici che attraversarono il Golfo di Biscaglia provenienti dalle regioni costiere del nord della Spagna.\nLa storia di Breog\u00e1n \u00e8 ancora piuttosto popolare in Spagna, e in particolare in Galizia, dove \u00e8 sentita l'origine celtica del popolo gallego. A La Coru\u00f1a \u00e8 stata posta vicino alla Torre di Ercole una statua che lo raffigura, e anche l'inno gallego cita molte volte il personaggio."}
{"id": "1441908", "revid": "465169", "url": "https://it.wikipedia.org/wiki?curid=1441908", "title": "Ozio creativo", "text": "Il concetto di ozio creativo \u00e8 stato elaborato dal sociologo Domenico De Masi.\nNella societ\u00e0 post-industriale in cui la creativit\u00e0 predomina sulla manualit\u00e0, i confini tra lavoro, studio e gioco si confondono. Questa fusione genera l'ozio creativo. Una situazione in cui si lavora senza accorgersi di farlo.\nIl termine ozio non deve far pensare a una situazione di passivit\u00e0. Per gli antichi romani il termine otium non significava \"dolce far niente\", bens\u00ec un tempo libero dagli impegni nel quale era possibile aprirsi alla dimensione creativa. Nella societ\u00e0 attuale la maggior parte dei lavori ripetitivi e noiosi \u00e8 stata delegata alle macchine; all'uomo \u00e8 rimasto il monopolio sulla creativit\u00e0.\nRifacendosi alla tradizione delle favole antiche potremmo pensare alla Cicala e alla Formica come esponenti di due approcci opposti alla vita e al lavoro, che invece troverebbero sintesi nel concetto di \"ozio creativo\". \nMentre la Cicala si dedica all'ozio ma non \u00e8 per nulla creativa nel senso che non produce ricchezza ma si limita a godersi la vita, la formica \u00e8 fin troppo laboriosa e pur accumulando ricchezza (sotto forma di scorte alimentari) non si gode la vita e muore di fatica. \nL'Ozio-Creativo \u00e8 una sintesi \"hegheliana\" tra queste due tesi e antitesi, tra: piacere e dovere. \nImparando l'arte dell'Ozio creativo riusciamo a mescolare il piacere del gioco con il \"dovere\" dello studio e del lavoro, fino a farli diventare un tutt'uno in cui proprio perch\u00e9 si perdono i confini, si annulla la componente faticosa del lavoro e si recupera la componente creativa e utilitaristica della creativit\u00e0 derivante dal piacere del gioco. \n\u00c8 necessario tuttavia uno sforzo e una buona dose di Ottimismo Realistico per cercare di conseguire entrambi questi obiettivi apparentemente antitetici e contrapposti! L'Ottimismo serve per credere possibile una vita in cui ci si possa permettere il \"lusso\" di giocare ed essere creativi mentre il Realismo serve per usare la creativit\u00e0 nel proprio lavoro e rendere l'Ozio Creativo la fonte di ricchezza teorizzata da Domenico DeMasi. "}
{"id": "1441909", "revid": "256896", "url": "https://it.wikipedia.org/wiki?curid=1441909", "title": "Collegio elettorale degli Stati Uniti", "text": ""}
{"id": "1441911", "revid": "123315391", "url": "https://it.wikipedia.org/wiki?curid=1441911", "title": "Syphon Filter 3", "text": "Syphon Filter 3 \u00e8 il terzo capitolo della serie di videogiochi \"Syphon Filter\" uscito nel 2001 per PlayStation, sviluppato da SCE Bend Studio e distribuito dalla 989 studios.\nLa storia del gioco racconta tramite flashback (in cui il giocatore si trover\u00e0 protagonista) i fatti che precederono la scoperta del Syphon Filter.\nDal 18 ottobre 2007 \u00e8 possibile scaricare \"Syphon Filter 3\" su PlayStation 3 e PlayStation Portable tramite PlayStation Network.\nTrama.\nGabe Logan, Lian Xing e Lawrence Mujari sono interrogati per l'accusa di alto tradimento dal segretario di stato Hadden.\nNell'interrogatorio essi narrano come si sono conosciuti tra loro e le loro attivit\u00e0 precedenti all'Agenzia.\nIl giocatore giocher\u00e0 nel loro passato, ma durante l'interrogatorio Gabe Logan aiuter\u00e0 l'MI-6 (servizi segreti britannici) ad affondare la SS Lorelei, una nave mercantile che contiene grandi quantit\u00e0 del virus Syphon Filter.\nTeresa Lipan, creduta morta nel precedente capitolo della serie, interverr\u00e0 poi nel dibattito con tutte le prove che incastrano Hadden e i vertici del governo americano sul loro coinvolgimento nell'Agenzia, un'organizzazione sconosciuta persino al presidente degli Stati Uniti. Mara Aramov uccide Hadden e scappa nella metropolitana di Washington, inseguita da Gabe che la cattura."}
{"id": "1441912", "revid": "2519", "url": "https://it.wikipedia.org/wiki?curid=1441912", "title": "Citt\u00e0 argentine", "text": ""}
{"id": "1441914", "revid": "767487", "url": "https://it.wikipedia.org/wiki?curid=1441914", "title": "Gianluigi Savoldi", "text": "Biografia.\nEra fratello minore di Giuseppe e zio di Gianluca, anche loro calciatori. \u00c8 morto nel 2008, all'et\u00e0 di 58 anni, dopo una lunga malattia.\nCaratteristiche tecniche.\nGiocatore.\nCentrocampista di buona tecnica, a met\u00e0 fra una mezzala e una mezzapunta, aveva nella visione di gioco e nel dribbling le sue caratteristiche migliori.\nCarriera.\nGiocatore.\nCome il fratello Giuseppe, inizi\u00f2 la sua trafila nelle giovanili dell', club che a fine anni 1960 lo cedette nelle serie minori per farsi le ossa. Dopo due esperienze in Serie C con le maglie di e , torn\u00f2 brevemente in terra orobica per una stagione poich\u00e9 nell'estate del 1970, ritenuto un giocatore di buone prospettive, venne acquistato dalla assieme a un altro giovane bergamasco, Novellini.\nPur facendo parte delle seconde linee bianconere \u2014 in particolare, fin\u00ec chiuso nel suo ruolo principalmente da Capello \u2014, a Torino riusc\u00ec al primo anno a mettere assieme il discreto bottino di 11 presenze. Queste diventarono 13 nel campionato 1971-1972, contribuendo da \"prima riserva\" (subentrando spesso al succitato Capello, a Bettega, a Cuccureddu o a Marchetti) alla vittoria di uno scudetto che alla \"Vecchia Signora\" mancava da un lustro, mentre furono solo 6 le apparizioni nel successivo torneo 1972-1973, che pure valsero a Savoldi il secondo tricolore consecutivo.\nNel biennio seguente i piemontesi lo cedettero in prestito dapprima al e poi al , prima di riprenderlo nei propri ranghi nell'annata 1975-1976 senza tuttavia utilizzarlo in gare ufficiali. L'anno dopo arriv\u00f2 quindi la cessione definitiva alla dove disput\u00f2 tre campionati sempre da titolare, senza riuscire a riconquistare la massima serie con la squadra blucerchiata dopo la retrocessione del 1976-1977.\nNel 1979 scese di categoria militando nel e, la stagione seguente, nel , club questo ultimo dove, nel 1981, chiuse la carriera agonistica.\nAllenatore.\nDopo il ritiro allen\u00f2 per un ventennio nel vivaio dell'Atalanta, conquistando il titolo di campione d'Italia nel 1994-1995 nella categoria \"Giovanissimi Nazionali\"."}
{"id": "1441915", "revid": "224230", "url": "https://it.wikipedia.org/wiki?curid=1441915", "title": "Res iudicata facit de albo nigrum", "text": "La locuzione latina Res iudicata facit de albo nigrum \u00e8 un brocardo, che \u00e8 spesso utilizzato per affermare il carattere definitivo di una sentenza passata in giudicato. In italiano pu\u00f2 essere tradotta come \"\"la cosa giudicata cambia il bianco in nero\". Si pu\u00f2 trovare anche in altre forme, tra le quali:\nNell'ordinamento italiano gli effetti della sentenza passata in giudicato sono descritti dall'art. 2909 c.c., secondo cui \"L'accertamento contenuto nella sentenza passata in giudicato fa stato a ogni effetto tra le parti, i loro eredi o aventi causa\" (cosa giudicata in senso \"sostanziale\") e dallart. 324 c.p.c., secondo cui, \"Si intende passata in giudicato la sentenza che non \u00e8 pi\u00f9 soggetta n\u00e9 a regolamento di competenza, n\u00e9 ad appello, n\u00e9 a ricorso per cassazione, n\u00e9 a revocazione per i motivi di cui ai numeri 4 e 5 dell'art. 395\" (cosa giudicata in senso \"formale\").\nL'espressione cosa giudicata sostanziale fa riferimento agli \"effetti sostanziali\" del giudicato, ossia alla incontestabilit\u00e0 della decisione su un dato rapporto guridico tra le parti che hanno partecipato al processo definito con la sentenza passata in giudicato (oltre che tra i loro eredi o aventi causa).\nL'espressione cosa giudicata formale, invece, fa riferimento ai suoi effetti processuali, vale a dire all'impossibilit\u00e0 di proporre avverso di essa i mezzi d'impugnazione c.d. ordinari. Avverso la sentenza passata in giudicato, infatti, possono essere proposti solo i mezzi d'impugnazione c.d. straordinari: la revocazione per i motivi di cui ai nn. 1, 2, 3 e 6 dell'art. 395 c.p.c. e l'opposizione di terzo.\nNell'ordinamento italiano, a differenza degli ordinamenti di derivazione anglo-sassone, non vige il principio dello \"stare decisis\", ossia del c.d. precedente vincolante. La sentenza divenuta definitiva crea la cosa giudicata solo limitatamente ai processi aventi oggetto identico (efficacia preclusivo-negativa del giudicato, detta anche regola del \"ne bis in idem\") oppure oggetto dipendente (efficacia positivo-conformativa del giudicato). Un discorso a parte va fatto per l'efficacia \"persuasiva\" del precedente, in particolare ove esso sia pronunciato dalla Cassazione: i precedenti, infatti, non vincolano i giudici di merito, ma questi ne tengono spesso conto, posto che le loro decisioni potranno essere impugnate proprio davanti alla Suprema Corte.\nA questo proposito, va aggiunto che l'autorevolezza dei precedenti formulati dalla Corte di Cassazione \u00e8 stata ulteriormente rafforzata dal nuovo articolo 360-bis c.p.c. (introdotto dall'art. 47, comma 1, lett. \"a\") della L. 18 giugno 2009, n. 69), la quale dispone l'inammisibilit\u00e0 del ricorso per cassazione (volto, cio\u00e8, al riesame di una sentenza di secondo o, in certi casi, di primo grado), \"quando il provvedimento impugnato ha deciso le questioni di diritto in modo conforme alla giurisprudenza della Corte e l'esame dei motivi non offre elementi per confermare o mutare l'orientamento della stessa\". In altri termini, qualora una sentenza definisca una controversia facendo applicazione di un principio di diritto formulato dalla Corte di Cassazione in una propria sentenza (ossia facendo applicazione di un \"precedente\" della Suprema Corte), essa \u00e8 dotata di una particolare \"forza\": non pu\u00f2 essere impugnata con il ricorso per cassazione, a meno che vengano formulate delle argomentazioni tali da convincere la Corte a mutare il proprio orientamento."}
{"id": "1441922", "revid": "1861950", "url": "https://it.wikipedia.org/wiki?curid=1441922", "title": "Martinair", "text": "Martinair, legalmente Martinair Holland N.V., \u00e8 una compagnia aerea cargo olandese con sede e hub all'aeroporto di Amsterdam Schiphol e una sussidiaria del gruppo Air France-KLM. La compagnia \u00e8 stata fondata nel 1958 da Martin Schr\u00f6der. Dal 2011, Martinair opera interamente come compagnia aerea cargo con servizi di linea e charter verso destinazioni in tutto il mondo. Prima di tale data erano operati anche voli passeggeri.\nStoria.\nNei primi anni.\nLa compagnia aerea venne fondata il 24 maggio 1958 come Martin's Air Charter (MAC), da Martin Schr\u00f6der e John Block, con un aereo, un de Havilland Dove e cinque dipendenti. Nel 1963, Schr\u00f6der vendette in parti uguali il 49% della compagnia a quattro azionisti (12,25% ciascuno, che alla fine si unirono come Nedlloyd). KLM avrebbe successivamente acquistato pi\u00f9 del 50% della propriet\u00e0 del signor Schr\u00f6der.\nIl nome fu cambiato in Martinair Holland nel 1966. Una sana spinta arriv\u00f2 nel 1967 con l'apertura dell'attivit\u00e0 verso gli Stati Uniti. Dal 1971, Martinair cominci\u00f2 ad utilizzare solo aerei a reazione.\nNel 1991 fu introdotto il primo aereo con il nome Martinair Cargo e \"Holland\" fu cancellato da tutti gli aerei. Nel 1996, Martinair acquist\u00f2 una partecipazione del 40% nel vettore cargo colombiano TAMPA Cargo, con sede a Medell\u00edn, che aument\u00f2 al 58% nel 2003. La quota venne venduta nel febbraio 2008 ad Avianca, una compagnia colombiana.\nIl presidente e amministratore delegato di Martinair, Martin Schr\u00f6der, che ricevette il Tony Jannus Award nel 1995 per i suoi contributi all'aviazione commerciale, si ritir\u00f2 nel 1998. Nello stesso anno, la Commissione europea a Bruxelles rifiut\u00f2 l'offerta di KLM di acquistare le azioni di Nedlloyd, che avrebbero reso KLM l'unico proprietario.\nIl primo McDonnell Douglas MD-11 venne consegnato nel dicembre 1994. Nel corso dei tre anni successivi, altri sei MD-11 nuovi di zecca furono consegnati a Martinair. In totale vennero consegnati quattro McDonnell Douglas MD-11CF (convertibili) e due -11F. Martinair era il cliente di lancio della versione convertibile. Nel 2004, un altro MD-11F, precedentemente di propriet\u00e0 di Swissair, si aggiunse alla flotta dopo un processo di conversione. Dal 1995 al 2006 alcuni degli MD-11 convertibili vennero riconfigurati per il trasporto di passeggeri nei picchi durante il periodo estivo. La configurazione passeggeri era dotata di 390 posti a sedere. Dopo il 2006, la domanda diminu\u00ec e Martinair non ha pi\u00f9 avuto bisogno di posti extra.\nSviluppo dagli anni 2000.\nNel 2006, Martinair ha acquistato quattro Boeing 747-400 da Singapore Airlines. Questi aerei passeggeri sono stati convertiti in versione cargo per sostituire i vecchi Boeing 747-200F.\nNel giugno 2007, Martinair annunci\u00f2 di volere un unico azionista, preferibilmente KLM, e nel 2008 \u00e8 stata ottenuta l'autorizzazione dalla Commissione Europea. Il trasferimento delle restanti azioni \u00e8 avvenuto il 31 dicembre 2008. Nel novembre 2007, Martinair ha cessato le sue operazioni a corto raggio per concentrarsi sulle attivit\u00e0 cargo e sui voli intercontinentali.\nNel 2009, tre dei quattro 747 sono stati immagazzinati a causa della crisi economica. Nel settembre 2010 \u00e8 stata annunciata una ristrutturazione che ha comportato la sospensione di tutti i servizi passeggeri a partire dal novembre 2011, in parte rilevati da KLM, laciando solo i servizi merci. Nel novembre 2010, la Commissione europea ha inflitto a Martinair un'ammenda di 29,5 milioni di euro, a seguito di un'indagine sulla fissazione dei prezzi.\nAlla fine del 2010, due dei 747-400 erano stati affittati ad Air Cargo Germany. Il restante 747 (PH-MPS) \u00e8 tornato in servizio nel maggio 2011 con una combinazione di colori senza titolo, perch\u00e9 Martinair non era ancora sicura se l'aereo sarebbe rimasto operativo.\nNell'ottobre 2011, Martinair ha cessato il servizio passeggeri, che aveva operato sin dalla sua fondazione nel 1958. Martinair aveva un servizio passeggeri in tutta Europa, Americhe, Asia e Africa da Amsterdam. L'ultimo volo passeggeri ha avuto luogo il 31 ottobre 2011, lasciandolo solo come vettore merci .\nNel marzo 2015, Air France-KLM ha annunciato l'intenzione di ridurre le proprie operazioni cargo. Pertanto, tutti i McDonnell Douglas MD-11F di Martinair sono stati gradualmente dismessi entro il 2016 senza sostituzione. Inoltre, 330 posti di lavoro sono stati tagliati a causa del ridimensionamento.\nSociet\u00e0.\nUffici.\nMartinair ha la sua sede principale nell'edificio TransPort, Schiphol East, nell'area dell'aeroporto di Amsterdam Schiphol, Haarlemmermeer, Paesi Bassi. Martinair si \u00e8 trasferita nella sua attuale sede principale il 4 giugno 2010. L'edificio TransPort, sviluppato da Schiphol Real Estate, ospita sia Martinair che Transavia, trasferitasi a TransPort il 3 maggio 2010.\nLa costruzione dell'edificio, di oltre 10.800 metri quadrati di spazio affittabile, \u00e8 iniziata il 17 marzo 2009. Il gruppo Schiphol e lo studio di architettura \"Paul de Ruiter\" hanno progettato l'edificio, mentre De Vries e Verburg, una societ\u00e0 di Stolwijk, lo hanno costruito. Il Dutch Green Building Council ha assegnato il suo primo certificato BREEAM-NL (Building Research Establishment Environmental Assessment Method) a Schiphol Real Estate per la costruzione del TransPort Building. Nel 2011, il Green Building Council degli Stati Uniti ha assegnato a TransPort la certificazione LEED (Leadership in Energy and Environmental Design).\nLa compagnia aerea occupava in precedenza il Centro Schiphol (olandese: Schiphol Centrum) all'aeroporto di Schiphol. Dopo che Martinair si \u00e8 trasferita nel nuovo edificio, ha venduto la sua vecchia sede centrale all'aeroporto.\nOltre alla sua sede presso l'aeroporto di Amsterdam Schiphol, Martinair gestisce uffici in tutto il mondo. Il primo ufficio internazionale \u00e8 stato aperto a Hong Kong nel 1975. \"Martinair USA\", poi \"Martinair Americas\" originariamente operava a New York City, ma l'ufficio operativo USA venne trasferito a Boca Raton, Florida, nell'area metropolitana di Miami nel 1993. Questo ufficio venne spostato di nuovo e si trova attualmente a Doral, in Florida, nell'area di Miami.\nSussidiarie.\nLa Martinair Flight Academy era una scuola di volo che aveva sede all'aeroporto di Lelystad sia per l'addestramento di piloti privati che per l'addestramento di piloti di trasporto aereo. \u00c8 stata spostata all'aeroporto di Groningen nella primavera del 2020 durante la pandemia di COVID per essere integrata con la KLM Flight Academy. Al momento in cui si sono trasferiti a Groningen, MFA gestiva una flotta di quattro Socata TB-10 (registrati PH-MLO, PH-MLQ, PH-MLR e PH-MLS), due Socata TB-20 (registrati PH-MLK e PH -MLL) e un singolo Diamond DA-42NG (registrato PH-MFA), che \u00e8 stato aggiunto alla flotta nel 2011. Formazione aggiuntiva \u00e8 stata fornita da un simulatore MCC Alsim 200 FNPT-II.\nInoltre, Martinair gestisce il Regional Jet Center, un centro di servizi tecnici per la manutenzione degli aeromobili.\nServizi.\nServizi offerti ai passeggeri fino al 31 ottobre 2011, data alla quale la Martinair ha cessato l'attivit\u00e0 di trasporto passeggeri.\nDestinazioni passeggeri 2009.\n11 destinazioni passeggeri raggiunte da Amsterdam nel network \"Summer 2009\":\nFlotta.\nFlotta attuale.\nA dicembre 2021 la flotta di Martinair \u00e8 cos\u00ec composta:\nFlotta storica.\nMartinair operava in precedenza con i seguenti aeromobili:"}
{"id": "1441928", "revid": "309289", "url": "https://it.wikipedia.org/wiki?curid=1441928", "title": "Michajlov (Oblast' di Rjazan')", "text": "Michajlov (anche traslitterata come \"Mikhaylov\", \"Mihajlov\", \"Mikhajlov\") \u00e8 una cittadina della Russia europea centrale nell'Oblast' di Rjazan', situata sul fiume Pronja 68 chilometri a sudovest di Rjazan'; \u00e8 capoluogo del rajon omonimo.\nFondata nel 1551, ottenne lo \"status\" di citt\u00e0 nel 1778 sotto il regno della zarina Caterina II."}
{"id": "1441930", "revid": "767487", "url": "https://it.wikipedia.org/wiki?curid=1441930", "title": "Once Bitten...Twice...", "text": "Once Bitten...Twice... \u00e8 il primo album degli Shy, pubblicato nel 1983 per l'Etichetta discografica Ebony Records."}
{"id": "1441934", "revid": "767487", "url": "https://it.wikipedia.org/wiki?curid=1441934", "title": "Addio al re", "text": "Addio al re (\"Farewell to the King\") \u00e8 un film del 1989 diretto da John Milius e interpretato da Nick Nolte. La pellicola \u00e8 tratta dall'omonimo romanzo di Pierre Schoendoerffer.\nAmbientato alla fine della Seconda guerra mondiale, racconta della lotta che gli indigeni capeggiati da un eccentrico statunitense e armati dagli Alleati ingaggiarono contro le truppe giapponesi di stanza sull'isola di Borneo. La storia di Learoid, che presenta una stretta analogia con \"L'uomo che volle essere re\" di Kipling (gi\u00e0 portato sullo schermo da John Huston), \u00e8 quella di un uomo libero, che cerca di mantenersi al di fuori di avvenimenti pi\u00f9 grandi di lui e a cui non potr\u00e0 sfuggire nemmeno in quell'angolo remoto del mondo.\nTrama.\nLa voce fuori campo di un uomo narra una storia accaduta tanto tempo fa, che \u00e8 giunta l'ora di poter raccontare perch\u00e9 \"oramai il vento ha spazzato il fetore dei cadaveri\". Parla della missione segreta che venne organizzata sul Borneo dai servizi segreti inglesi, per prendere contatto con gli indigeni aizzandoli alla rivolta contro gli occupatori giapponesi, in previsione di una prossima invasione dal mare degli Alleati. Era il 1944.\nLui \u00e8 il capitano Fairbourne e ha un colossale aiutante, il sergente Tenga, un kikuyu dei Fucilieri Reali. Atterrati ruvidamente in mezzo alla foresta, si imbattono in uno strano indigeno che parla l'inglese, Gway, che si dichiara addirittura un Comanche. Li porta al suo villaggio, ma durante nella notte si ritrovano legati dagli indigeni e portati al cospetto del loro Re. Con sorpresa notano che si tratta di un bianco, con una leonina capigliatura bionda e lo sguardo di ghiaccio. Egli li guarda con disprezzo e non pare volere dare loro ascolto, ma dopo un giorno, li convoca per raccontargli la sua storia: scappato assieme ad altri disertori dalle Filippine, dopo che il generale Douglas MacArthur era fuggito, arrivarono a ridosso di una spiaggia, ma alte onde travolsero la barca, ed uno di loro mor\u00ec prima di arrivare a terra; il Re, Learoyd, avvert\u00ec i suoi compagni che nelle case del villaggio c'erano ora i soldati giapponesi, loro non lo ascoltarono (o semplicemente vollero arrendersi) e vennero catturati. Learoyd vide terrorizzato i suoi commilitoni costretti a scavare le loro stesse fosse, prima di venire fucilati. Learoyd cerc\u00f2 di nascondersi alla caccia mortale dei soldati giapponesi. Aveva una pistola e si imbatt\u00e9 nel Colonnello, un misterioso ufficiale giapponese su di un cavallo bianco. Era nella condizione di sparargli, ma non os\u00f2.\nSi inoltr\u00f2 nella foresta, tanto densa che non poteva nemmeno respirare. Non riuscendo a cacciare non aveva nessuna risorsa. Alla fine, 'qualcuno trov\u00f2 lui'. Era la trib\u00f9 delle lunghe capanne, che abitava sulle rive di un vicino fiume in enormi case di legno. Erano di religione animista e cacciatori di teste. Learoyd rischiava di morire. Lyam \"il magnifico\" voleva venderne la testa per calmare i giapponesi, che rendevano la vita difficile agli indigeni delle terre interne, controllando le coste e quindi gli scambi del sale. Ma le donne non volevano, poich\u00e9 associavano al mare ed al sale i suoi occhi azzurri. E il sale, per il loro popolo, era 'la vita'. Inoltre il tatuaggio di un dragone, che Learoyd si fece fare una sera da ubriaco in un porto orientale, aiut\u00f2 a considerarlo una creatura speciale. Ancora pi\u00f9 importante, la sorella di Gway, Yoo, si prese cura di Learoyd e lo aiut\u00f2 a ristabilirsi e ad imparare la lingua locale. Una sera Lyam il magnifico venne pubblicamente contraddetto da Learoyd e si decise di risolvere la questione con un duello. Learoyd vinse dopo un accanito combattimento. Lo zio di Gway mor\u00ec poco tempo dopo, e nella grande adunata pubblica che ne segu\u00ec egli ne approfitt\u00f2 per fare un grande discorso. La popolazione acclam\u00f2 Learoyd come il nuovo Re. In poco tempo era cos\u00ec riuscito a passare da merce di scambio con i giapponesi a Re del popolo del fiume.\nFairbourne non rinuncia alla sua missione, quella di convincere gli indigeni ad attaccare i giapponesi. Comunica con la radio ai suoi superiori descrivendogli del Re, ma ha trasmesso per troppo tempo e i giapponesi se ne accorgono. Il giorno dopo bombardano il villaggio, non facendo molto danno, ma allarmando Learoyd, a cui Fairburne cerca di far ammettere l'impossibilit\u00e0 di sfuggire alla Storia ma il re gli risponde infuriato: \"Il mondo \u00e8 cos\u00ec pieno di merda che prima o poi finisci per pestarla, e questo lei la chiama Storia?\" Alla fine ammette che ha bisogno di allearsi con gli inglesi per potere resistere alla guerra che presto si sarebbe scatenata, ma con qualche condizione. Vuole 'fucili' per non farsi togliere la libert\u00e0, 'e granate e bombe' cos\u00ec non gli toglieranno i fucili. Arrivano armi e altri soldati delle truppe speciali, stavolta statunitensi per istruire i 'selvaggi' all'uso delle armi moderne.\nDurante una delle missioni Fairbourne viene quasi catturato dai giapponesi, solo il coraggio di Learoyd lo salva dalla cattura. Nel mentre, venne iniziato lo sbarco alleato sulle coste. Fairbourne viene rimpatriato momentaneamente per curarsi dalla debolezza data dalla malaria, che aveva contratto dopo il suo arrivo. Cercher\u00e0 anche di accordarsi che gli Alleati non interferiranno con l'indipendenza del suo piccolo regno.\nTornato al suo quartier generale viene redarguito di non restare troppo affascinato da Laroyd e il suo regno. Tra i complimenti per la missione viene avvertito dal suo superiore, Ferguson (James Fox), che se non vuole restare tagliato fuori dagli altri, prima o poi sar\u00e0 costretto a tradire la fiducia del popolo e del Re a cui ha dedicato molte parole entusiaste.\nI due vanno addirittura da Mc Arthur che firma in qualit\u00e0 di comandante in capo l'accordo con il popolo di Learoyd. Mc Arthur si dimostra ironico ma apparentemente disponibile, e dice \"la Storia \u00e8 fatta da uomini fuori dell'ordinario. Qualcuno di loro diventa re, mentre la maggior parte lascia la stessa traccia di una pietra lanciata nel mare\". Ferguson frena l'entusiasmo per l'accordo sottoscritto da Fairbourne prevedendo che tale accordo non sarebbe mai stato rispettato. Tornano a Borneo ora che la fine della guerra si approssima (Hitler si \u00e8 gi\u00e0 suicidato) e trovano al villaggio i profughi della rivolta che i giapponesi hanno represso nel sangue. Learoyd \u00e8 contento del trattato. Fairbourne lo avverte che \u00e8 solo un trattato di carta, ma il Re \u00e8 entusiasta, perch\u00e9 lo ha fatto per lui, qualunque cosa succeder\u00e0 in futuro. Il giorno dopo lo porta a vedere una vallata in cui vivono delle trib\u00f9 ancora pi\u00f9 arcaiche, che non conoscono nemmeno il concetto di propriet\u00e0. \u00c8 la 'valle dei bambini', da cui si accede tramite il Passo delle Nubi. Da cui si pu\u00f2 controllare l'interno del Borneo, e che il Re vuole difendere minando la grotta che ne costituisce l'unico accesso.\nCon i monsoni occidentali inizia la battaglia contro i giapponesi: \"L'agonia dei giapponesi era triste come una grande nave..gente che si trascinava nelle tenebre, nel fango, mangiando erbacce, mangiandosi tra di loro. Per me, per noi, quello fu il periodo pi\u00f9 felice della nostra vita. Che Dio ci perdoni\". La battaglia inizi\u00f2 massacrando i reparti di giapponesi, gi\u00e0 sbandati.\nUn pericolo pi\u00f9 grave era la colonna del Colonnello fantasma (quello che ha un cavallo bianco). \u00c8 veloce, ben armata e ben pasciuta, non fa prigionieri. Il Re va ad affrontarla con Fairbourne, Tenga e gli altri. Trovano un villaggio della zona totalmente distrutto. Degli abitanti restano solo le ossa, e si scopre cos\u00ec che pur di sopravvivere questa unit\u00e0 giapponese mangia i cadaveri di chi uccide. Sconvolto, Fairbourne dice che loro non faranno prigionieri contro questa colonna. Ma lo scontro notturno che ne segue \u00e8 terribile per entrambi i contendenti e il grosso della colonna giapponese passa, raggiunge il passaggio della Valle dei Bambini e poi il villaggio di Learoyd. Il tentativo di far saltare la caverna prima che questo accada non arriva a buon fine perch\u00e9 i giapponesi sono arrivati prima e lasciano una retroguardia a presidiarla, mentre il grosso si dirige al villaggio. Qui fanno una strage, uccidendo anche la moglie del Re (che pure si batte armi in mano) e i suoi figli.\nLa vendetta non tarder\u00e0 ad arrivare, sorprendendo i giapponesi vicini ad una cascata. \u00c8 la mattina del 6 agosto 1945 e sembra che davvero la guerra sia finita. Learoyd ha apparentemente vinto ma ha perso tutta la sua famiglia, la sua gente, cadendo in una disperazione senza fine. Il Colonnello continua a scappare e a combattere indomito. Subito dopo questo massacro, mentre sente per radio la notizia del bombardamento di Hiroshima, Fairbourne viene colpito da un soldato giapponese con una baionetta e, gravemente ferito, viene riportato alla base alleata. Pi\u00f9 tardi viene a sapere che anche il Colonnello si \u00e8 arreso a Learoyd, depositando la spada da samurai ai suoi piedi.\nLearoyd nel frattempo si \u00e8 ritrovato in conflitto anche con gli Alleati, che ovviamente non hanno rispettato alcun accordo e non lo riconoscono come Re. Fairbourne convince gli Alleati a non usare l'artiglieria contro i ribelli, ma a spegnere la rivolta tagliando i rifornimenti di sale, cos\u00ec lui e i suoi guerrieri scendono lungo il fiume e si consegnano ad un reparto di australiani. I soldati non lo rispettano, ma lo seviziano e torturano.\nTra gli uomini arresisi con Learoyd c'\u00e8 anche il Colonnello Mitamura, il capo della colonna fantasma, che aveva imbastito con loro una estemporanea alleanza contro gli Australiani. Egli \u00e8 attualmente detenuto alla base, di l\u00ec a poco verr\u00e0 impiccato per crimini di guerra. Fairbourne lo va a trovare per conoscerlo di persona e per chiedergli il perch\u00e9 di tanti eccidi. Il Colonnello, sereno e soddisfatto del suo ultimo pasto gli dice calmo che era suo dovere restare vivo e combattere. 'Tutti siamo sprofondati nell'orrore della guerra'. Si \u00e8 unito a Learoyd perch\u00e9 \u00e8 venuto da lui disarmato, a braccia aperte, come solo un Re poteva fare. Infine il colonnello risponde a Fairburne sul cannibalismo e i massacri: \"le dir\u00f2 una cosa: non \u00e8 la sete di sangue a rendere gli uomini simili a animali, ma \u00e8 la fame di pane, o di riso\".\nLearoyd viene trasportato verso gli USA, dove verr\u00e0 processato per diserzione. Fairburne \u00e8 sulla stessa nave, disposto a seguire il processo. Ma ad un certo punto, nello stretto di Mindanao, questa si incaglia sulla barriera corallina e comincia ad affondare. Nella confusione del momento nessuno fa caso a Learoyd, ancora chiuso in una cella, ma Fairbourne va a liberarlo. \"Ma perch\u00e9 lo fa\"? gli chiede Learoyd \"Per il Re!\" gli risponde Fairburne. Learoyd si butta in mare e raggiunge la costa, pronto ancora una volta a scappare per rifarsi una vita. Quella \u00e8 l'ultima volta che Fairburne lo vede, mentre raggiunge a nuoto la costa.\n\"Sarebbe restato per sempre l\u00e0, da uomo libero. Addio, mio Re, addio\". Con questa frase la voce fuoricampo di Fairburne chiude la narrazione.\nProduzione.\nGirato in Malesia, con il sostegno della Camel adventures, si avvale della colonna sonora di Basil Poledouris."}
{"id": "1441935", "revid": "105031682", "url": "https://it.wikipedia.org/wiki?curid=1441935", "title": "Db killer", "text": "Il Db-killer (letteralmente in lingua inglese \"assassino di decibel\") \u00e8 un dispositivo meccanico montato nel silenziatore, generalmente utilizzato in ambito motociclistico.\nDescrizione e posizionamento.\nQuesto dispositivo, nella maggior parte dei casi consiste in pi\u00f9 reti metalliche sovrapposte o di una lamina forata, le quali occludono il lume di scarico, ma esistono anche Db-killer di forma cilindrica e ricurva che permettono una minor perdita di potenza.\nQuesti dispositivi sono inseriti al termine del silenziatore.\nUtilizzo.\nIl Db-killer serve per limitarne le emissioni sonore, in modo da poter far rientrare gli scarichi aftermarket nei limiti sonori imposti dalla legge.\nLegge italiana.\nLa rimozione del Db-killer non fa perdere l'omologazione dello scarico ma pu\u00f2 essere sanzionata ai sensi art. 72 c. 1 lett. b e art. 13 del CdS: \n1. I ciclomotori, i motoveicoli e gli autoveicoli devono essere equipaggiati con: \na) dispositivi di segnalazione visiva e di illuminazione;\nb) dispositivi silenziatori e di scarico se hanno il motore termico;\n13. Chiunque circola con uno dei veicoli citati nel presente articolo in cui alcuno dei dispositivi ivi prescritti manchi o non sia conforme alle disposizioni stabilite nei previsti provvedimenti \u00e8 soggetto alla sanzione amministrativa del pagamento di una somma da euro 84 a euro 335.\nSe le Forze dell'Ordine hanno a disposizione un fonometro per la misurazione dei decibel possono applicare gli artt. 78 e 155 c. 2 e 5 qualora il livello dei decibel superi quello indicato nella carta di circolazione ad un determinato regime di giri"}
{"id": "1441945", "revid": "90227", "url": "https://it.wikipedia.org/wiki?curid=1441945", "title": "Sant'Abbone di Fleury", "text": ""}
{"id": "1441947", "revid": "6923", "url": "https://it.wikipedia.org/wiki?curid=1441947", "title": "L'altra parte", "text": "L'altra parte (\"Die andere Seite. Ein Phantastischer Roman\") \u00e8 un romanzo dello scrittore ed artista austriaco Alfred Kubin. Venne scritto nell'autunno del 1908 e pubblicato nel 1909, con 52 illustrazioni dello stesso Kubin, dall'editore G. M\u00fcller di Monaco/Lipsia.\n\"L'altra parte\" conobbe un assoluto successo tra i letterati ed artisti coevi, bench\u00e9 - e fino ad oggi - l'opera non sia mai divenuta famosa tra il grande pubblico. Il \"fantastico\" romanzo, com'era denominato, spieg\u00f2 effetti tanto su Gustav Meyrink e Franz Kafka, quanto presso i surrealisti dell'area tedesca, per i quali Kubin pu\u00f2 essere considerato un pioniere. La stessa \"altra parte\" pu\u00f2 rientrare nella tradizione di Edgar Allan Poe e di E. T. A. Hoffmann, che Kubin ben conosceva avendo illustrato delle loro opere.\nBackground storico.\nIl 2 novembre 1907 Friedrich Franz Kubin, padre di Alfred, mor\u00ec dopo una lunga malattia. A peggiorare la situazione si aggiunsero le fragili condizioni fisiche di Hedwig, moglie di Kubin, che fu costretta per tale motivo a recarsi in convalescenza altrove. Rimasto solo nella sua casa di Zwickledt, il trentenne Kubin cadde vittima di una forte depressione, che dur\u00f2 per pi\u00f9 di sei mesi.\nNonostante il rifugio nelle letture e nei viaggi all'estero con amici (autunno 1908, Italia del Nord e Venezia con l'amico Fritz von Herzmanowsky), Kubin si ritrov\u00f2, per la prima volta in vita sua, incapace di disegnare, nonostante sentisse un grande fremito di creazione dentro di s\u00e9. Desideroso di dare in un qualche modo voce a quell'impeto creativo che non riusciva ad incanalare nel disegno, si avvicin\u00f2 allora alla scrittura: le idee in questo modo fluirono allora come un torrente e in dodici settimane Kubin termin\u00f2 il suo romanzo L'altra parte, a cui vennero aggiunte una cinquantina di illustrazioni create nelle successive quattro settimane da lui stesso.\nIl libro venne pubblicato nell'estate del 1909 dall'editore George M\u00fcller e rappresent\u00f2 il punto cruciale dello sviluppo psichico di Kubin.\nTrama.\nL'altra parte (in lingua originale: \"Die Andere Seite\") \u00e8 la storia, raccontata dal protagonista (\"L'artista\", ovviamente Kubin stesso), della sua esperienza nella mistica citt\u00e0 di Perla, la capitale del Regno del Sogno, localizzata nell'Asia centrale.\nLa storia inizia con il protagonista che riceve la visita di un uomo che sostiene di lavorare per Claus Patera, un vecchio compagno di classe del protagonista, basato su un vero amico d'infanzia che Alfred aveva a Zell am See, Lothar Patera.\nPatera ha invitato l'artista e sua moglie a venire a vivere nella sua citt\u00e0, Perla. Dopo qualche incertezza, la coppia accetta e dopo un lungo viaggio arriva a Perla. In seguito a qualche disavventura e con il passare del tempo, la coppia si accorge che c'\u00e8 qualcosa che non va con la citt\u00e0: tutti gli abitanti sono un po' matti e sembrano tutti essere tenuti sotto una sorta di incantesimo, vittime di bizzarre allucinazioni e governati dall'invisibile Patera. Patera \u00e8 infatti una specie di Dio: tutti avvertono la sua presenza, ma nessuno lo vede mai.\nGli eventi diventano pi\u00f9 strani e stressanti con il passare del tempo. A causa di questo, la moglie del protagonista (trattasi naturalmente di Hedwig, la vera moglie di Kubin) si ammala e muore. Questo segna l'inizio della caduta di Perla.\nInfatti, da un certo punto della storia, la citt\u00e0 comincia a crollare e con essa, tutti gli abitanti impazziscono sempre di pi\u00f9. Il caos prende il sopravvento, la gente muore, le persone cercano di uccidersi a vicenda, gli edifici iniziano a crollare.\nGli eventi si concludono con la battaglia finale tra Patera e il suo nemico Hercules Bell, plutocrate e simbolo del capitalismo americano. La battaglia \u00e8 una metafora della battaglia tra spiritualit\u00e0 e razionalit\u00e0, da cui Bell esce vincitore. Il protagonista assiste all'intera battaglia e riesce a salvarsi cercando rifugio in una sorta di tempio.\nAlla fine della storia, il protagonista \u00e8 di nuovo a casa, in Germania. Quella terribile esperienza lo ha lasciato vuoto e bramoso solo della morte, ma alla fine egli riconosce che non \u00e8 solo la morte a regnare sul mondo, ma anche la vita: una battaglia costante di opposti di cui tutti noi siamo solo vittime, una serie costante di alti e bassi, perch\u00e9 anche i momenti pi\u00f9 grandi possono essere trasformati in qualcosa di insignificante in una questione di secondi.\nLa storia si conclude con la frase: \"Il demiurgo \u00e8 un ibrido\" (\"Der Demiurg ist ein Zwitter\"), che riassume la consapevolezza del protagonista della costante presenza nella vita di bene e di male.\nRiferimenti alla vita reale.\nIl libro \u00e8 naturalmente pieno di riferimenti alla vera vita di Kubin (per esempio, sua moglie Hedwig che si ammala) e di metafore.\nClaus Patera rappresenta Dio, che ha cessato di ascoltare l'artista, poich\u00e9 infatti ogni volta che egli visita il suo palazzo per chiedere aiuto, non riceve mai una risposta. \nIl viaggio a Perla non \u00e8 altro che una rappresentazione di un viaggio nel subconscio di Kubin, seguito dal collasso di Perla e dalla presa del caos, rappresentando la salute mentale dell'artista si aggrava sempre di pi\u00f9. Il romanzo si conclude, infatti, con il protagonista che si sente vuoto e trova il suo unico conforto nel pensiero di porre fine alla propria vita, per poi riconoscere che il vero inferno non \u00e8 la vita in s\u00e9, ma \u00e8 la lotta costante tra vita e morte, tra gioia e disperazione: la mancanza di equilibrio o di stabilit\u00e0 delle cose e delle persone che ci circondano.\nL'altra parte \u00e8 considerato un romanzo chiave della corrente letteraria espressionista perch\u00e9 ha rappresentato l\u2019animo umano nelle sue emozioni e disperazioni, usando molte metafore e una storia fantastica per rappresentare l\u2019animo travagliato di un uomo. Al posto di utilizzare l\u2019arte per reprimere le sue emozioni - come tutti gli artisti espressionisti stavano facendo - Kubin utilizz\u00f2 la letteratura. Ecco perch\u00e9 questo romanzo fu cos\u00ec importante.\nFilmografia.\nDal romanzo \u00e8 stato tratto nel 1973 da Johannes Schaaf un film dal titolo \"Traumstadt\" (it.: \"Citt\u00e0 del sogno\"), della durata di 124 minuti."}
{"id": "1441951", "revid": "122742996", "url": "https://it.wikipedia.org/wiki?curid=1441951", "title": "Golfo di Oman", "text": "Il golfo di Oman o mare di Oman (; ) \u00e8 un golfo della parte pi\u00f9 orientale della Penisola arabica che individua un canale naturale che mette in collegamento il mar Arabico con lo stretto di Hormuz e quindi con il golfo Persico. \nLungo 560\u00a0km e con una profondit\u00e0 compresa tra i 50 e i 200 metri, \u00e8 spesso considerato un braccio dello stesso golfo Persico, piuttosto che del mar Arabico. La costa meridionale appartiene interamente all'Oman tranne una piccola parte ad ovest appartenente agli Emirati Arabi Uniti. La parte di costa che delimita il braccio di mare a nord \u00e8 divisa tra Iran e Pakistan. La maggiore citt\u00e0 che si affaccia sulle sue coste \u00e8 Mascate, capitale dell'Oman."}
{"id": "1441953", "revid": "767487", "url": "https://it.wikipedia.org/wiki?curid=1441953", "title": "Ralf H\u00fctter", "text": "Assieme a Schneider, H\u00fctter si \u00e8 occupato anche della produzione degli album, ed \u00e8 il principale compositore dei brani della band (insieme allo stesso Schneider fino all'album Radioactivity, e insieme a Karl Bartos a partire da The Man Machine fino all'uscita di quest'ultimo dal gruppo).\nBiografia.\nStudi\u00f2 al conservatorio di D\u00fcsseldorf, dove conobbe Florian Schneider. Nel 1970 H\u00fctter e Schneider fonderanno i Kraftwerk dopo essersi staccati dal gruppo in cui precedentemente militavano, gli Organisation.\nTastierista, nei primi album H\u00fctter suoner\u00e0 organo Hammond e piano elettrico (occasionalmente anche chitarra e percussioni) per poi passare, a partire dall'album \"Ralf &amp; Florian\", al sintetizzatore. A partire da \"Autobahn\" inoltre H\u00fctter diverr\u00e0 la voce principale del gruppo, cantando tutte le canzoni incise dal gruppo, con l'unica eccezione di \"The Telephone Call\", dall'album \"Electric Caf\u00e9\", cantata da Karl Bartos.\nAppassionato di ciclismo, H\u00fctter fu coinvolto nel 1983 in un incidente in bicicletta durante il periodo di registrazione dell'album \"Technopop\" (in seguito pubblicato come \"Electric Caf\u00e9\"). H\u00fctter entr\u00f2 in coma e vi rimase qualche giorno, recuperando poi perfettamente: secondo quanto testimoniato da Karl Bartos, quando si risvegli\u00f2 disse \"Dov'\u00e8 la mia bicicletta?\".\nVita privata.\nPoco o niente si sa della vita privata di Ralf. Vive vicino a D\u00fcsseldorf, ha una figlia nata negli anni '90 ed \u00e8 possibile che sia sposato o che abbia una compagna."}
{"id": "1441957", "revid": "306856", "url": "https://it.wikipedia.org/wiki?curid=1441957", "title": "Carlo Venegoni", "text": "Biografia.\nSecondo di sei fratelli (Maria, Mauro, Gina, Pierino e Guido), \u00e8 una delle figure di spicco dell'antifascismo milanese e lombardo.\nA 12 anni entr\u00f2 come operaio al Cotonificio Cantoni e quindi, dai 15 anni, alla Franco Tosi di Legnano, dalla quale fu licenziato per rappresaglia nel 1920 dopo l'occupazione delle fabbriche.\nIscritto fin dall'adolescenza al Partito Socialista locale, nel 1921 pass\u00f2 con il fratello Mauro al neonato Partito comunista.\nImpegnato nella lotta sindacale e in azioni contro il regime fascista, nel 1924 \u00e8 insieme a Amadeo Bordiga e agli altri massimi dirigenti del suo partito a Mosca. Qui incontra la classe politica sovietica divisa, scomposta dopo la morte di Lenin: durante i lavori della 4 internazionale, ascolta i discorsi di Trotsky (da cui rimane favorevolmente impressionato) e Stalin. \u00c8 a Mosca che aderisce alla corrente di sinistra del Partito Comunista.\nTornato in Italia, nel 1926 viene eletto nel comitato centrale del Partito comunista con la responsabilit\u00e0 del lavoro sindacale. Partecipa alle attivit\u00e0 clandestine del Partito Comunista, e della CGIL agendo a Genova e a Torino. Proprio qui, nel 1927, viene arrestato. Condannato dal Tribunale Speciale fascista a 10 anni di reclusione, fu tenuto prigioniero sino al 1933 subendo molti trasferimenti (Volterra, Alessandria, Porto Ferraio). Liberato, pur sottoposto al regime della libert\u00e0 vigilata riprender\u00e0 l'attivit\u00e0 clandestina.\nAllo scoppio della seconda guerra mondiale (giugno 1940), viene nuovamente incarcerato e rinchiuso nel campo di concentramento fascista di Colfiorito. Ricoverato come detenuto nel sanatorio di Legnano a causa della tubercolosi contratta in carcere, sar\u00e0 rilasciato solo nel 1943.\nRimessosi nuovamente all'opera, \u00e8 tra gli organizzatori con il fratello Mauro della Resistenza nell'Alto Legnanese. Nell'agosto del 1944 viene arrestato nuovamente e avviato alla deportazione. Internato prima nel carcere di San Vittore a Milano, viene inviato nel lager di Bolzano, in attesa di essere trasferito in Germania. Nel momento di estremo pericolo, durante il viaggio in autobus da Milano a Bolzano, incontra la futura moglie, Ada Buffulini, anche lei deportata. Pochi giorni prima di essere messo sul treno per Mauthausen, riesce ad evadere.\nLa fine della guerra lo trova ancora in azione, come coordinatore della insurrezione del 25 aprile 1945 a Genova.\nDopo la guerra, sar\u00e0 segretario della Camera del Lavoro di Genova nel 1945, e di Milano nel 1955, deputato dal 1948 al 1963 per il PCI, consigliere comunale a Legnano, poi a Milano, e dirigente dell'ANPPIA e dell'ANPI."}
{"id": "1441958", "revid": "135224", "url": "https://it.wikipedia.org/wiki?curid=1441958", "title": "Bernardi", "text": ""}
{"id": "1441959", "revid": "287204", "url": "https://it.wikipedia.org/wiki?curid=1441959", "title": "Guadalmedina", "text": "Il Guadalmedina \u00e8 un fiume della Spagna tributario del Mar Mediterraneo, in cui sfocia presso Malaga.\nIl fiume nasce nella Sierra de Caramolos, nei monti di Malaga, e precisamente dal Pico de la Cruz, che funge anche da spartiacque tra i bacini idrografici mediterraneo ed atlantico. La sorgente si trova ad un'altitudine di 1.433 metri.\nNel suo breve corso (appena 47\u00a0km) il Guadalmedina bagna Casabermeja e poi scende lungo la valle percorsa anche dalla superstrada per Malaga, fino a sfociare nel Mediterraneo dopo aver attraversato un bacino artificiale chiamato Embalse del Limonero e la stessa citt\u00e0 di Malaga. Anticamente, il Guadalmedina lambiva il centro storico fortificato, che si trovava solamente sulla sponda sinistra del fiume.\nLa deforestazione della valle del Guadalmedina, iniziata nel XVI secolo in seguito all'incorporazione della regione nel regno di Castiglia, caus\u00f2 una rapida erosione delle sponde del fiume che, unita al carattere torrentizio dello stesso, fu causa di ripetute e devastanti inondazioni (note come \"ri\u00e1s\" nel dialetto andaluso locale). Solo nel 1929 vennero intrapresi lavori sistematici di rafforzamento degli argini. La successiva sensibilizzazione ambientale ha fatto s\u00ec che gran parte della conca del Guadalmedina fa oggi parte del \"Parque Natural Montes de M\u00e1laga\".\nAl pari di molti corsi d'acqua della Spagna del sud, il nome del fiume \u00e8 di origine araba e significa \"fiume della citt\u00e0\" (\"w\u0101d\u012b al-mad\u012bna\").\nAttraversa il territorio dei comuni di Antequera, Colmenar, Casabermeja e Malaga, tutti compresi nella provincia di Malaga."}
{"id": "1441963", "revid": "88740", "url": "https://it.wikipedia.org/wiki?curid=1441963", "title": "Bernardini", "text": ""}
{"id": "1441964", "revid": "181867", "url": "https://it.wikipedia.org/wiki?curid=1441964", "title": "Il Tristo Mietitore", "text": ""}
{"id": "1441970", "revid": "107738282", "url": "https://it.wikipedia.org/wiki?curid=1441970", "title": "Aleggia", "text": "Aleggia \u00e8 una frazione di Amatrice, posta sulle pendici del Monte Prato (noto anche come \"Monte dell'Aleggia\", 1.913 m s.l.m., Monti Reatini), a poca distanza dalla Via Salaria.\nStoria.\nIl paese di Aleggia appartiene a quelle che, in epoca romana, erano chiamate \"Terrae Summatina\", gi\u00e0 citata nel VI secolo come appartenente al Gastaldato longobardo di Rieti. Per la sua posizione strategica divenne uno dei principali castelli summatini insieme a quelli dei vicini Pasciano e Roccasalli, e insieme a questi fu al centro di feroci dispute territoriali tra Amatrice, Norcia e Arquata del Tronto a partire dal XII secolo.\nCompare tra i baronati del Catalogus baronum di Ruggero il Normanno, e se ne attesta la partecipazione alle crociate assieme agli altri baroni dei borghi summatini.\nGrazie alla posizione favorevole Aleggia conobbe un periodo di grande sviluppo a partire dal XIII secolo, divenendo una vera e propria cittadella, ma il suo sviluppo fu limitato dalla vicinanza di Amatrice e Cittareale e infine bloccato definitivamente dai disastrosi eventi sismici del 7, 14 e 17 ottobre del 1639 in cui Aleggia fu rasa al suolo franando quasi completamente nella sottostante profonda valle del Torrente Nea. Successivamente fu riedificata solo in parte nell'attuale posizione e segu\u00ec le sorti della vicina Amatrice. Dell'antica cittadella restano oggi solo le rovine della Chiesa di San Giovanni. Nel 1672, nel 1703 e nel 1730 altri violenti terremoti colpirono il territorio summatino danneggiando anche Aleggia.\nA partire dal XVIII secolo sub\u00ec un periodo di decadenza e spopolamento, e come tutta la zona fu interessata dal fenomeno del brigantaggio. Con l'unit\u00e0 d'Italia fu inserita nell'ambito del territorio amatriciano nell'Abruzzo Ulteriore Secondo e dal 1927 con la creazione della provincia di Rieti fa parte del Lazio.\nAttualmente, durante l'inverno, risulta disabitata."}
{"id": "1441974", "revid": "846256", "url": "https://it.wikipedia.org/wiki?curid=1441974", "title": "Football Club Dilettantistico Dolo 1909", "text": "Il Football Club Dilettantistico Dolo 1909 \u00e8 una societ\u00e0 calcistica di Dolo, in provincia di Venezia. \nLa squadra ha partecipato ad una stagione in Prima Categoria nella stagione 1920-1921 e 7 stagioni di Promozione-Seconda Divisione negli anni 1914-15, 1919-20, 1921-22 fino al 1925-26. Nella stagione 2021-22 milita nel girone D della Promozione Veneto. \nStoria della societ\u00e0.\nLa squadra fu fondata come \"Club Sportivo Dolo\" nel 1909, per iniziativa dei fratelli Severino e Alberto Cecchi. Le prime maglie furono bianche e celesti.\nSi iscrive alla F.I.G.C. nel 1914 e nella stagione sportiva 1914-1915 partecipa al campionato di Promozione (secondo livello della piramide calcistica nazionale), e gioca nel girone Veneto con , Treviso e Virtus F.C. di Venezia, arrivando 3\u00ba con 6 punti (promosso il Bentegodi).\nDopo la sospensione dei campionati a causa della Prima guerra mondiale, nella stagione 1919-1920 arriva secondo con 17 punti e viene promosso in 1\u00aa Categoria dove l'apparizione nel 1920-1921 sar\u00e0 solo fugace, in quanto retroceder\u00e0 ultima con 1 solo punticino conquistato. Allo spareggio con l'ultima dell'altro girone, verr\u00e0 sonoramente battuta 5-1 dal Treviso.\nRitornata in Promozione, nel 1921-1922 si qualifica al \"girone finale\" che vince con 9 punti in 6 partite, e viene promosso a quella che a seguito del Compromesso Colombo diverr\u00e0 il secondo livello del calcio italiano.\nNella stagione 1922-1923, in Seconda Divisione (girone E) arriver\u00e0 secondo (con 17 punti, a due punti dalla qualificazione al girone finale), e rimarr\u00e0 in tale categoria sino al termine della stagione 1925-1926. Infatti dalla stagione 1926-1927 la Seconda Divisione diverr\u00e0 il III livello del campionato, e lo rimarr\u00e0 fino alla stagione 1929-1930 quando diventer\u00e0 il quarto.\nNel 1929-1930 il Dolo arriva 2\u00ba dopo il Vicenza e viene ammesso in Prima Divisione (a completamento organici) per la stagione 1930-1931. Nel campionato successivo, considerato il 3\u00ba livello nazionale di quell'anno, il Dolo non port\u00f2 a termine la stagione, ritirandosi dopo diciotto giornate.\nLa squadra approd\u00f2 in Serie C nel 1946, per due campionati, ottenendo un ottavo posto nel 1946-1947 e un quinto posto nel 1947-1948. A causa della ristrutturazione dei campionati, retrocedette nei campionati regionali. Partecip\u00f2 al campionato italiano di IV Serie (vedi Serie D nelle varie denominazioni del tempo) ininterrottamente dal 1948-1949 al campionato 1958-1959 e poi ancora dal 1974-1975 al 1983-1984."}
{"id": "1441977", "revid": "3115", "url": "https://it.wikipedia.org/wiki?curid=1441977", "title": "Caciocavallo palermitano", "text": "Il caciocavallo palermitano detto anche \"di Godrano\", \u00e8 un formaggio di antichissima tradizione che prende il nome da Godrano, in provincia di Palermo, e che viene prodotto, oltre che in questo comune, anche nel Corleonese e nelle zone limitrofe del Palermitano.\nCaratteristiche.\nIl caciocavallo di Godrano (o palermitano), presidio Slow Food, comunemente chiamato \"fiore a quattro facce\", \u00e8 un formaggio a pasta filata ottenuto con latte vaccino prodotto da vacche di razza autoctona (soprattutto la Cinisara) che pascolano perlopi\u00f9 libere fra le colline e i boschi. Il prodotto ha una classica forma a parallelepipedo. La crosta \u00e8 sottile, liscia e di colore ambrato. La pasta \u00e8 di colore giallo paglierino, compatta, tenace e con sfogliature a stagionatura avanzata. L'odore fragrante e caratteristico, cambia a seconda della stagionatura, il sapore \u00e8 piccante. Il peso della forma si aggira intorno ai 10\u00a0kg. Il caciocavallo godranese si pu\u00f2 gustare dopo un paio di settimane dalla produzione (in questo caso si parler\u00e0 di caciocavallo \"fresco\"), ma \u00e8 ottimo anche con una stagionatura di sei mesi: \u00e8 questa l'et\u00e0 in cui lo si consuma quotidianamente sulle tavole, grattugiato e spolverato sulle pietanze.\nStoria.\nll Trasselli in \"Alcuni calmieri palermitani del 400\" riferisce che gi\u00e0 dal marzo del 1412 si riscontra un chiaro riferimento al caciocavallo palermitano, addirittura differenziandolo da altri quali il cacio vacchino e il cacio pecorino. Era considerato un cibo particolarmente pregiato e dagli elevati valori nutritivi, e come tale era destinato alle mense dei religiosi e veniva utilizzato per pagare gli affitti nelle campagne. \nTale prelibato latticino, uno dei pi\u00f9 gustosi e genuini dell'alimentazione siciliana, senza dubbio come tipicit\u00e0 del prodotto, rispetto alle altre produzioni casearie delle aree limitrofe, rappresenta una tradizione le cui origini vanno ben oltre la stessa data storica riconosciuta dalla costituzione di Godrano come realt\u00e0 comunale. \nLa continuit\u00e0 di popolazioni dedite in maniera preponderante alle attivit\u00e0 silvo-pastorali, non \u00e8 soltanto indotta dalle caratteristiche geografiche dei luoghi ed alle correlate condizioni di produttivit\u00e0, ma anche da una tradizione culturale frutto di conoscenze tramandate da generazioni in generazioni che assume, in queste contrade, un livello di specializzazione unico e differenziante.\nLavorazione.\nIl riconoscimento della Denominazione di Prodotto Tradizionale ne certifica la produzione ottenuta con strumenti e fasi di lavorazione tradizionali. Il caciocavallo Godranese si ottiene aggiungendo del caglio di agnello o di capretto al latte appena munto. La massa compatta (\"cagliata\") che si forma viene prima sbriciolata, a questo punto avviene la suddivisione della parte compatta (\"tuma\") e il liquido in eccesso primo siero. La parte solida viene ben pressata e viene lasciata riposare. Dopo la si taglia e si mette a scolare sulle canne, \"cannara\" in lingua siciliana, si taglia nuovamente a fette e ancora si lascia riposare per almeno 4/5 ore dentro un recipiente con siero a temperatura di 70/75 gradi circa. Dopo un'ulteriore serie di tagli e di pressioni si ottiene una pasta pressata e omogenea che verr\u00e0 appesa \"a cavallo\" (da qui il nome di \"cacio a cavallo\") su una pertica di legno (\"appizza tuma\") e lasciata a scolare per 18/20 ore. L'indomani ancora manipolazioni esperte prima di comprimere il formaggio con assi in legno che gli daranno la forma caratteristica. Un giorno ancora di riposo, la salamoia e, finalmente, la stagionatura."}
{"id": "1441982", "revid": "200182", "url": "https://it.wikipedia.org/wiki?curid=1441982", "title": "Witches Abroad", "text": ""}
{"id": "1441995", "revid": "1014217", "url": "https://it.wikipedia.org/wiki?curid=1441995", "title": "Episodi di L'incredibile Hulk (quinta stagione)", "text": " \nLa quinta stagione della serie televisiva \"L'incredibile Hulk\" \u00e8 stata trasmessa dal canale Universal Pictures.\nIl cast regolare di questa stagione \u00e8 composta da: \nIl Fenomeno.\nTrama.\nMentre sta viaggiando verso Miami, diretto ai laboratori Cotton, David accetta un passaggio da Joe, un ragazzone ingenuo e poco colto, che avendo un enorme talento, spera di essere esaminato per poter far parte come lanciatore, in una squadra di baseball. Un manager sportivo senza scrupoli, Devlin, vuole far firmare un contratto a Joe, e lo illude che lo far\u00e0 diventare un campione strapagato. D'accordo con il vecchio giornalista alcolizzato Cyrus, allontana David da Joe, offrendogli un lavoro. Propone a David che accetta, di mettere insieme i suoi appunti per farne degli articoli sportivi e inviarli al giornale a nome suo. Audrey concupisce Joe dietro gli ordini di Devlin, e fanno in modo che Joe allontani David. Audrey si pente di averlo ingannato e Joe cerca David per scusarsi, avendo capito che erano consigli sinceri i suoi. Joe arriva con David allo stadio, ma vengono bloccati dai gorilla di Devlin, non vogliono farli entrare e cominciano a picchiarli. Joe viene portato dentro allo stadio da Hulk, facendo un'entrata spettacolare e colpendo la palla con la mazza. Joe viene preso come titolare della squadra e Cyrus lo aiuter\u00e0 a trovargli un buon agente.\nDue Donne.\nTrama.\nTre detenute, di cui una incinta, fuggono da un carcere femminile.\nLa direttrice del carcere inizia subito la caccia agli evasi e David, che questa volta lavora come fattorino, si vedr\u00e0 costretto ad aiutare le fuggiasche.\nIl Veterano.\nTrama.\nDavid tenta di fermare un complotto per assassinare un eroe del Vietnam in esecuzione per l'ufficio, ma n\u00e9 l'obiettivo n\u00e9 l'assassino sono esattamente quello che sembrano.\nSanctuary.\nTrasmesso su Fox Retro nel 2012 in lingua originale e sottotitoli in italiano\nTrama.\nUn ragazzo fugge da un'organizzazione che importa clandestini e si rifugia nel convento della Missione San Miguel, diretto dall'intarprendente suor Anita, dove David lavora come inserviente. Suor Anita chiede la collaborazione di David spacciandolo come Padre Costa,il missionario che dovrebbe occuparsi di mediare col boss Patrero, ma solo l'intervento di Hulk toglier\u00e0 le religiose dai guai. \nTriangle.\nTrasmesso su Fox Retro nel 2012 in lingua originale e sottotitoli in italiano\nTrama.\nDavid lavora come taglialegna a Jordantown e comincia ad innamorarsi di Weber Gale. Purtroppo, anche il ricco magnate Ellis Jordan ha impostato la sua mente su di lei, e i suoi scagnozzi cercano di forzare David a lasciare la citt\u00e0.\nSlaves.\nTrasmesso su Fox Retro nel 2012 in lingua originale e sottotitoli in italiano\nTrama.\nDavid mentre fa autostop, soccorre una ragazza che \u00e8 appena uscita di strada col suo furgone nel tentativo di evitare un cane. I due accettano il passaggio di un tale, Isaac Ross, un ex galeotto che li conduce in una localit\u00e0 isolata prometteno loro il pezzo di ricambio che manca alla macchina di Christy. In realt\u00e0 vengono catturati e condotti in una miniera, dove insieme ad un altro detenuto verranno ridotti in schiavit\u00f9 per cercare l'oro per conto suo e del suo socio Roy, un ex guardia carceraria. Non appena trovano l'oro, iniziano le frizioni tra Isaac e Roy, e quando quest'ultimo per ripicca decide di distruggere la miniera con la dinamite, Hulk mette tutti in salvo. \nUn problema minore.\nTrama.\nDavid \u00e8 stato convocato per un lavoro a Rocksprings dai laboratori Dere, ma trova la cittadina disabitata addirittura con i preparativi di una festa al parco interrotta. Trova solo un cane e Patty, che lo mette al corrente che la citt\u00e0 \u00e8 stata evacuata la mattina stessa, perch\u00e9 secondo Cunnimgham, responsabile dei laboratori Dere, c'\u00e8 stato un \"piccolo problema\" di contaminazione da clorina, invece \u00e8 contaminazione da batteri E.CO.LI (R6), perch\u00e9 Cunningham fa degli esperimenti sul DNA senza impianti di sicurezza. Patty, poich\u00e9 lavora l\u00ec, vuole prendere dei documenti e denunciare le irregolarit\u00e0. Tre ragazzi approfittando della citt\u00e0 vuota, tornano per rubare, e quando David e Patty cercano di bloccarli dal mangiare cibo contaminato, reagiscono. Dei tre ragazzi solo uno si salva, ma contaminato. Cunningham con due dei suoi uomini arrivano protetti da tute, per nascondere le prove della contaminazione da batteri, prima dell'arrivo della vera squadra di decontaminazione inviata dal governo. David, Patty e il ragazzo arrivano al laboratorio. Patty \u00e8 contaminata e come il ragazzo comincia ad avere chiazze sulla pelle e dolori, David gli inietta dell'antibiotico. Anche David comincia ad avvertire gli stessi loro sintomi. Patty prende i documenti inseguita da Cunningham. David comincia ad avere sintomi dolorosi e si trasforma in Hulk. David, Patty, il ragazzo e il cane partono per l'ospedale. Patty ha con s\u00e9 i documenti."}
{"id": "1441997", "revid": "125752465", "url": "https://it.wikipedia.org/wiki?curid=1441997", "title": "Stazione di Milano Certosa", "text": "La stazione di Milano Certosa \u00e8 una stazione ferroviaria di Milano ubicata sul tronco comune alle linee Domodossola-Milano e Torino-Milano, nonch\u00e9 origine della linea di cintura e del passante ferroviario.\nSi trova nella zona nordoccidentale della citt\u00e0, nel quartiere Musocco, sul confine con Quarto Oggiaro, e prende il nome dalla Certosa di Garegnano.\nStoria.\nLa stazione fu attivata nel 1858 come parte della linea per Torino; tale circostanza la rende la pi\u00f9 antica tra le 23 stazioni del nodo di Milano tuttora in esercizio (ma non la pi\u00f9 antica ancora esistente nelle sue forme originarie, primato che spetta invece alla stazione di Porta Genova). Originariamente portava il nome di \"Musocco\", mutato nel 1932 nel nome attuale.\nFu completamente ricostruita a partire dagli anni ottanta. Originariamente si prevedeva che assumesse il ruolo di \"stazione porta\", con interscambio fra linee suburbane, regionali e ad alta velocit\u00e0. Attualmente le previsioni sono mutate e questo ruolo \u00e8 passato alla nuova fermata di \"Rho Fiera\". Il progetto di ristrutturazione \u00e8 stato affidato all'architetto e urbanista italiano Angelo Mangiarotti, che si \u00e8 occupato anche dell'ammodernamento della stazione di Milano Rogoredo nello stesso anno (1982, anno di progetto).\nIl 30 maggio 1999 la stazione divenne capolinea del passante ferroviario di Milano; il successivo 19 settembre venne attivato il nuovo fabbricato viaggiatori.\nStrutture e impianti.\nSi tratta di una stazione di superficie a sette binari passanti, di cui soltanto cinque vengono utilizzati per la fermata dei treni, collegati mediante sottopassi pedonali.\nProvenendo da Rho, Certosa \u00e8 la prima stazione a trovarsi nel territorio comunale di Milano.\nSituato nelle adiacenze dell'ex magazzino e della gestione merci, \u00e8 presente un terminal di \"Terminali Italia\" - gruppo RFI - dotato di 4 binari, lunghi complessivamente 1.200 metri ed \u00e8 servito da collegamenti intermodali giornalieri con Singen.\nA ovest della stazione \u00e8 collegato l'IDP di Milano Fiorenza, costruito negli anni novanta del secolo scorso come uno dei pi\u00f9 grandi centri polifunzionali d'Italia. Dedicato inizialmente ai treni AV e a lunga percorrenza di Trenitalia, \u00e8 passato nel 2011 a Trenord ed \u00e8 ora la principale base della manutenzione dei convogli regionali e suburbani.\nHa un'area complessiva di 450\u00a0000 metri quadrati; 53.300\u00a0m\u00b2 di capannoni; 33 chilometri di binari; 340 addetti e una capacit\u00e0 di manutenzione e pulizia fino a 140 treni completi ogni settimana.\nMovimento.\nLa stazione \u00e8 servita dalle seguenti relazioni suburbane del servizio ferroviario suburbano di Milano: linee S5 (Varese-Pioltello Limito-Treviglio), S6 (Novara-Pioltello Limito-Treviglio), S11 (Chiasso-Milano Porta Garibaldi-Rho); \u00e8 altres\u00ec capolinea di alcuni servizi regionali.\nServizi.\nLa stazione \u00e8 classificata da RFI nella categoria \"Gold\".\nLe banchine a servizio dei binari sono collegate tra loro tramite un sottopassaggio pedonale e sono accessibili ai portatori di disabilit\u00e0 grazie a degli ascensori. L'area dedicata al traffico passeggeri \u00e8 dotata di un impianto di videosorveglianza.\nLo scalo dispone dei seguenti servizi:\nInterscambi.\nNelle immediate vicinanze della stazione effettuano fermata alcune linee urbane, tranviarie ed automobilistiche, gestite da ATM.\n\u00c8 presente altres\u00ec un capolinea tranviario di recente realizzazione attualmente non in funzione."}
{"id": "1441999", "revid": "729019", "url": "https://it.wikipedia.org/wiki?curid=1441999", "title": "Sindrome cronica da agglutinine a frigore", "text": "La sindrome da agglutinine a frigore, o malattia da agglutinine fredde, si manifesta come una malattia immunologica con caratteristiche presenze di autoanticorpi IgM che agglutinano in modo ottimale i globuli rossi a temperature molto basse, intorno ai 4\u00a0\u00b0C, definite crioagglutinine o \"agglutinine fredde\".\nLe crioagglutinine policlonali aumentano dopo che l'individuo viene assoggettato ad alcune infezioni, come micoplasmi, tripanosmiasi e malaria che raggiungono il loro limite in 2-3 settimane ma non sono significative se non mostrano segni emolitici.\nEziologia.\nEsistono due forme di sindrome da agglutinine a frigore, primaria e secondaria."}
{"id": "1442001", "revid": "1186766", "url": "https://it.wikipedia.org/wiki?curid=1442001", "title": "Pallavicini (disambigua)", "text": ""}
{"id": "1442006", "revid": "193425", "url": "https://it.wikipedia.org/wiki?curid=1442006", "title": "Isola di Santo Stefano (nave)", "text": ""}
{"id": "1442008", "revid": "529641", "url": "https://it.wikipedia.org/wiki?curid=1442008", "title": "Mobile Station", "text": "Il termine Mobile Station (MS) o \"Stazione Radio Mobile\" identifica la parte terminale del sistema di telefonia mobile GSM.\nSi tratta di un terminale composto da un ricevitore/trasmettitore in grado di connettersi alla rete, ed autenticato ed autorizzato ad utilizzarla. Pi\u00f9 in generale, si compone di due parti:\nLa separazione tra apparecchio fisico e scheda di autenticazione consente di impiegare uno stesso ME con differenti abbonamenti, o al contrario uno stesso abbonamento su diversi terminali.\nNelle reti UMTS, questa accoppiata prende il nome di User Equipment (UE) che, analogamente, si compone di un ME e di una USIM (\"UMTS Subscriber Identity Module\")."}
{"id": "1442009", "revid": "1186766", "url": "https://it.wikipedia.org/wiki?curid=1442009", "title": "Pallavicino (disambigua)", "text": ""}
{"id": "1442013", "revid": "198406", "url": "https://it.wikipedia.org/wiki?curid=1442013", "title": "Il sasso Michaux", "text": ""}
{"id": "1442018", "revid": "1442080", "url": "https://it.wikipedia.org/wiki?curid=1442018", "title": "Claude-Philibert Barthelot de Rambuteau", "text": "Fu consigliere di Stato, pari di Francia, e soprattutto prefetto della Senna dal 22 giugno 1833 al 1848. Fu in questo ruolo che egli mise in atto, durante il regno di Luigi Filippo, i primi elementi della trasformazione di Parigi che fu compiutamente realizzata da Hussmann durante il Secondo Impero.\nIl suo mandato fu caratterizzato dalla messa in pratica delle teorie igieniste.\nL'anno precedente la sua nomina si era verificata a Parigi un'epidemia di colera che aveva devastato la citt\u00e0. Rambuteau era convinto che le strade strette, tortuose e insalubri favorissero lo sviluppo della malattia. Oltre a ci\u00f2, l'esperienza della Rivoluzione di Luglio del 1830 aveva ricordato alle classi dirigenti come fosse pericoloso il popolo parigino annidato nei vicoli della \"Cit\u00e9\".\nSull'onda del motto-obiettivo di dare ai parigini \u00ab\"de l'eau, de l'air, de l'ombre\"\u00bb - (aria, acqua, ombra), la sua azione inizi\u00f2 con l'imporre la \"servit\u00f9 d'allineamento\"\n a circa 500 edifici le cui facciate soffocavano le strade pi\u00f9 affollate del centro.\nIn questa chiave Rambuteau fu il promotore di numerosi interventi sulla viabilit\u00e0 e le infrastrutture cittadine.\nTra i suoi interventi sulla viabilit\u00e0 si ricordano:\nSi deve a Rambuteau anche la modernizzazione della rete fognaria (e la costruzione di vespasiani nelle strade, che in tempi di scarsi servizi igienici privati furono un rilevante incentivo alla pubblica igiene) e la costruzione di numerose fontane (tra cui quella dei Fiumi e quella dei Mari a Place de la Concorde). Alla fine del suo mandato Parigi contava 2000 punti d'acqua ed egli poteva vantarsi di aver fatto passare il volume d'acqua disponibile per i parigini da 28 a 110 litri pro capite al giorno.\nAncora a Rambuteau si dovette la generalizzazione dell'illuminazione pubblica a gas: al suo arrivo la citt\u00e0 contava 69 becchi, che quando egli lasci\u00f2 l'incarico erano diventati 8600.\nLe iniziative di Rambuteau furono tuttavia limitate dalla mancanza di un piano d'insieme, e soprattutto dalla ristrettezza delle possibilit\u00e0 finanziarie della citt\u00e0. Ben altre furono le risorse finanziarie che il capitalismo rampante di Napoleone III mise a disposizione del suo successore e continuatore Haussmann. A proposito del quale Rambuteau, uomo d'altri tempi, si vanter\u00e0 del proprio senso dell'economia, senza riconoscere che questo stile parco gli era imposto dalla borghesia economicamente prudentissima fino all'avarizia che governava il Consiglio municipale con il sostegno di Luigi Filippo."}
{"id": "1442025", "revid": "1282260", "url": "https://it.wikipedia.org/wiki?curid=1442025", "title": "Cappa", "text": ""}
{"id": "1442027", "revid": "290948", "url": "https://it.wikipedia.org/wiki?curid=1442027", "title": "Reversibilit\u00e0", "text": ""}
{"id": "1442028", "revid": "729019", "url": "https://it.wikipedia.org/wiki?curid=1442028", "title": "Sindrome da deficit di adesione leucocitaria", "text": "La sindrome da deficit di adesione leucocitaria o LAD (Leukocyte Adhesion Deficiency) \u00e8 un gruppo di malattie a trasmissione autosomica recessiva causate da difetti a carico di molecole di adesione leucocitarie ed endoteliali che causano immunodeficienza.\nEziologia.\nLe cause di tale sindrome sono mutazioni a carico di diversi geni che codificano per diverse melecole di adesione. In base al tipo di mutazione si distinguono:\nLAD-1: mutazione a carico del geni che codifica per CD18, causando ridotto \"rolling\" e ridotta migrazione leucocitaria;\nLAD-2: mutazione a carico del gene che codifica per il trasportatore GDP-fucosio necessario alla sintesi del sialil-Lewis X, carboidrati sialilati che interagiscono con le E-selectine e P-selectine endoteliali, causando ridotto \"rolling\" e ridotta migrazione leucocitaria.\nLAD-3: mutazione in RASGRP2 e FERMT3, che porta ad assenza totale di Kindlina 3, fattore implicato nell'attivazione delle integrine, soprattutto \u03b22 e \u03b23, oltre che nel favorire l'aggregazione piastrinica (i pazienti presentano problemi relativi al sanguinamento).\nEpidemiologia.\nNon sono molti i casi di tale sindrome riscontrati in campo medico, nel mondo sono stati rilevati solo poche centinaia di manifestazioni. Se in famiglia si \u00e8 riscontrato un caso, gli altri componenti diventano soggetti a rischio, poich\u00e9 la sindrome ha trasmissione genetica.\nSintomatologia.\nEvidenti fattori di rischio di tale sindrome sono infiammazione, infezioni ricorrenti da piogeni, polmonite, ritardata separazione dell'individuo dal cordone ombelicale e lenta coagulazione del sangue a seguito di ferite causate da un deficit di adesione cellulare nel soggetto.\nTerapie.\nUna volta individuato un caso la terapia con cui viene trattata \u00e8 il trapianto del midollo osseo, anche se si stanno studiando terapie genetiche."}
{"id": "1442031", "revid": "290948", "url": "https://it.wikipedia.org/wiki?curid=1442031", "title": "Irreversibilit\u00e0", "text": ""}
{"id": "1442032", "revid": "228587", "url": "https://it.wikipedia.org/wiki?curid=1442032", "title": "Parco reale di Studley", "text": "Il parco reale di Studley \u00e8 un parco contenente, e costruito attorno a, le rovine dell'abbazia cistercense di Fountains nel North Yorkshire, in Inghilterra. \u00c8 un patrimonio dell'umanit\u00e0. Il sito contiene anche sezioni risalenti al diciottesimo secolo quali lo Studley Royal Water Garden.\nStoria.\nOrigini.\nL'abbazia di Fountains venne fondata nel 1132 da tredici monaci benedettini che in seguito divennero cistercensi. In seguito alla dissoluzione dei monasteri del 1539 ordinata da Enrico VIII d'Inghilterra l'abbazia e circa 202 ettari circostanti vennero venduti dalla Corona a sir Richard Gresham, un mercante. La propriet\u00e0 pass\u00f2 di mano per generazioni per essere infine venduta a Stephen Proctor che costru\u00ec la Fountains Hall, probabilmente tra il 1598 ed il 1604. \u00c8 un'interessante magione elisabettiana costruita parzialmente con pietre prese dalle rovine dell'abbazia. Oggi ci sono due stanze aperte al pubblico.\nSviluppo del complesso.\nJohn Aislabie eredit\u00f2 il complesso di Studley nel 1693. Ambizioso uomo politico e sociale, divenne membro Tory del Parlamento per Ripon nel 1695, e nel 1718 divenne cancelliere dell'Exchequer. Nel 1720 ci fu un disastro economico. Aislabie era il principale sponsor della Compagnia dei MAri del Sud, pagata da lui personalmente. Dopo il collasso di questa grande impresa economica (South Sea Bubble) venne espulso dal Parlamento e gli vennero vietati a vita i pubblici uffici.\nAislabie torn\u00f2 nello Yorkshire e si dedic\u00f2 al completamento del giardino che aveva iniziato nel 1718. Dopo la sua morte avvenuta nel 1742, il figlio William ampli\u00f2 il progetto acquistando i resti dell'abbazia e di Fountains Hall. Allarg\u00f2 anche la struttura in stile romantico, in contrasto con il lavoro formale del padre. Il lavoro di entrambi, nel complesso, secondo alcuni \u00e8 il pi\u00f9 importante esempio di giardino acquatico dell'Inghilterra settecentesca.\nDopo la morte di William il complesso pass\u00f2 in mano alla figlia. Non fece molte modifiche, ed il giardino venne venduto alla famiglia Vyner, discendenti degli Aislabie.\nStoria recente.\nNel 1966 il complesso venne acquistato dalla West Riding County Council e acquisito dalla National Trust nel 1983. L'abbazia \u00e8 attualmente gestita dalla English Heritage per conto della National Trust.\nNel 1986 l'intero parco venne segnalato come patrimonio dell'umanit\u00e0 dall'UNESCO.\nPrincipali attrazioni.\nOltre all'abbazia ed alla Fountains Hall il parco contiene numerose altre attrazione di interesse storico.\nGiardino acquatico reale di Studley.\nIl giardino acquatico (Studley Royal Water Garden) \u00e8 uno dei migliori esemplari esistenti di giardino acquatico georgiano d'Inghilterra.\nIl giardino venne creato da John Aislabie nel 1718. Venne in seguito ampliato dal figlio, William, dopo la sua morte. William allarg\u00f2 la propriet\u00e0 comperando il vicino complesso di Fountains. I laghetti ornamentali del giardino, i canali, i templi e le cascate offrono ottime viste. Venne anche ornato da una quantit\u00e0 di folly tra cui un castello neogotico ed un banchetto in stile palladiano.\nChiesa di Santa Maria e parco dei cervi.\nLa chiesa di Santa Maria fu una delle due chiese memoriali del tardo Vittoriano dello Yorkshire, costruita dalla famiglia del primo marchese di Ripon in ricordo di Frederick Gratham Vyner. L'altra chiesa \u00e8 la Chiesa di Cristo Consolatore a Skelton-on-Ure, e l'architetto di entrambe fu William Burges. Vyner venne ucciso da banditi greci nel 1870 e la madre, Lady Mary Vyner, e la sorella, Lady Ripon, decisero di devolvere la taglia non usata, offerta per il suo rilascio, per costruire le due chiese in sua memoria.\nL'incarico dato a Burges come architetto fu principalmente dovuto alla connessione tra il grande patrono, e Vyner, che aveva amici ad Oxford. Santa Maria, su richiesta di Lady Ripon, venne commissionata nel 1870 ed i lavori iniziarono nel 1871. La chiesa venne consacrata nel 1878. Come a Skelton, i progetti di Burges dimostrano un suo passaggio dallo stile Antico French ad uno Inglese. Nikolaus Pevsner scrisse di \"un santuario vittoriano, un sogno di gloria inglese\". Gli interni sono spettacolari, meglio di Skelton per ricchezza e maestosit\u00e0. In particolare le vetrate sono di ottima fattura. Santa Maria resta l'opera migliore di Burges.\nLa chiesa si erge in un parco di cervi medievale che ospita 500 cervi ed una flora e fauna particolarmente ricche. Il parco racchiude il palazzo reale di Studley che venne in gran parte distrutto dall'incendio scoppiato nel dicembre 1716, ed in seguito quasi interamente ricostruito. Il nuovo palazzo venne, a sua volta, distrutto da un incendio nel 1946 e demolito poco dopo. Solo la parte pi\u00f9 resistente, costruita tra il 1728 ed il 1732, \u00e8 sopravvissuta. Attualmente queste rovine sono una residenza privata. Fino quasi al 2000 appartenne a Sir Paul Sykes, ma venne poi acquistata dalla scrittrice Susie Bulmer.\nMulino dell'abbazia di Fountains.\nIl mulino dell'abbazia \u00e8 l'unico mulino cistercense dedito alla macinazione del granturco del dodicesimo secolo rimasto in Inghilterra, e l'unico rimasto intatto del complesso."}
{"id": "1442035", "revid": "290023", "url": "https://it.wikipedia.org/wiki?curid=1442035", "title": "Goffredo Casalis", "text": "Biografia.\n Di umili origini e orfano di padre, fu accolto fin da ragazzo al seminario di Saluzzo gratuitamente, ove studi\u00f2 fino all'ordinazione sacerdotale. Consegu\u00ec, non senza difficolt\u00e0, il dottorato in Belle Lettere presso l'Universit\u00e0 di Torino.\nInizi\u00f2, suo malgrado, l'attivit\u00e0 di precettore per le ricche famiglie torinesi, ma, a causa della sua modesta condizione e per le pressioni dei padri Gesuiti, cerc\u00f2 di intraprendere un'attivit\u00e0 che gli garantisse il tempo e la sicurezza economica per metterlo in condizione di continuare i suoi studi storiografici.\nNel 1833 Carlo Alberto fond\u00f2 la \"Regia Deputazione sopra gli studi di Storia patria\" permettendone l'accesso, fino a quel momento negato, agli studiosi.\nGrazie a questa nuova possibilit\u00e0, nacque l'idea di raccogliere in un'unica opera tutte le informazioni su ogni singolo comune e villaggio dello Stato Sabaudo: un'impresa che assumer\u00e0 il nome di Dizionario geografico storico-statistico-commerciale degli Stati di S. M. il Re di Sardegna.\nNel 1838 erano stati completati solo 3 volumi, nel 1855 i volumi pubblicati erano 26. Questa immane opera lo impegn\u00f2 per tutta la vita, e malgrado non avesse mai goduto di ottima salute, riusc\u00ec a portare a termine l'impresa anche grazie alla collaborazione con Vittorio Angius. Mor\u00ec un anno dopo l'ultimazione del suo \"Dizionario\".\nTale opera \u00e8 costantemente studiata e citata dagli storici grazie al rigore e minuziosit\u00e0 con la quale \u00e8 stata redatta.\nDizionario geografico, storico, statistico, commerciale degli stati di S. M. il Re di Sardegna.\nI volumi del \"Dizionario\" del Casalis furono pubblicati a Torino presso l'editore \"G. Maspero librajo e Cassone, Marzorati, Vercellotti tipografi\".\nCASALIS, Goffredo, a cura di, Dizionario Geografico Storico-Statistico-Commerciale degli Stati di S. M. il Re di Sardegna, Compilato per cura del professore e dottore di belle lettere Goffredo Casalis, Torino, 1833-1856, in 28 Volumi, di volta in volta pubblicati presso codesti editori torinesi: G. Maspero librajo e Cassone, Marzorati, Vercellotti tipografi.\nCollegamenti esterni.\nSchedario storico-territoriale dei comuni piemontesi, a cura del Centro Interuniversitario di Storia Territoriale \"Goffredo Casalis\"."}
{"id": "1442038", "revid": "767487", "url": "https://it.wikipedia.org/wiki?curid=1442038", "title": "Brave the Storm", "text": "Brave the Storm \u00e8 il secondo album degli Shy, pubblicato nel 1985 per l'etichetta discografica RCA/BMG Records."}
{"id": "1442039", "revid": "697352", "url": "https://it.wikipedia.org/wiki?curid=1442039", "title": "Broccolino", "text": "Il broccolino \u00e8 una variet\u00e0 linguistica parlata dagli italoamericani di Brooklyn, uno dei cinque distretti della citt\u00e0 statunitense di New York. Broccolino \u00e8 anche il nome italianizzato di Brooklyn, probabilmente attribuitogli durante l'emigrazione italiana negli Stati Uniti.\nL'emigrazione italiana negli Stati Uniti.\nTra le mete migratorie nel periodo postunitario, oltre ai paesi europei come Francia, Svizzera e Germania, figurano anche Stati Uniti, Argentina e Brasile. Nel periodo tra il 1880 e il 1914 pi\u00f9 di quattro milioni e mezzo di italiani, provenienti soprattutto dall'Italia meridionale, sbarcarono negli Stati Uniti. Gli espatri dall'Italia raggiunsero quasi i sei milioni, prima di arrestarsi nel 1976, quando iniziarono i rientri.\nDopo la prima guerra mondiale il governo statunitense impose restrizioni per i flussi migratori emanando l\"'Immigration Act\" o \"Barred Zone Act\", che richiedeva un test di alfabetizzazione per tutti gli immigrati di et\u00e0 superiore ai 16 anni e, pi\u00f9 tardi, l'I\"mmigration Act\" o \"Johnson Act\" (1924) limit\u00f2 il numero delle entrate dei migranti negli Stati Uniti.\nSecondo Tullio De Mauro \u00e8 possibile studiare l'emigrazione italiana su tre profili:\nPer gli emigrati il registro di comunicazione prevalente erano i dialetti locali e non venivano a conoscenza dell'italiano standard, a causa della distanza tra i due paesi. I dialetti avevano anche un sostrato culturale e identitario, un ricordo della vita in Italia, mentre l'apprendimento dell'inglese voleva dire successo e ascesa sociale.\nSi crearono comunit\u00e0 dialettofone su base regionale o provinciale, dove per\u00f2 le attitudini degli italiani verso l'italiano erano pi\u00f9 negative che positive, molti genitori, per esempio, erano contrari all'insegnamento dell'italiano ai figli.\nIn questo contesto socioculturale i contatti tra lingua e dialetto contribuirono a creare un \"continuum\" linguistico che non aveva delimitazioni nette e che, accanto all'inglese, passava dall'italiano dialettale al dialetto italianizzato, ai \"pidgin\" di tipo italo-americano, ai dialetti arcaici.\nCaratteristiche.\nSono state individuate cinque fasi che ripercorrono lo sviluppo della lingua italiana nel nord America:\nDagli studi sugli italo-americani di New York e Long Island si rileva l'esistenza di una lingua franca non-standard, omogenea e parlata da emigrati provenienti dal Sud Italia che la usavano per la comunicazione \u201calta\u201d al fuori dall'ambito della famiglia, in cui prevalevano dialetti stretti o varie forme di \"pidgin\".\nLa presenza di una lingua franca condivisa da chi proveniva da regioni diverse dell'Italia potrebbe essere il risultato del \"dialect levelling\" (livellamento dialettale) grazie al quale la grande variet\u00e0 di dialetti converge verso una forma comune. Alcuni esempi lessicali sono l'utilizzo di 'scudo' (probabilmente risalente ai primi immigrati dall'Italia poco dopo l'unificazione) con il significato di \u2018dollaro\u2019, oppure pezzo/pezza usati con il medesimo significato (che si riferisce all'usanza di tagliare le monete d'oro in parti uguali, ognuno con valore di un dollaro).\nLa lingua franca italo-americana si distingue per la prevalenza di caratteristiche dialettali sugli anglicismi e sui tratti popolari. Il suo utilizzo varia a seconda di fattori come et\u00e0, generazione, sesso, livello di scolarizzazione, inserimento sociale, itinerario migratorio.\nBasando l'analisi sul fattore generazionale, i soggetti anziani \u2013 quindi appartenenti alla prima generazione \u2013 sono emigrati soprattutto dalle zone rurali dell'Italia meridionale e si sono stabiliti negli Stati Uniti senza una valida preparazione sociale e culturale.\nSono quelli che non hanno acquisito perfettamente l'inglese e presentano un alto grado di convergenza tra dialetto e inglese. I giovani della prima generazione che, invece, hanno frequentato la scuola in Italia, hanno una competenza migliore nell'italiano standard. Lasciano penetrare alcuni termini dialettali nel loro registro alto che \u00e8 privo di convergenza con l'inglese. Tuttavia, per questa generazione il quadro resta molto vario e i confini con la prima possono essere in qualche caso sfumati: dipendono, per esempio, dagli anni d'istruzione in Italia e negli Stati Uniti, dall'atteggiamento linguistico dei genitori e dei parenti, l'influenza dei coetanei americani e dell'istruzione scolastica nel nuovo paese.\nCon la seconda generazione di giovani l'inglese \u00e8 la variet\u00e0 dominante, ma \u00e8 evidente la diglossia costituita dall'inglese e dagli elementi dialettali, popolari e anglo-americani acquisiti da genitori e nonni. Si verifica il degrado nella competenza della variet\u00e0 alta con discorsi zoppicanti, pieni di ripetizioni, autocorrezioni, silenzi disperati, quando non capita la parola giusta. Si tratta di una generazione nata in America da genitori italiani. Generalmente tende al monolinguismo anglofono, che si rivela anche quando si tenta di parlare italiano: per esempio \u00e8 frequente l'utilizzo di \"andar fuori\" con il significato di 'uscire', perch\u00e9 tradotto dall'inglese \"going out\"; oppure il plurale del verbo ne \u00abla gente mi trattavano\u00bb, che si spiega considerando il plurale del sostantivo inglese \"people\".\nLe indagini sulle comunit\u00e0 di New York hanno rivelato che la perdita dell'italiano diminuisce con l'avanzare dell'et\u00e0 nella prima generazione, ma lo slittamento linguistico, e quindi l'avviarsi dell'italiano ad essere percepito come lingua straniera, aumenta con l'avanzare dell'et\u00e0 nella seconda generazione.\nCaratteristiche dialettali.\nFonologia.\nL'incontro dinamico tra l'inglese, l'italiano standard e le caratteristiche dialettali regionali ha prodotto un grado di dialettalit\u00e0 variabile.\nI tratti dialettali pi\u00f9 frequenti, tipici dei dialetti meridionali, si riscontrano nella sonorizzazione di /p/ e /t/ intervocaliche (\"lasciado\", \"trovado\"), la sonorizzazione della /t/ tra \u2013n e vocale (\"tando\"), l'assimilazione di rl a \u2013rr- (\"parro\" per 'parlo', \"parrano\" per 'parlano') e nd a -nn- (\"quanno\"). Altre caratteristiche sono l'apocope (\"so iuta\", \"so cambiate\"), la sincope (\"mi rcordo\", \"certament\") e le consonanti raddoppiate come la 'b' (\"subbito\"). Questi residui dialettali prevalgono negli individui anziani, di prima generazione, diventati bilingui in et\u00e0 adulta.\nMorfosintassi.\n\u00c8 la morfosintassi ad avere il maggior numero di elementi dialettali, soprattutto per gli emigrati di prima generazione.\nTra gli emigrati che hanno frequentato alcuni anni di scuola in Italia, si possono trovare giovani che parlano correttamente l'italiano e altri che hanno qualche incertezza. Nel complesso sono in grado di tenere separate le varie lingue ma, avendo vissuto in un ambiente dialettofono anche negli Stati Uniti e, a fronte di un'inerzia linguistica, presentano molti dei tratti morfosintattici elencati di seguito.\nGli italo-americani sostituiscono spesso l'articolo determinativo con 'a', soprattutto se femminile singolare (\"a giobba\", \"a gente\", \"a luce\", \"a lavatrice\").\nIl pronome personale atono 'ci' si unisce spesso alla forma verbale andando a sostituire la terza persone singolare e plurale italiana (gli, le, loro). Alcuni esempi: \u00abse incontri uno non ci (gli) puoi parlare\u00bb, \u00abci (loro) danno i soldi\u00bb. Comune nei dialetti meridionali \u00e8 l'amplificazione del comparativo degli aggettivi (\"pi\u00f9 meglio\").\nLa congiunzione 'che' \u00e8 spesso usata con funzione polisemica: \u00aba highschool che io sono andato\u00bb (funzione locale), \u00abho lasciato l'Italia che avevo diciannove anni\u00bb (funzione temporale); o pu\u00f2 sostituire il pronome relativo: \u00abla temperatura che non mi sono mai potuta adattare\u00bb.\nGli aggettivi possessivi vengono spesso utilizzati in posizione postnominale, tendenza tipica dei dialetti meridionali: a casa \"tua\", il dialetto \"tuo\".\nPer le forme verbali spesso 'avere' \u00e8 usato come verbo intransitivo (\"ho venuto\", \"ho ritornato\", \"m'ha piaciuto\"), mentre 'essere' \u00e8 usato come verbo transitivo (\"sono vista\"). Il presente dei verbi ausiliari \u00e8 il tempo pi\u00f9 usato, mentre occorre spesso la confusione tra il condizionale e il congiuntivo nei periodi ipotetici (\u00abse in Italia ci fusse u travagghiu giusto, fosse differente\u00bb).\nMentre la seconda generazione, costituita da coloro che sono nati negli Stati Uniti, presenta l'ausiliare 'avere' seguito da infinito, ma \u00e8 ipotizzabile che ci sia una convergenza con l'inglese (\"had to\"+infinito). Inoltre \u00e8 frequente l'assenza di accordo tra genere e numero fra sostantivi e aggettivi: \u00abla gente sono diversi\u00bb.\nLessico.\nPer il lessico si distinguono due tendenze principali: l'occorrenza di dialettismi nell'italo-americano e l'uso di anglicismi.\nNel primo caso, tra i pochi esempi, si riscontra l'uso di 'imparare' e 'insegnarsi' soprattutto per emigrati provenienti dalle regioni meridionali (\u00abmi sono imparato\u00bb, \u00absi sono imparato\u00bb); 'tenere' viene spesso usato con il significato di 'avere' (\u00abteneva due anni\u00bb, \u00abtengo assai nostalgia\u00bb).\nPer i soggetti di seconda generazione si notano infiltrazioni di variazioni individuali nella parlata (\"pazienz\", necessitate, \"amichi\") a causa dell'incertezza nell'utilizzo dei dialetti.\nGli anglicismi compaiono in numero minore nella variet\u00e0 alta parlata dagli italo-americani. Negli individui anziani tra i pochi prestiti si notano \"jobless\" (disoccupato), \"standard\", \"nice\" (carino), \"retire\" (andare in pensione). Alcuni calchi usati sono carta verde (\"the green card\", il permesso di lavoro per gli emigrati negli Stati Uniti) e \"italiani americani\" (dall'inglese \"Italian Americans\").\nNelle generazioni successive, la lacuna linguistica dell'italiano viene colmata da calchi come: \u00abMi sento comodo a parlare inglese\u00bb, dall'inglese \"to feel comfortable\"; \u00abritornare indietro\u00bb, corrispondente a \"to go back\"; \u00abritirarsi dal lavoro\u00bb preso da to \"retire from work\".\nLa tendenza alla pidginizzazione, con il conio di parole nuove, risponde all'esigenza di una comunicazione immediata. Tra le voci pi\u00f9 popolari compaiono:\nI pi\u00f9 competenti nell'uso del lessico italo-americano sono gli anziani con limitata esperienza linguistica sia in inglese sia in italiano. Questi termini sono destinati a cadere in disuso nelle comunit\u00e0 italo-americane, poich\u00e9 gi\u00e0 dalla prima generazione di giovani, sebbene conosciuti, non vengono pi\u00f9 utilizzati. La variet\u00e0 alta dei nonni \u00e8 diventata la loro variet\u00e0 bassa.\nPrevisioni per il futuro.\nNel 2011 il censimento negli Stati Uniti ha rilevato che 723.632 italiani parlano italiano come madrelingua e, secondo un rilevamento del 2009, 80.752 lo parlano come lingua seconda. Rispetto al 2000 dove l'italiano si trovava al 6\u00ba-7\u00ba posto tra le lingue pi\u00f9 parlate in casa (1.008.370 parlanti), nel 2010 \u00e8 sceso al 9\u00ba-10\u00ba posto, superato da coreano, tedesco e russo.\nNew York \u00e8 lo stato dove su 213.785 individui al di sopra dei 5 anni, il 27,97% parla italiano.\nNon \u00e8 possibile prevedere con certezza quale sar\u00e0 il destino dell'italo-americano e, in generale, dell'italiano in America, ma alcuni indizi indicano che la loro sopravvivenza \u00e8 messa in dubbio.\nLa limitazione dell'utilizzo dell'italiano all'ambiente domestico e familiare nelle comunit\u00e0 italo-americane spiega il degrado della competenza linguistica in questa variet\u00e0 nelle generazioni pi\u00f9 giovani. Infatti, se da un lato le giovani generazioni possono sviluppare un bilinguismo italiano/inglese, mano a mano che ci si allontana dalla generazione dei primi immigrati, l'inglese viene appreso sempre pi\u00f9 come madrelingua, mentre l'italiano \u00e8 relegato ad essere la lingua seconda.\nTuttavia le iscrizioni ai corsi erogati in italiano sul suolo statunitense hanno registrato una crescita del 3,0% nel 2009 e continuano a registrare un aumento positivo. \u00c8 chiaro che per mantenere in vita una lingua, uno dei fattori determinanti \u00e8 l'appoggio delle autorit\u00e0 scolastiche e di quanti ne sostengono l'inserimento nei sistemi educativi.\nGi\u00e0 negli anni Ottanta l'italo-americano era considerato dagli emigrati una variet\u00e0 bassa, dovuta a una situazione socioeconomica sfavorevole, ma comunque una variet\u00e0 affettiva. In questo periodo l'\u00abitaliano\u00bb inteso dalle prime generazioni era diverso rispetto alle seconde. Per gli anziani l'italiano era il dialetto o l'italiano regionale, per i pi\u00f9 giovani l'italiano era la variet\u00e0 italo-americana mista al continuum linguistico degli emigrati. \nA preferire il dialetto come madrelingua erano gli emigrati di prima generazione, anche se gli conferivano minore importanza, mentre la prima generazione di giovani era favorevole al mantenimento del dialetto perch\u00e9 non ostacolava l'apprendimento dell'inglese. In questo caso la scelta era probabilmente dettata dalla volont\u00e0 di mantenere vive le proprie origini.\nL'inglese \u00e8 ovviamente la variet\u00e0 colta e di prestigio opposta alla variet\u00e0 italo-americana mista (dialetto e inglese), perch\u00e9 percepita dalla maggior parte degli emigrati come \u201cscorretta\u201d, adatta a un uso informale.\nPer la salvaguardia dell'italiano negli Stati Uniti \u00e8 vivo il desiderio di mantenerne l'uso e di insegnarlo ai bambini con l'appoggio dell'educazione bilingue. Ci\u00f2 nonostante non \u00e8 da trascurare che le risposte a studi e questionari riflettono una volont\u00e0 ideale pi\u00f9 che la realt\u00e0 effettiva. \nIl processo di americanizzazione, la mancanza di stabilit\u00e0 dell'italiano parlato e il pi\u00f9 frequente bilinguismo italiano/inglese della nuova emigrazione, dovuta alla conoscenza dell'italiano standard, ci dicono che le variet\u00e0 parlate negli Stati Uniti subiscono un processo di ristrutturazione. In questo contesto \u00e8 probabile che il broccolino utilizzato dagli italo-americani di New York subisca una diminuzione significativa."}
{"id": "1442041", "revid": "4506", "url": "https://it.wikipedia.org/wiki?curid=1442041", "title": "Lavoro sistema aperto", "text": ""}
{"id": "1442042", "revid": "90196855", "url": "https://it.wikipedia.org/wiki?curid=1442042", "title": "Burdigaliano", "text": " \nNella scala dei tempi geologici, il Burdigaliano \u00e8 il secondo dei sei piani o stadi stratigrafici in cui \u00e8 suddiviso il Miocene, la prima delle due epoche del Neogene.Questa unit\u00e0 cronostratigrafica si estende tra 20,43 e 15,97 milioni di anni fa (Ma).\nIl Burdigaliano segue l'Aquitaniano e precede il Langhiano.\nEtimologia.\nIl suo nome deriva da \"Burdigala\", l'antico nome latino di Bordeaux, in Francia.Il Burdigaliano \u00e8 stato introdotto nella letteratura scientifica nel 1892 dal geologo francese Charles Dep\u00e9ret.\nDefinizioni e GSSP.\nLa base del Burdigaliano \u00e8 definita dalla prima comparsa dei foraminiferi planctonici della specie \"Globigerinoides altiaperturus\" e corrisponde al vertice della cronozona di polarit\u00e0 magnetica C6An.\nIl limite superiore del Burdigaliano \u00e8 dato dalla prima comparsa dei foraminiferi della specie \"Praeorbulina glomerosa\" e corrisponde alla sommit\u00e0 della cronozona magnetica C5Cn.1n.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato definito al 2010.\nEventi significativi.\nIntorno ai 20 milioni di anni fa si ha, in Africa, la presunta datazione dei fossili di Proconsul nyanzae.\nIntorno ai 18 milioni di anni fa si ha invece, sempre in Africa la presunta datazione dei fossili di Proconsul africanus, ritrovati a Rusinga Island nel Lago Victoria, in Kenya da Louis Leakey nel 1933 e dei fossili di Proconsul major possibile antenato diretto dell'Afropithecus, e quindi probabilmente dell'uomo."}
{"id": "1442045", "revid": "1884099", "url": "https://it.wikipedia.org/wiki?curid=1442045", "title": "San Giovanni del Pantano", "text": "San Giovanni del Pantano \u00e8 una frazione del comune di Perugia (PG).\nIl paese d\u00e0 il nome alla Strada statale 728 di Pantano, che permette il collegamento tra l'area a nord-est di Perugia e vicino a Magione, con l'alta Valle del Tevere, fino ad Umbertide, attraversando le colline che circondano il monte Tezio. La frazione si trova a 485 ed \u00e8 occupata da 83 abitanti.\nStoria.\nLo storico Ciatti fa risalire i primi insediamenti in questa zona all'epoca romana e pi\u00f9 precisamente al periodo dell'assedio apportato a Perugia da Augusto, tramite Lucio Antonio.\nNella localit\u00e0 nota come Antognolla venne costruito un insediamento religioso benedettino, probabilmente sin dal X secolo: nel 1174 essi risultavano guidati dall'abate Azzone. Pi\u00f9 tardi venne costruito un \"castello\" (prima \"villa\"), di cui si hanno notizie sin dal 1258: esso apparteneva al contado di Porta Sant'Angelo di Perugia.\nIl nome deriva da quello dei perugini Antognolla di Benazzone, che furono poi fatti conti del feudo di Antognolla (nel 1399, ad opera di Bonifacio IX).\nNel 1404 ospit\u00f2 i fuoriusciti da Perugia, mentre nel 1480 i Baglioni la ripresero con le armi.\nNel 1628 pass\u00f2 ai conti Oddi e nel 1836 al marchese Guglielmi.\nDurante il XX secolo il castello pass\u00f2 sotto il controllo della IFI degli Agnelli e poi ad una \"holding\" perugina, che la trasforma in un albergo di lusso.\nEconomia.\nGli aspetti legati all'agricoltura ed alla coltivazione boschiva sono assai importanti, cos\u00ec come il turismo di lusso, grazie alla presenza del golf di Antognolla.\nNegli anni '80 sono state fatte delle prospezioni petrolifere sui colli circostanti, che per\u00f2 non risultano attualmente sfruttate."}
{"id": "1442052", "revid": "1087849", "url": "https://it.wikipedia.org/wiki?curid=1442052", "title": "Pizzo della Croce", "text": "Il Pizzo della Croce, anche detto Monte Crocione, \u00e8 una montagna delle Prealpi Luganesi del Gruppo del Monte Generoso alta 1.491\u00a0m s.l.m. e collocata in Provincia di Como nel comune di Centro Valle Intelvi.\nDescrizione.\nIl suo profilo domina la Val d'Intelvi separandola dalla svizzera Valle di Muggio anche se il massiccio \u00e8 completamente in territorio italiano. In entrambi i suoi versanti \u00e8 boscoso nella sua parte inferiore ed erboso in quella superiore, \u00e8 quasi del tutto privo di zone rocciose tanto che la sua ascesa \u00e8 del tutto priva di difficolt\u00e0. Il sentiero pi\u00f9 rapido parte dalla Bocca d'Orimento ed in meno di mezzora porta alla cima.\nLa montagna nella sua accezione pi\u00f9 usata di Monte Crocione non va confusa con l'omonima cima situata a pochi chilometri in linea d'aria che rappresenta una minore elevazione del Monte di Tremezzo.\nSport Invernali.\nFino al 2005 erano presenti anche alcuni impianti di risalita per lo sci, ma data la limitata altitudine e l'assenza di un impianto di innevamento artificiale, il loro funzionamento era mediamente modesto ed in alcuni inverni addirittura nullo.\nLa stazione sciistica del Monte Crocione nacque nei primi anni Sessanta, con la costruzione degli skilift \"Bolla-Monte Crocione\", \"Bolla-Capanna Bruno\" e della manovia \"Baby\". Le prime stagioni videro un ottimo afflusso di clientela, tanto che a met\u00e0 degli anni Sessanta, il comprensorio venne ampliato verso l'Alpe d'Orimento, con la realizzazione dello skilift \"Alpe Grande-Pizzo d'Orimento\" e della manovia \"Baby Alpe Grande\". Gli sciatori potevano quindi contare su un comprensorio di oltre 15 chilometri di piste, tutte contornate da panorama.\nA partire dalla seconda met\u00e0 degli anni ottanta, il calo di presenze e soprattutto le sempre minori nevicate, determinarono l'inizio delle difficolt\u00e0 per la stazione sciistica. Vennero dismessi gli impianti dell'area dell'\"Alpe Grande\", il comprensorio sciistico, si ridueceva quindi a tre soli impianti. Negli anni Novanta, pur con un'apertura incostante, la stazione sciistica continu\u00f2 a vivere. Il definitivo declino si ebbe con l'avvento del terzo Millennio, quando il termine della \"vita tecnica\" degli impianti e l'impossibilit\u00e0 di rinnovarli, a causa di insufficienti risorse economiche, port\u00f2 ad una progressiva chiusura completa della stazione. Inizialmente venne dismesso il solo skilift \"Bolla-Monte Crocione\". Nel 2004 fu la volta dello skilift \"Bolla-Capanna Bruno\" ed infine nel 2005 anche la manovia \"Baby\" fu chiusa definitivamente.\nAttualmente gli impianti, in completo stato di abbandono, sono stati parzialmente smantellati e le possibilit\u00e0 di riattivarli in futuro sono pressoch\u00e9 nulle."}
{"id": "1442053", "revid": "41025", "url": "https://it.wikipedia.org/wiki?curid=1442053", "title": "S'hymnu sardu nazionale", "text": ""}
{"id": "1442055", "revid": "149587", "url": "https://it.wikipedia.org/wiki?curid=1442055", "title": "Cominetto", "text": ""}
{"id": "1442056", "revid": "1543377", "url": "https://it.wikipedia.org/wiki?curid=1442056", "title": "World Series of Poker 1979", "text": "Le World Series of Poker 1979 furono la decima edizione della manifestazione. Si tennero dall'11 al 27 maggio presso il casin\u00f2 Binion's Horseshoe di Las Vegas.\nIl vincitore del Main Event fu Hal Fowler, primo amatore a vincere le WSOP.\nMain Event.\nI partecipanti al Main Event furono 54. Ciascuno di essi pag\u00f2 un buy-in di 10.000 dollari.\nPer la prima volta nella storia delle WSOP un giocatore riusc\u00ec a chiudere una \"royal flush\" (scala reale massima) nel Main Event: a riuscirci fu Lakewood Louie, con una \"royal flush\" di quadri."}
{"id": "1442057", "revid": "767487", "url": "https://it.wikipedia.org/wiki?curid=1442057", "title": "Excess All Areas", "text": "Excess All Areas \u00e8 il terzo album degli Shy, pubblicato nel 1987 per l'etichetta discografica RCA/BMG Records."}
{"id": "1442064", "revid": "46291", "url": "https://it.wikipedia.org/wiki?curid=1442064", "title": "Sarracenia purpurea", "text": "Sarracenia purpurea \u00e8 una pianta carnivora della famiglia delle Sarraceniaceae.\nDescrizione.\nPianta con foglie modificate in ascidi simili a lunghi otri con la parte apicale trasformata in cappuccio. La trappola \u00e8 costituita dagli ascidi alti 10\u201330\u00a0cm, disposti a rosetta, di colore verde con striature rossastre che tendono a formare un colore rosso-porpora lucente. Per attirare le prede utilizza il nettare dal sapore dolciastro che viene prodotto soprattutto nel cappuccio dell'ascidio e nell'imboccatura. Il cappuccio \u00e8 piccolo e non copre l'imboccatura dell'ascidio il quale viene riempito di acqua piovana. Le prede dapprima cadono nell'ascidio, poi annegano e infine, decomponendosi nell'acqua, vengono digerite dalla pianta. A differenza di altre specie di Sarracenia la \"S. purpurea\" non rilascia enzimi per completare la digestione delle catture. Lo stelo che porta il fiore (scapo) raggiunge i 60\u00a0cm di altezza. I fiori sono globosi e di color rosso scuro.\nDistribuzione.\nLa sarracenia purpurea \u00e8 originaria dell'America del Nord e il suo areale si estende a nord sino alla zona dei Grandi Laghi ed nel sudest del Canada. Al di fuori del suo territorio di origine la sarracenia \u00e8 stata introdotta in alcuni paesi europei, ove si \u00e8 naturalizzata. Tra questi la Svizzera, ove esiste una popolazione nel massiccio alpino del Giura nota da oltre un secolo, in Irlanda, Gran Bretagna e Germania.\nColtivazione.\nPianta semplice da coltivare, non richiede terrario o serra. Come tutte le piante carnivore va annaffiata unicamente con acqua distillata o piovana o purificata a osmosi inversa, versando acqua nel sottovaso e non dall'alto. Durante il periodo di riposo invernale si elimina il sottovaso e il substrato deve essere leggermente umido. Se esposta in pieno sole per molte ore prende una colorazione rossastra dovuta allo sviluppo di antociani, altrimenti rimane verde con qualche venatura rossa."}
{"id": "1442066", "revid": "118031", "url": "https://it.wikipedia.org/wiki?curid=1442066", "title": "Kevin Grivois", "text": ""}
{"id": "1442067", "revid": "149587", "url": "https://it.wikipedia.org/wiki?curid=1442067", "title": "Kemmunett", "text": ""}
{"id": "1442072", "revid": "6923", "url": "https://it.wikipedia.org/wiki?curid=1442072", "title": "Linguatec", "text": "Linguatec Sprachtechnologien GmbH \u00e8 un fornitore di tecnologie linguistiche leader nel mercato ed \u00e8 specializzata nei settori di traduzione automatica, sintesi vocale e riconoscimento vocale; \u00e8 stata fondata a Monaco di Baviera nel 1996 e ha sede nel quartiere di Pasing.\nDivenne famosa per aver messo gratuitamente a disposizione risorse linguistiche sul web: il dizionario LinguaDict e il traduttore automatico di testi PT Online sono gestiti da Linguatec.\nL'azienda ha ricevuto molti riconoscimenti grazie agli innovativi prodotti offerti ed \u00e8 stata insignita per tre volte dell'European Information Society Technologies Prize, premio che viene assegnato dal 1995 per il contributo allo sviluppo di prodotti particolarmente innovativi nel settore informatico.\nIl sito web di Linguatec si \u00e8 arricchito di una nuova funzione di \"navigazione Internet senza barriere\". L'utente pu\u00f2 ascoltare le informazioni offerte dal servizio online Voice Reader Web, riprodotte con voce relativamente naturale in ciascuna lingua.\nComponenti centrali.\nPersonal Translator, disponibile in sette coppie linguistiche, offre traduzioni per target diversificati: dall'utente privato all'utilizzo professionale all'interno di una rete aziendale Intranet. Dizionari tecnici vengono inoltre messi a disposizione per ampliare le risorse terminologiche di base.\nIl programma di sintesi vocale Voice Reader offre una riproduzione con voce relativamente naturale in dodici lingue: tedesco, inglese britannico, inglese americano, francese, francese canadese, spagnolo, spagnolo messicano, italiano, olandese, portoghese, ceco, cinese.\nVoice Pro si basa sulla tecnologia ViaVoice di IBM. Esiste un software speciale rivolto a medici e studi legali."}
{"id": "1442074", "revid": "149587", "url": "https://it.wikipedia.org/wiki?curid=1442074", "title": "Filfla", "text": ""}
{"id": "1442077", "revid": "767487", "url": "https://it.wikipedia.org/wiki?curid=1442077", "title": "Misspent Youth", "text": "Misspent Youth \u00e8 il quarto album degli Shy, pubblicato nel 1989 per l'Etichetta discografica MCA Records."}
{"id": "1442079", "revid": "115751", "url": "https://it.wikipedia.org/wiki?curid=1442079", "title": "Kemmuna", "text": ""}
{"id": "1442083", "revid": "1745361", "url": "https://it.wikipedia.org/wiki?curid=1442083", "title": "Androclea", "text": "Nella mitologia greca, Androclea () era il nome di una delle figlie di Antipeno, l'altra era Alcide.\nNella mitologia.\nQuando Eracle si schier\u00f2 dalla parte dei tebani e dopo averli armati e preparati, si rivolse all'oracolo che gli profetizz\u00f2 la vittoria solo se la persona con i pi\u00f9 alti fasti di nascita del luogo avesse sacrificato la propria vita.\nA quel tempo non vi erano dubbi e la persona prescelta fu Antipeno, un discendente diretto di Sparta ma questi era un codardo ed indugiava con scuse sul suo destino di agnello sacrificale ed infine Androclea e sua sorella decisero di togliersi la vita al suo posto.\nIn seguito alla morte furono elette a gran voce dal popolo eroine nel tempio di Artemide.\nInterpretazione e realt\u00e0 storica.\nL'oracolo di Tebe era solito chiedere in sacrificio esseri umani per le sue profezie, sempre di stirpe nobile, in tal caso Androclea si sarebbe gettata dalla roccia insieme alla sorella, stessa sorte tocc\u00f2 alle figlie di Eretteo."}
{"id": "1442106", "revid": "1745361", "url": "https://it.wikipedia.org/wiki?curid=1442106", "title": "Ancuro", "text": "Nella mitologia greca, Ancuro era il nome di uno dei figli di Mida.\nIl mito.\nUn giorno vicino alla citt\u00e0 capitale del regno di Ancuro, si era aperto un piccolo baratro. Tale voragine lentamente si ampliava minacciando di travolgere e inghiottire la citt\u00e0 intera.\nAncuro volendo evitare il disastro che si stava preannunciando si rivolse all'oracolo.\nIl responso dell'oracolo.\nL'oracolo rispose che per richiudere tale orifizio bastava che il re ci gettasse quello che aveva di pi\u00f9 prezioso.\nAllora Ancuro inizi\u00f2 a gettargli dentro monete, oro e gioielli ma nulla, la voragine anzi si ingrandiva. Il re gett\u00f2 tutto quello di prezioso che aveva, ma l'abisso si parava innanzi a lui sempre minaccioso.\nAlla fine il sovrano perse pazienza e speranza e si gett\u00f2 nel vuoto. Subito dopo la voragine si rinchiuse su di lui."}
{"id": "1442108", "revid": "838137", "url": "https://it.wikipedia.org/wiki?curid=1442108", "title": "Denis-Simon de Marquemont", "text": "Biografia.\nNato da una famiglia della piccola aristocrazia francese, si addottor\u00f2 \"in utroque iure\" studiando presso le Universit\u00e0 di Parigi e Angers e venne avviato alla carriera ecclesiastica: ricevuta la tonsura, divenne segretario del vescovo di \u00c9vreux Jacques-Davy du Perron, ambasciatore di Francia presso la Santa Sede, e lo segu\u00ec a Roma; rimase in Italia come consigliere del nuovo ambasciatore francese, il duca di Lussemburgo.\nSacerdote dal 1603, fu uditore del tribunale della Rota Romana e poi ambasciatore permanente presso papa Paolo V: si occup\u00f2, tra l'altro, di negoziare il matrimonio di Enrico IV con Maria de' Medici.\nVenne eletto arcivescovo di Lione e ricevette la consacrazione l'11 novembre 1612 in San Luigi dei Francesi. Fu in stretti rapporti con il vescovo di Ginevra, Francesco di Sales, che dietro suo suggerimento modific\u00f2 le costituzioni delle Visitandine rendendole monache di clausura.\nNel concistoro del 19 gennaio 1626, quando de Marquemont era ormai affetto da un male incurabile, papa Urbano VIII lo cre\u00f2 cardinale prete del titolo di Santissima Trinit\u00e0 al Monte Pincio: mor\u00ec neanche un mese dopo e venne sepolto nella sua chiesa titolare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1442109", "revid": "21880", "url": "https://it.wikipedia.org/wiki?curid=1442109", "title": "Nepenthales", "text": "Nepenthales () \u00e8 un ordine di piante carnivore della sottoclasse Dilleniidae.\nTassonomia.\nIl sistema Cronquist assegna all'ordine Nepenthales tre famiglie:\nLa classificazione APG non riconosce questo taxon in quanto polifiletico ed assegna Droseraceae e Nepentaceae all'ordine Caryophyllales e Sarraceniaceae all'ordine Ericales."}
{"id": "1442112", "revid": "76069", "url": "https://it.wikipedia.org/wiki?curid=1442112", "title": "Farmington Hills, Michigan", "text": ""}
{"id": "1442115", "revid": "256896", "url": "https://it.wikipedia.org/wiki?curid=1442115", "title": "Canonici del Laterano", "text": ""}
{"id": "1442129", "revid": "869733", "url": "https://it.wikipedia.org/wiki?curid=1442129", "title": "John Titor", "text": "John Titor \u00e8 il nome utilizzato, tra il 2000 e il 2001, da un utente o pi\u00f9 utenti di vari forum ad accesso libero, dichiaratosi un soldato statunitense proveniente dall'anno 2036 e reclutato in un progetto governativo di viaggi nel tempo.\nNei suoi post, Titor ha dichiarato di essere stato inviato indietro nel tempo per recuperare da suo nonno un esemplare di computer IBM 5100; si sarebbe poi fermato per fare visita alla sua famiglia e al suo \"s\u00e9\" pi\u00f9 giovane negli anni a cavallo tra il XX e il XXI secolo. \nLa storia di John Titor \u00e8 diventata con il tempo una leggenda metropolitana piuttosto conosciuta sul web, successivamente discussa anche sui media tradizionali.\nStoria.\nIl primo post attribuibile a John Titor, con il nickname TimeTravel_0, apparve il 2 novembre 2000 sul forum del Time Travel Institute, un gruppo di appassionati di viaggi nel tempo; i messaggi proseguirono per oltre quattro mesi, fino all'ultimo datato 24 marzo 2001. Il nome John Titor non fu usato dall'utente fino al gennaio del 2001, quando TimeTravel_0 inizi\u00f2 a scrivere anche sul forum di una trasmissione radiofonica a tema pseudoscienza nota come \"Coast to Coast AM\".\nTitor dichiar\u00f2 di essere un soldato statunitense di Tampa (Florida) proveniente dall'anno 2036 e reclutato in un progetto governativo di viaggi nel tempo per recuperare un esemplare di computer IBM 5100, che a suo dire possedeva speciali capacit\u00e0 che non erano mai state rivelate da IBM. A suffragare la sua versione dei fatti, egli afferm\u00f2 che l'interpretazione del multiverso della fisica quantistica di Hugh Everett e John Wheeler fosse corretta, che nel 2004 sarebbe scoppiata una guerra civile negli Stati Uniti e nel 2009 una terza guerra mondiale con oltre tre miliardi di morti; nel suo ultimo post, datato 24 marzo 2001, annunci\u00f2 il suo ritorno nel 2036. La maggior parte dei messaggi di Titor sono andati perduti, mentre altri sono stati salvati e poi ricopiati su alcuni siti web, tra cui si segnala johntitor.com.\nIl 21 marzo 2004, sul forum del Time Travel Institute, apparve un nuovo utente dal nickname TimeTravel_1, il quale dichiar\u00f2 di essere tornato nell'attuale linea temporale per avvertire tutti della morte di John Titor. Il 30 marzo 2004 un uomo di nome Samson Rodriguez afferm\u00f2 di aver orchestrato uno scherzo e ammise che la vicenda di Titor era un falso.\nCritiche.\nVarie ricerche hanno accertato che nessun John Titor sia mai nato a Tampa nel 1998, al contrario di quanto egli aveva invece dichiarato.\nIl dottor Robert Brown, fisico all'Universit\u00e0 Duke di Durham (North Carolina), ha analizzato gli aspetti scientifici delle spiegazioni di Titor sui viaggi nel tempo e concluso che quanto descritto fosse impossibile sia nella teoria che nella pratica; Brown afferma che la storia di Titor plagiava dei vecchi romanzi di fantascienza come \"Addio, Babilonia\" e saggi come \"Iperspazio\" di Michio Kaku.\nSecondo il giornalista Paolo Attivissimo si sarebbe trattato di un'operazione di marketing finalizzata alla vendita di libri e gadget, mentre Hoax Hunter crede che Titor sia stato creato dai fratelli Larry Haber e John Haber, un avvocato specializzato in diritto dello spettacolo e un informatico.\nInfluenza culturale.\nUn personaggio immaginario basato su John Titor, Suzuha Amane, \u00e8 tra i protagonisti della serie \"Steins;Gate\"."}
{"id": "1442132", "revid": "111943205", "url": "https://it.wikipedia.org/wiki?curid=1442132", "title": "Cadamosto", "text": ""}
{"id": "1442133", "revid": "12290", "url": "https://it.wikipedia.org/wiki?curid=1442133", "title": "Talon (Smallville)", "text": ""}
{"id": "1442134", "revid": "1442080", "url": "https://it.wikipedia.org/wiki?curid=1442134", "title": "Vincenzo Selvaggi", "text": "Biografia.\nVincenzo Selvaggi nacque a San Marco Argentano il 6 febbraio 1823 da una nobile famiglia (quinto di sette figli del barone Giovanni Selvaggi e della nobildonna di Rende Rosina Vercillo).\nRimase presto orfano di entrambi i genitori e dai fratelli fu affidato alle cure dei padri del seminario diocesano di S. Marco Argentano, ove comp\u00ec (insoddisfatto) gli studi fino ai sedici anni. In seminario, nonostante egli fosse un allievo modello e brillante, non fu apprezzato, perch\u00e9 agli studi canonici di grammatica e teologia preferiva i classici e soprattutto gli autori moderni. Fu entusiasta dei \u201cLombardi alla prima crociata\u201d di Tommaso Grossi, e \u201cDei Sepolcri\u201d di Foscolo. \nA sedici anni, compiuti gli studi del seminario, si rec\u00f2 a frequentare a Napoli la facolt\u00e0 di Giurisprudenza, seguendo per\u00f2 con poca assiduit\u00e0 i \u00abCorsi\u00bb di Vincenzo Clausi. A Napoli, conobbe il pi\u00f9 anziano Domenico Mauro e incominci\u00f2 a frequentare il famoso ed antico \u00abCaff\u00e8 d'Italia\u00bb, luogo di incontro dei liberali napoletani. \nLa propaganda mazziniana infervorava i giovani e si andavano organizzando ovunque moti sovversivi, che avrebbero poi dovuto scoppiare in tutta l'Italia. Anche in Calabria Mazzini aveva costituito un \u00abComitato insurrezionale\u00bb, che aveva il compito di allertare il popolo calabrese. Pietro De Roberto, accordatosi con Domenico Mauro per il giorno e l'ora dell'insurrezione, prese accordi anche con Vincenzo Selvaggi ed altri, e, per non suscitare sospetti, con la scusa della caccia, scelse come punto di incontro un noto castagneto. L\u00ec fu stabilita ogni cosa, ma nonostante la preparazione la rivolta fall\u00ec e molti rivoltosi furono feriti, altri catturati, altri infine fucilati. \nI fratelli Bandiera, insieme ai loro compagni, arrivati troppo tardi in soccorso degli insorti calabresi, furono anch'essi catturati e fucilati nel Vallone di Rovito a Cosenza. Intanto, Vincenzo Selvaggi, gi\u00e0 schedato dalla polizia borbonica come mazziniano, liberale e rivoluzionario, appena giunto a S. Marco Argentano, ottenne l'incarico di docente di lettere italiane, latine e greche nel seminario diocesano di quella citt\u00e0. A Napoli, la cultura di Vincenzo Selvaggi trov\u00f2 il modo di arricchirsi, per la lettura diretta dei classici, che nel seminario gli era proibito approfondire (soprattutto Dante e Giambattista Vico). Inoltre, il suo animo si apriva al fascino delle dottrine romantiche che giungevano dalla Lombardia. Vincenzo Selvaggi rientr\u00f2 a S. Marco dopo il fallito tentativo di sommossa e, come si \u00e8 detto, ottenne l'insegnamento di lettere in quel seminario. \nNel periodo del suo ultimo soggiorno a S. Marco, il Selvaggi termin\u00f2 la composizione del suo dramma: \u201cIl Barone di Vallescura\u201d, che \u00e8 considerato come un grido di libert\u00e0 contro la tirannia del governo borbonico. Il Selvaggi scrisse dei saggi critici sul Monti, sul Manzoni, sulla \"Sambucina\" del Padula, sulla \u201cCorona di chiodi\u201c del Valentini. Perse il fratello maggiore Baldasarre, perse il padre e subito dopo la madre e (nell'ottobre 1843) anche la sorella Maria Beatrice, che aveva preso i voti religiosi, con il nome di Suor Clarice. \nLa notte del 16 settembre 1845 il poeta, a 22 anni, mor\u00ec prematuramente (di tisi) e la sua salma fu tumulata nella chiesa dei padri Riformati in S. Marco Argentano.\n\u00abOh, finch\u00e9 il cielo guarderan quest'occhi, \nsempre nobil sar\u00f2, fosse la vita\ntutta un montar per disastrosi rocchi.\u00bb\n\"Reminiscenze di Velindo in una notte insonne\""}
{"id": "1442136", "revid": "2225", "url": "https://it.wikipedia.org/wiki?curid=1442136", "title": "The Darjeeling Limited", "text": ""}
{"id": "1442137", "revid": "767487", "url": "https://it.wikipedia.org/wiki?curid=1442137", "title": "Back from the Dead (Waysted)", "text": "Back From The Dead \u00e8 il quinto album dei Waysted, uscito nel 2004 per l'Etichetta discografica Majestic Rock Records."}
{"id": "1442141", "revid": "67875", "url": "https://it.wikipedia.org/wiki?curid=1442141", "title": "Djibouti", "text": ""}
{"id": "1442142", "revid": "1318658", "url": "https://it.wikipedia.org/wiki?curid=1442142", "title": "Greco (Milano)", "text": "Greco (\"Grech\" in dialetto locale, : ) \u00e8 un quartiere di Milano posto nell'area nord-orientale della citt\u00e0, e appartenente al Municipio 2.\nStoria.\nOrigini romane.\nUna suggestiva ipotesi ricondurrebbe il nome a uno stanziamento di greci ai tempi di Giulio Cesare, attestato da fonti antiche. Un'altra ipotesi tende a derivare il toponimo dalla collocazione del quartiere a nord-est rispetto a Milano. Tuttavia l'idea pi\u00f9 accreditata ricava l'origine del nome dalla famiglia \"Greco\", vassalla del monastero di san Simpliciano ed esistita sino al 1147.\nComune autonomo.\nAnticamente comune autonomo di origine medievale (\"Greco Milanese\"), su volere dell'imperatrice Maria Teresa divenne frazione di Segnano nel 1753, seguendone le sorti. Nel 1863 il comune di Segnano mut\u00f2 nome in \"Greco Milanese\", con Greco come capoluogo. Nel 1904 l'amministrazione comunale grechese cedette alle pressioni di quella milanese onde addivenire ad una revisione di confine a favore del capoluogo, che pot\u00e9 cos\u00ec completare la costruzione della circonvallazione prevista dal piano Beruto come nuovo limite dell'espansa citt\u00e0 meneghina. Tra le aree cedute rientrarono il piazzale Loreto e la zona della futura stazione Centrale.\nCome dieci altri comuni anche Greco, che in sessant'anni dall'unit\u00e0 d'Italia era letteralmente decuplicato passato da duemila a ventimila abitanti, fu annesso definitivamente a Milano nel 1923.\nSviluppi immobiliari.\nLa stazione di Greco Pirelli porta questo nome perch\u00e9 all'epoca della costruzione, avvenuta nel 1914, si trovava nel territorio comunale di Greco presso le fabbriche \"Pirelli\", dove oggi sorge in prossimit\u00e0 dei confini del quartiere di Segnano il nuovo quartiere Bicocca e il relativo ateneo.\nSociet\u00e0.\nIstituzioni, enti e associazioni.\nNel centro del quartiere di Greco, si trova il Refettorio ambrosiano, un luogo aperto in occasione di Expo Milano per sfamare persone in difficolt\u00e0.\nCultura.\nCinema.\nGreco \u00e8 stata set cinematografico e televisivo per alcune produzioni:\nCitazione ne I Promessi Sposi.\nNel capitolo 33, che descrive il ritorno di Renzo nella Milano colpita dalla peste, alla ricerca di Lucia, Renzo arriva di sera a Greco, dopo esser passato per Monza, e vi passer\u00e0 la notte al riparo sotto un portico di una cascina, la Cassina de' Pomm sopra un mucchio di fieno raccolto. Da qui la mattina muover\u00e0 per Milano.\nGeografia antropica.\nAltre localit\u00e0.\nCassina de' Pomm.\n\"Cassina de' Pomm\" (: , \"cascina delle mele\" in lingua italiana) \u00e8 un quartiere compreso all'interno di Greco, che si sviluppa a sud di questo. Prende il nome dall'omonima cascina, situata in via Melchiorre Gioia, lungo il Naviglio della Martesana, che risale al XV secolo. La cassina de' Pomm faceva parte di un articolato sistema di terreni destinato alla coltivazione di frutteti di mele (da cui deriva il nome della cascina) che fu voluto da Francesco Sforza nel XV secolo. Realizzata nel XV secolo contestualmente alla piantumazione dei frutteti di mele, ampliata nel XVI secolo con la costruzione dell'ala padronale e restaurata nel corso XVIII secolo con la trasformazione in albergo, \u00e8 tra le pi\u00f9 antiche cascine rimaste intatte della citt\u00e0.\nPonte Seveso.\n\"Ponte Seveso\" (\"Pont Seves\" in dialetto milanese, : ) \u00e8 un quartiere compreso all'interno di Greco, che si sviluppa a sud di esso.\nInfrastrutture e trasporti.\nIl quartiere di Greco \u00e8 lambito a sud dalla circonvallazione esterna (viale Lunigiana e viale Brianza), a est dal viale Monza ed \u00e8 attraversato dalla via Emilio de Marchi, la prosecuzione via Melchiorre Gioia.\nNel quartiere \u00e8 presente una stazione della linea M1 della metropolitana di Milano, Rovereto, che si trova presso la localit\u00e0 un tempo chiamata Molinetto di Greco; le stazioni di Pasteur e Loreto ricadono nel territorio storicamente parte del comune di Greco Milanese, bench\u00e9 oggi il quartiere di Loreto venga considerato quartiere a s\u00e9 stante. Anche la stazione di Greco Pirelli ricade in un territorio che era storicamente parte del comune: tale stazione si trova nel territorio dell'antico comune di Segnano, comune che \u00e8 stato fuso con Greco nel 1863; al giorno d'oggi, comunque, tale stazione viene considerata erroneamente parte del quartiere della Bicocca.\nVarie linee di autobus e tram, gestite da ATM, collegano Greco ai quartieri limitrofi e il centro di Milano."}
{"id": "1442152", "revid": "187", "url": "https://it.wikipedia.org/wiki?curid=1442152", "title": "Shabdrung Ngawang Namgya", "text": ""}
{"id": "1442153", "revid": "33277", "url": "https://it.wikipedia.org/wiki?curid=1442153", "title": "Canonici della Santa Croce", "text": ""}
{"id": "1442154", "revid": "124343030", "url": "https://it.wikipedia.org/wiki?curid=1442154", "title": "Francesco Merli", "text": "Biografia.\nStudia a Milano, debuttando poi al Teatro alla Scala nel 1916, nel ruolo di Alvaro nel \"Fernando Cortez\" di Gaspare Spontini. Il 12 settembre 1918 \u00e8 Elisero nella prima di \"Mo\u00efse et Pharaon\" di Rossini diretto da Tullio Serafin con Nazzareno De Angelis ed in dicembre canta nella prima assoluta di \"Urania\" di Alberto Favara alla Scala.\nNel 1919 al Teatro San Carlo di Napoli diretto da Leopoldo Mugnone \u00e8 Luigi ne \"Il tabarro\" con Domenico Viglione Borghese e Rinuccio in Gianni Schicchi con Gilda Dalla Rizza e Viglione Borghese ed al Teatro Comunale di Bologna Paolo in \"Francesca da Rimini (Zandonai)\" diretto da Serafin con Giuseppe Nessi, nel 1920 Walter von Stolzing ne \"I maestri cantori di Norimberga\" diretto da Serafin con Maria Zamboni, Ernesto Badini ed Enrico Molinari al Teatro Regio di Torino e nel 1921 a Bologna Walter in \"Loreley\" diretto da Serafin ed al Teatro Regio di Parma Enzo ne \"La Gioconda\" con Giannina Arangi-Lombardi.\nSi \u00e8 esibito in molti teatri europei e americani, tra cui il Covent Garden di Londra, dove \u00e8 stato il primo interprete di Calaf nella \"Turandot\" di Giacomo Puccini, compiendo anche tourn\u00e9e in Belgio e in Australia.\nHa cantato stabilmente nell'ambito della stagione lirica del Teatro alla Scala ed in quella del Teatro dell'Opera di Roma, dove negli anni trenta del XX secolo \u00e8 stato celebre nelle parti di Otello, Dick Johnson (\"La fanciulla del West\"), Sansone e Don Jos\u00e8 (\"Carmen\").\nHa cantato al Metropolitan di New York quattro opere (Aida, Lucia di Lammermoor, Simon Boccanegra e Madama Butterfly) nel 1932, a fianco di illustri artisti come Lily Pons, Giuseppe De Luca, Ezio Pinza, Lawrence Tibbett (Simone e Amonasro). Il 20 marzo 1932 cant\u00f2 \"Ah si ben mio... Di quella pira\", a conclusione di un concerto di beneficenza tenutosi al Met, a fianco di Georges Thill, tenore gi\u00e0 affermato ed acclamato in tutto il mondo. Il giovane Merli fu molto apprezzato, tanto che fu invitato a prendere parte ad un altro concerto di gala il 10 aprile dello stesso anno, insieme a Lauritz Melchior, specializzato tenore wagneriano, dotato di una voce molto potente.\nMerli cant\u00f2 insieme al mezzosoprano Dreda Aves il duetto dell'Aida \"Gi\u00e0 i sacerdoti adunasi\" e l'aria dalla Forza del Destino \"O tu che in seno agl'angeli\". Nello stesso concerto si esib\u00ec anche Lily Pons in tre brani di virtuosismo.\nIl ruolo che per\u00f2 dette pi\u00f9 fama al tenore Merli fu indubbiamente l'Otello di Giuseppe Verdi, interpretazione sontuosa e storicamente importante perch\u00e9 dette poi l'ispirazione ai successivi grandi Mario del Monaco e Pl\u00e1cido Domingo. Fu interprete di questo ruolo in tantissimi teatri del mondo, offrendo una sua ultima esecuzione di Otello a Trieste nel 1946, in forma di concerto, nel trentennale della sua carriera.\nDiscografia - Dischi 78 giri Columbia.\n\"Dischi doppi\"\nE l'opera completa:\nDiscografia - Dischi 33 giri e CD.\nMonografia:\nFrancesco Merli - Serie rosa - Lebendige Vergangenheit Vol.1 e Vol.2- Mono, AAD(2 CD) - .\nSue registrazioni inoltre figurano in diverse raccolte di cantanti storici (Le introvables Verdian della EMI, 24 Nessun dorma della Bongiovanni, ed altre)."}
{"id": "1442155", "revid": "74173", "url": "https://it.wikipedia.org/wiki?curid=1442155", "title": "Storia del Bhutan", "text": "La storia del Bhutan affonda le sue radici pi\u00f9 profonde nella mitologia. Alcune costruzioni sembrano suggerire che i primi insediamenti fissi nella regione risalgano addirittura al XXI secolo a.C. Secondo una leggenda, intorno al VII secolo a.C. la zona fu governata da Sangaldip, un re di Cooch Behar, ma non si conosce molto sul periodo antecedente all'introduzione del Buddhismo tibetano nel IX secolo, quando i disordini in Tibet costrinsero molti monaci a fuggire in Bhutan. Nel XII secolo, fu fondata la scuola Drukpa, ancora oggi forma dominante del Buddhismo in Bhutan. La storia politica del paese \u00e8 intimamente legata alla sua storia religiosa e ai rapporti tra le varie scuole monastiche e i monasteri.\nIl Bhutan appartiene alla cerchia ristretta dei paesi che sono stati sempre indipendenti nel corso della loro storia, mai conquistati, occupati o governati da un potere esterno (nonostante uno status tributario nominale occasionale). Nonostante alcuni storici sostengano che abbia fatto parte del Regno di Kamarupa o dell'Impero tibetano tra il VII e il IX secolo, mancano prove certe. Dai documenti storici attualmente conosciuti e ritenuti affidabili, infatti, emerge con chiarezza il fatto che il Bhutan ha continuamente difeso la propria sovranit\u00e0 con successo.\nIl consolidamento della sovranit\u00e0 bhutanese avvenne nel 1616 quando Ngawang Namgyal, un lama del Tibet occidentale onorato del titolo di \"Shabdrung\", respinse tre invasioni tibetane, riappacific\u00f2 scuole religiose rivali, codific\u00f2 un complesso sistema di leggi noto come \"Tsa Yig\", e si impose come sovrano su un sistema di amministratori ecclesiastici e civili. Dopo la sua morte, lotte intestine e guerre civili hanno eroso il potere dello Shabdrung per i successivi 200 anni. Nel 1885 Ugyen Wangchuck fu in grado di consolidare il potere e inizi\u00f2 a coltivare legami pi\u00f9 stretti con gli inglesi nel subcontinente.\nNel 1907, Ugyen Wangchuck fu eletto come sovrano ereditario del Bhutan e incoronato il 17 dicembre dello stesso anno in qualit\u00e0 di Druk Gyalpo (Re Drago). Tre anni dopo, il re Ugyen e gli inglesi siglarono il trattato di Punakha, in cui si prevedeva che l'India britannica non interferisse negli affari interni del Bhutan a patto di concordare con la medesima il modo di gestire le relazioni con l'estero. Quando l'India ottenne l'indipendenza nel 1947, il nuovo governo indiano riconobbe il Bhutan come paese indipendente. Nel 1949 l'India e il Bhutan firmarono il Trattato di Pace e Amicizia, che prevedeva che l'India non interferisse negli affari interni del Bhutan, ma guidasse la sua politica estera. Guidato dal 1952 dal re modernizzatore Jigme Dorji Wangchuck, il Bhutan inizi\u00f2 lentamente a uscire dal suo isolamento e inizi\u00f2 un programma di sviluppo pianificato. Nel giro di un ventennio furono istituite l'Assemblea Nazionale, la Royal Bhutan Army e la Corte Reale di Giustizia, insieme a un nuovo codice di leggi. Il Bhutan divenne membro delle Nazioni Unite nel 1971.\nNel 1972, Jigme Singye Wangchuck sal\u00ec al trono all'et\u00e0 di 16 anni. Nel corso del suo mandato egli ha dato grande importanza ad un'educazione pi\u00f9 moderna, al decentramento amministrativo, allo sviluppo dell'energia idroelettrica e del turismo e al miglioramento della vita nelle comunit\u00e0 rurali. Tuttavia, il motivo principale per cui egli \u00e8 noto a livello mondiale risiede probabilmente nel tentativo di misurare la \"felicit\u00e0 interna lorda\". Questa specie di indicatore nasce sulla base del pensiero del sovrano, il quale si \u00e8 sempre detto consapevole che lo sviluppo non include solo degli obiettivi economici, ma ha un fine molto pi\u00f9 ampio. Soddisfatto del processo di democratizzazione in transizione del Bhutan, egli ha abdicato nel dicembre 2006, senza aspettare la promulgazione della nuova costituzione nel 2008. Suo figlio, Jigme Khesar Namgyel Wangchuck, \u00e8 diventato re dopo la sua abdicazione.\nPreistoria.\nAlcuni oggetti di et\u00e0 neolitica trovati in Bhutan indicano che la regione \u00e8 abitata da almeno 11.000 anni. I primi abitanti del Bhutan e delle vicine aree himalayane dell'Asia meridionale avrebbero avuto contatti con la civilt\u00e0 della valle dell'Indo.\nOrigini e primi insediamenti (600-1616).\nVariazioni delle parole sanscrite \"Bhota-ant\" (fine di Bhot) o \"Bhu-uttan\" (altopiano) sono state suggerite dagli storici come origini del nome Bhutan, entrato nell'uso comune all'estero a partire dal tardo XIX secolo, mentre in Bhutan il nome \u00e8 usato ancora oggi solo nella corrispondenza in inglese. I bhutanesi si riferiscono al loro stesso paese chiamandolo dal XVII secolo \"Drukyul\", cio\u00e8 \"paese dei Drukpa\", un riferimento alla scuola buddhista dominante del paese, ma anche al suo simbolo per eccellenza. \"Drukpa\", infatti, vuol dire \"popolo del drago\".\nAlcuni studiosi ritengono che prima del VII secolo gli abitanti fossero feroci aborigeni di montagna, i Monpa, che non appartenevano n\u00e9 all'etnia tibetana n\u00e9 a quella mongola, che in seguito invasero il nord del Bhutan. Queste popolazioni primitive praticavano una religione sciamanica, in cui si enfatizzava il culto della natura e l'esistenza di spiriti buoni e cattivi. Durante l'ultima parte di questo periodo, leggende storiche riferiscono che il potente re di Monyul invase la regione delle Dooar, sottomettendo i territori dei moderni stati indiani dell'Assam, del Bengala occidentale e del Bihar, arrivando ai confini meridionali dell'attuale Bhutan.\nL'arrivo del buddhismo.\nIl buddhismo fu introdotto per la prima volta in Bhutan nel VII secolo. Il re tibetano Songtsen Gampo (627-649) dopo la sua conversione alla nuova religione ordin\u00f2 la costruzione di due templi buddhisti, a Bumthang e a Kyichu (vicino a Paro). Tuttavia, fu solo con Sindhu R\u0101ja, un re indiano in esilio a Bumthang, che il buddhismo inizi\u00f2 a diffondersi circa un secolo dopo nel paese.\nIl buddhismo rimpiazz\u00f2 ma non elimin\u00f2 le antiche pratiche della religione B\u00f6n, diffuse in tutta l'area himalayana. Al contrario, il buddhismo accolse alcune delle pratiche preesistenti, favorendo anche un clima distensivo tra i vecchi e i nuovi seguaci. Mentre il paese si sviluppava nelle sue numerose valli fertili, la nuova religione matur\u00f2 e divenne un elemento unificante. \u00c8 proprio la letteratura buddhista di quell'epoca a fornire le prime testimonianze certe sulla storia del Bhutan.\nNel 747, un santo buddista, Padmasambhava (conosciuto in Bhutan come Guru Rimpoche e talvolta chiamato il Secondo Buddha), giunse in Bhutan dall'India su invito di uno dei numerosi re locali. Dopo aver sottomesso in segreto otto classi di demoni e aver convertito il re, Guru Rimpoche si trasfer\u00ec in Tibet. Al suo ritorno, egli favor\u00ec la costruzione di nuovi monasteri nella valle di Paro e fece di Bumthang il suo quartier generale. Secondo la tradizione, fond\u00f2 la setta Nyingma - anche conosciuta come \"vecchia setta\" o setta dei Cappelli Rossi - del Buddhismo Mah\u0101y\u0101na, che in quel periodo divenne la religione dominante in Bhutan. Guru Rimpoche \u00e8 ancora oggi tenuto in altissima considerazione in qualit\u00e0 di protettore nazionale e rivelatore dei tantra, manuali che descrivono forme di devozione all'energia naturale. Da Padmasambhava in poi, l'influenza indiana \u00e8 stata crescente e incontrastata fino all'arrivo delle migrazioni tibetane, che hanno introdotti nuovi elementi culturali e religiosi.\nNon ci fu un governo centrale durante questo periodo. Invece, dai primi anni del IX secolo iniziarono a svilupparsi piccole monarchie indipendenti. Ciascuna era governata da un \"deb\" (re), e gran parte di questi sovrani rivendicava origini divine. Il regno di Bumthang era di gran lunga il pi\u00f9 importante tra tutti. Nel frattempo, i monaci buddhisti tibetani avevano introdotto la loro corrente religiosa nel paese, aiutati dalle truppe mongo-tibetane che stavano lentamente popolando le valli.\nLa rivalit\u00e0 tra le sette.\nGi\u00e0 agli inizi del X secolo lo sviluppo politico del Bhutan risultava pesantemente influenzato dalle sue sorti religiose. Dopo un periodo di declino per il buddhismo in Tibet nell'XI secolo, emersero contese tra diverse sette e scuole. I signori mongoli del Tibet e del Bhutan gestirono un gran numero di sette fino al loro declino politico nel XIV secolo. A quel tempo, la scuola Gelug o \"dei Cappelli Gialli\", dopo un periodo di anarchia in Tibet, divenne una potente forza che port\u00f2 alla fuga in Bhutan di numerosi monaci di varie minoranze opposte. Tra questi monaci vi era il fondatore del sottogruppo Lhapa della scuola Kargyu, a cui \u00e8 stata attribuita l'introduzione dell'architettura di monasteri noti come dzong. Sebbene la setta Lhapa fosse stata sconfitta dalla setta Drukpa - anch'essa parte della scuola Kargyu ma guidata dal monaco tibetano Phajo Drugom Zhigpo - continu\u00f2 a fare proselitismo fino al XVII secolo. Il Drukpa si diffuse in tutto il Bhutan e alla fine divenne la forma dominante di pratica religiosa.\nGoverno teocratico (1616-1907).\nSconfitta delle invasioni tibetane (1616-1651).\nNel XVII secolo fu istituito un governo teocratico indipendente dall'influenza politica tibetana. Questo fu il momento in cui il Bhutan moderno inizi\u00f2 a prendere forma. Il governo teocratico fu fondato da un monaco drukpa espatriato, Ngawang Namgyal, che arriv\u00f2 in Bhutan nel 1616 in cerca della libert\u00e0 dal dominio della setta Gelug guidata dal Dalai Lama a Lhasa. Dopo una serie di vittorie ai danni dei capi delle sottosette rivali e degli invasori tibetani, Ngawang Namgyal guadagn\u00f2 il titolo onorifico di \"Shabdrung\", diventando il leader temporale e spirituale del Bhutan. Considerato come la prima grande figura storica del Bhutan, egli un\u00ec i capi delle potenti famiglie bhutanesi in un unico paese chiamato Drukyul. Promulg\u00f2 quindi un nuovo codice di leggi e realizz\u00f2 una rete di dzong inespugnabili, un sistema che contribu\u00ec a ridurre i signori locali sotto il controllo di un'autorit\u00e0 centrale rafforzando al tempo stesso i confini esterni del paese. Molti dzong costruiti all'epoca sono ancora oggi perfettamente in funzione.\nDurante la prima guerra con il Tibet, nel 1627, i gesuiti portoghesi Est\u00eav\u00e3o Cacella e Jo\u00e3o Cabral furono i primi europei a visitare il Bhutan. In viaggio verso il Tibet, questi incontrarono Ngawang Namgyal, gli regalarono armi da fuoco, polvere nera e un telescopio, e offrirono inoltre i loro servizi nella guerra contro il Tibet, ma lo Shabdrung declin\u00f2 l'offerta. Dopo un soggiorno di quasi otto mesi, Cacella scrisse una lunga lettera dal monastero di Chagri in cui riportava ogni dettaglio del suo viaggio. Questo \u00e8 ancora oggi uno dei pochi documenti in cui si parla dello Shabdrung.\nLe armate tibetane tentarono di invadere il Bhutan intorno al 1629, nel 1631 e ancora nel 1639, sperando di limitare la popolarit\u00e0 di Ngawang Namgyal prima che questa si diffondesse. Nel 1634 Ngawang Namgyal sconfisse l'esercito di Karma Tenkyong nella battaglia dei Cinque Lama. Le invasioni furono vanificate, e la setta Drukpa svilupp\u00f2 una forte presenza nel Bhutan occidentale e centrale, lasciando a Ngawang Namgyal il ruolo di guida suprema.\nTuttavia, i problemi del Bhutan non erano ancora finiti. Nel 1643, l'alleanza mongo-tibetana cerc\u00f2 di raggiungere e sopprimere i rifugiati Nyingma fuggiti in Bhutan, Sikkim e Nepal. I mongoli avevano preso il controllo del potere religioso e civile in Tibet negli anni 1630 e imposero il Gelug come religione di Stato. I rivali bhutanesi di Ngawang Namgyal cercarono di favorire l'invasione mongola, ma questa fu respinta nelle umide pianure del sud del paese. Nel 1647 un ulteriore tentativo di invasione, stavolta di matrice tibetana, fall\u00ec sul nascere.\nDurante il governo di Ngawang Namgyal, l'amministrazione comprendeva un corpo monastico di stato con un capo eletto, lo Je Khenpo, e un governo civile teocratico guidato dal Druk Desi (noto anche come \"Deb Raja\" nelle fonti occidentali). Il Druk Desi era o un monaco o un membro del laicato - di solito il secondo a partire dal XIX secolo; era eletto per un mandato di tre anni, inizialmente da un consiglio monastico e successivamente dal Consiglio di Stato (\"Lhengye Tshokdu\"). Il Consiglio di Stato era un organo amministrativo centrale che comprendeva governanti regionali, i ciambellani dello Shabdrung e il Druk Desi. Col tempo, il Druk Desi pass\u00f2 sotto il controllo politico della fazione pi\u00f9 potente degli amministratori regionali del Consiglio di Stato. Lo Shabdrung divenne il capo dello stato e l'autorit\u00e0 suprema nelle questioni religiose e civili. La sede del governo era a Thimphu, sito di uno dzong del XIII secolo, in primavera, estate e autunno. La capitale invernale era invece lo dzong di Punakha, situato a nord-est di Thimphu e fondato nel 1527. Il regno era diviso in tre regioni (est, centro e ovest), ognuna guidata da un governatore detto \"penlop\" che viveva in uno dzong particolarmente importante. Ogni regione era divisa in pi\u00f9 distretti, e ogni distretto era governato da un ufficiale detto \"dzongpen\" che viveva invece in uno dzong di minore importanza. Generalmente, i penlop erano anche esattori delle tasse, giudici, comandanti militari e procuratori per il governo centrale. Le loro maggiori entrate provenivano dal commercio tra il Tibet e l'India e dalle tasse sulla terra.\nIl governo di Ngawang Namgyal fu caratterizzato anche dall'approvazione di un corpus di leggi chiamato \"Tsa Yig\", che descriveva il regime spirituale e civile e forniva le leggi per l'amministrazione del governo e per la condotta sociale e morale. I doveri e le virt\u00f9 inerenti al Dharma buddhista (legge religiosa) giocarono un ruolo importante nel successivo codice giuridico rimasto in vigore fino agli anni 1960.\nIl post-Namgyal e i conflitti con Sikkim e Tibet (1651-1728).\nPer impedire la disgregazione del Bhutan, la morte di Ngawang Namgyal nel 1651 fu tenuta segreta per cinquantaquattro anni. Inizialmente, si disse che Ngawang Namgyal fosse andato in ritiro religioso, una pratica piuttosto comune nelle regioni himalayane all'epoca. Durante il periodo del presunto ritiro di Ngawang Namgyal, i funzionari continuarono ad essere scelti nel suo nome.\nA succedergli furono il figlio e il fratellastro, rispettivamente nel 1651 e nel 1680. Entrambi arrivarono al potere ancora minorenni e pertanto agivano inizialmente sotto il controllo di reggenti religiosi e civili e raramente esercitavano l'autorit\u00e0 nel proprio nome. Quando divenne impossibile continuare a nascondere la morte di Namgyal, per ulteriore continuit\u00e0 di potere, il concetto di reincarnazione multipla del primo Shabdrung - nella forma del suo corpo, del suo discorso e della sua mente - fu invocato dallo Je Khenpo e dal Druk Desi per mantenere il potere che avevano maturato attraverso il doppio sistema di governo. L'ultima persona riconosciuta come la reincarnazione corporea di Ngawang Namgyal mor\u00ec a met\u00e0 del XVIII secolo, ma le reincarnazioni della parola e della mente, incarnate da individui che aderirono alla posizione di Shabdrung Rinpoche, furono riconosciute all'inizio del XX secolo. Il potere della religione di Stato \u00e8 aumentato anche con un nuovo codice monastico che \u00e8 rimasto in vigore fino ai primi anni 1990: l'adesione obbligatoria alla vita monastica di almeno un figlio di una famiglia con tre o pi\u00f9 figli fu introdotta proprio alla fine del XVII secolo. Col tempo, tuttavia, il Consiglio di Stato divenne sempre pi\u00f9 laico come il successivo Druk Desi, il penlop e lo dzongpon, e intense rivalit\u00e0 si svilupparono tra i penlop di Trongsa e Paro e gli dzongpon di Punakha, Thimphu e Wangdue Phodrang.\nDurante il primo periodo di successione e un ulteriore consolidamento interno sotto il governo del Druk Desi, ci fu un conflitto con il Tibet e il Sikkim. L'opposizione interna al governo centrale favor\u00ec le aperture degli oppositori del Druk Desi al Tibet e al Sikkim. Negli anni 1680, il Bhutan invase il Sikkim per catturare di un signore locale ribelle. Nel 1700, il Bhutan invase di nuovo il Sikkim e nel 1714 le truppe tibetane, aiutate dalla Mongolia, invasero il Bhutan senza riuscire a ottenerne il controllo.\nAvamposti occidentali.\nDurante il XVII secolo, il Bhutan mantenne strette relazioni con il Ladakh e lo sostenne nella sua guerra del 1684 con il Tibet. Il Ladakh aveva precedentemente concesso al Bhutan diverse enclavi vicino al monte Kailash nel Tibet occidentale; si trattava per lo pi\u00f9 di monasteri della setta Drukpa e quindi cadevano sotto l'autorit\u00e0 dello Je Khenpo e dello Shabdrung. Queste enclavi rimasero sotto il controllo bhutanese anche dopo che il resto del Tibet occidentale pass\u00f2 sotto il controllo del Dalai Lama e della setta Gelugpa. Solo nel 1959 il Bhutan perse queste enclavi in seguito all'invasione cinese del Tibet. Oltre a questi avamposti in Tibet, il Bhutan controll\u00f2 per un certo periodo feudi monastici in Ladakh, Zanskar e Lahaul (ora parte dell'India), cos\u00ec come a Lo Manthang e Dolpo (ora parte del Nepal).\nL'influenza sul principato di Cooch Behar (1728-1772).\nNonostante il fallimento delle invasioni straniere, il sistema politico interno rimase instabile. Le rivalit\u00e0 regionali contribuirono alla graduale disintegrazione del Bhutan nel momento in cui arrivarono i primi agenti britannici.\nAll'inizio del XVIII secolo, il Bhutan era riuscito ad acquisire il controllo del principato di Cooch Behar. Il raja di Cooch Behar aveva cercato assistenza dal Bhutan contro i Moghul nel 1730, ma questo favor\u00ec l'insorgere di un'influenza bhutanese sul principato. Verso la met\u00e0 degli anni 1760, Thimphu considerava Cooch Behar la sua dipendenza, collocando l\u00ec una forza di guarnigione e dirigendone l'amministrazione civile. Quando il Druk Desi ordin\u00f2 l'invasione del Sikkim nel 1770, le forze di Cooch Behar si unirono a quelle bhutanesi nell'offensiva. Tuttavia, due anni dopo, nel corso di una disputa per la successione al trono di Cooch Behar, il candidato proposto dal Druk Desi fu contrastato da un rivale che chiese l'intervento delle truppe britanniche. Poco dopo, Cooch Behar divenne una dipendenza della Compagnia britannica delle Indie orientali.\nI difficili rapporti con i britannici (1772-1906).\nIn seguito ad un accordo del principato con gli inglesi, una forza di spedizione britannica cacci\u00f2 la guarnigione bhutanese da Cooch Behar e invase il Bhutan sul finire del 1772. Il Druk Desi si rivolse a Lhasa chiedendo aiuto al Panchen Lama, che all'epoca serviva come reggente per il giovane Dalai Lama. In corrispondenza con il governatore generale dell'India britannica, tuttavia, il Panchen Lama neg\u00f2 invece la propria assistenza e anzi torn\u00f2 ad avere rivendicazioni territoriali sul Bhutan.\nNon riuscendo a ricevere l'aiuto sperato dal Tibet, il Druk Desi firm\u00f2 un trattato di pace con la Compagnia Britannica delle Indie Orientali il 25 aprile 1774. Il Bhutan accett\u00f2 di tornare ai confini precedenti al 1730, pagando un tributo simbolico di cinque cavalli ai britannici e permettendogli di raccogliere legname all'interno del proprio territorio. Altre missioni inglesi nel paese furono effettuate nel 1776, nel 1777 e nel 1783, la qual cosa permise l'apertura di nuove rotte commerciali tra l'India britannica, il Bhutan e, per un breve periodo, il Tibet. Nel 1784, gli inglesi chiesero al Bhutan di rivedere anche i confini nella zona delle Dooar, e anche in questo caso il piccolo stato himalayano dovette accettare malvolentieri le richieste del nuovo vicino. Nonostante i contatti con il Regno Unito non fossero diretti, ormai gli inglesi erano diventati la principale minaccia per la stabilit\u00e0 del Bhutan, superando lo storico nemico tibetano.\nLe dispute di confine finirono ben presto col minare la serenit\u00e0 delle relazioni anglo-bhutanesi. Per riconciliare le rispettive posizioni, nel 1787 il Bhutan mand\u00f2 un diplomatico a Calcutta, mentre gli inglesi inviarono propri rappresentanti a Thimphu nel 1815 e nel 1838. La missione del 1815 si concluse con un nulla di fatto, mentre quella del 1838 partor\u00ec un trattato che prevedeva l'estradizione dei funzionari bhutanesi responsabili delle incursioni nell'Assam, il commercio libero e senza restrizioni tra l'India e il Bhutan e il consolidamento del debiti del Bhutan nei confronti della corona britannica. Nel tentativo di proteggere la sua indipendenza, il Bhutan si rifiut\u00f2 di firmare l'accordo. Dopo che gli inglesi ottennero il controllo dell'Assam Occidentale nel 1826, le tensioni tra i paesi iniziarono ad aumentare mentre la Gran Bretagna esercitava la sua forza in modo sempre pi\u00f9 violento. Il Bhutan inizi\u00f2 a non pagare pi\u00f9 i tributi che gli inglesi esigevano, aggravando la situazione che sfoci\u00f2 in due incursioni militari nel paese himalayano tra il 1834 e il 1835, con conseguente sconfitta per le forze del Bhutan e una temporanea perdita di parti del territorio.\nGli inglesi procedettero nel 1841 ad annettere le Dooar assamesi precedentemente controllate dal governo bhutanese, pagando un compenso di 10.000 rupie all'anno allo stesso Bhutan. L'anno successivo, il Bhutan cedette con poco dispiacere alcuni dei fastidiosi territori delle Dooar del Bengala, amministrate con difficolt\u00e0 fin dal 1784.\nDopo un incontro diplomatico tra i due paesi nel 1852 a Calcutta, la situazione rimase stabile per alcuni anni, ma la prospettiva di qualche sommossa port\u00f2 gli inglesi a schierare delle truppe lungo i confini. Prospettiva che in realt\u00e0 si realizz\u00f2 comunque qualche anno dopo, sfociando nei celebri moti indiani del 1857, quando ormai si andava verso la fine del dominio diretto della Compagnia britannica delle Indie orientali e quindi verso il governo diretto delle autorit\u00e0 britanniche sulla maggior parte del subcontinente indiano. Le forze armate bhutanesi saccheggiarono il Sikkim e Cooch Behar nel 1862, conquistando propriet\u00e0 e denaro. Gli inglesi risposero iniziando a trattenere tutti i pagamenti compensativi pattuiti ventuno anni prima e richiedendo il rilascio di tutti i prigionieri e la restituzione dei beni rubati. Tali richieste rimasero inascoltate dal Druk Desi, che pare fosse del tutto ignaro delle azioni delle sue truppe.\nAll'inizio del 1864 il Regno Unito invi\u00f2 una missione di pace in Bhutan, sulla scia della recente conclusione di una guerra civile. Lo dzongpen di Punakha - che era emerso vittorioso dal conflitto - aveva rotto i rapporti con il governo centrale e aveva istituito un Druk Desi rivale a quello legalmente riconosciuto, mentre il legittimo Druk Desi cercava la protezione del penlop di Paro e fu successivamente deposto. La missione britannica cerc\u00f2 di arrivare a una conclusione pacifica delle ostilit\u00e0, ma ogni tentativo fu vano. Stanca di questa situazione che causava grande instabilit\u00e0 ai confini dell'India, la Gran Bretagna dichiar\u00f2 guerra al Bhutan nel novembre del 1864. Il Bhutan non aveva un esercito regolare e le forze esistenti erano composte dalle guardie degli dzong armate di fucili, archi e frecce, spade, coltelli e catapulte. Alcune di queste guardie, che portavano scudi e indossavano cotte di maglia, sfidarono apertamente le forze britanniche ben equipaggiate.\nLa guerra dur\u00f2 solo cinque mesi e, nonostante alcune vittorie sul campo da parte delle forze bhutanesi, ebbe come esito la sconfitta del Bhutan, la perdita di parte del suo territorio sovrano e la cessione forzata di tutti i territori precedentemente occupati. In particolare, il trattato che pose ufficialmente fine alle ostilit\u00e0, firmato a Sinchula l'11 novembre 1865, stabil\u00ec la cessione da parte del Bhutan dei territori occupati nelle Dooar assamesi e bengalesi, cos\u00ec come il territorio del Dewangiri nel sud-est del paese, in cambio di un sussidio annuale di 50.000 rupie. In questi passaggi di propriet\u00e0 rientr\u00f2 anche il territorio che avrebbe ospitato la futura Bhutan House.\nNegli anni tra il 1870 e il 1890, la rinnovata inimicizia tra i rivali regionali - principalmente il ponlop pro-britannico di Trongsa e il ponlop anti-britannico e pro-tibetano di Paro - port\u00f2 all'ascesa di Ugyen Wangchuck, Ponlop di Trongsa. Dalla sua base di potere nel centro del Bhutan, Ugyen Wangchuck aveva sconfitto i suoi nemici politici e unito il paese in seguito a numerose guerre civili e ribellioni, che raggiunsero il picco tra il 1882 e il 1885. La sua vittoria arriv\u00f2 in un momento di grave difficolt\u00e0 per il governo centrale. Il potere britannico a sud si stava estendendo rapidamente, mentre ad ovest il Tibet aveva violato il suo confine con il Sikkim, complicando notevolmente i rapporti con i britannici. Minacciato da una situazione potenzialmente molto pericolosa, il Bhutan fu chiamato a prendere decisioni geopolitiche molto importanti per la prima volta nella sua storia. Gli inglesi, cercando di compensare i potenziali progressi russi a Lhasa, volevano aprire relazioni commerciali con il Tibet. Ugyen Wangchuck, su consiglio del suo stretto collaboratore Ugyen Dorji, vide l'opportunit\u00e0 di assistere gli inglesi e nel 1903 si offr\u00ec volontario per accompagnare una missione britannica a Lhasa nel ruolo di mediatore. In questo modo si conquist\u00f2 i favori della corona britannica, che lo nomin\u00f2 cavaliere e lo aiut\u00f2 ad accrescere il suo potere all'interno del paese.\nIstituzione della monarchia ereditaria e primo Druk Gyalpo (1907-1926).\nL'affermazione di Ugyen Wangchuck come leader nazionale coincise con la consapevolezza che il doppio sistema di governo era ormai obsoleto e inefficace. Rimosse quindi il suo principale rivale, il penlop di Paro, e nomin\u00f2 al suo posto un sostenitore e un parente, un membro della famiglia filo-britannica dei Dorji. Approfittando del fatto che nel 1906 ancora non era stata trovata una reincarnazione dell'ultimo Shabdrung morto tre anni prima, Ugyen Wangchuck prese il controllo dell'amministrazione civile del paese. Alla fine, nel 1907, il cinquantaquattresimo e ultimo Druk Desi fu costretto al ritiro e, nonostante i successivi riconoscimenti delle reincarnazioni di Ngawang Namgyal, nessun altro Shabdrung fu legalmente riconosciuto.\nNel novembre dello stesso anno, un'assemblea di importanti monaci buddhisti, funzionari governativi e capi di importanti famiglie mise ufficialmente al doppio sistema di governo che durava da 300 anni e stabil\u00ec la nascita di una nuova monarchia assoluta. Ugyen Wangchuck fu eletto come primo Druk Gyalpo ereditario (\"Re Drago\") e regn\u00f2 dal 1907 al 1926. L'ufficiale inglese in servizio in India John Claude White fu scelto per rappresentare gli inglesi alla cerimonia di incoronazione, della quale fu anche il fotografo ufficiale. Gli inglesi, infatti, volendo la stabilit\u00e0 politica sulla loro frontiera settentrionale, furono entusiasti di questo avvenimento. La famiglia Dorji divenne invece detentrice ereditaria della posizione di \"Gongzim\" (Capo Ciambellano), il principale incarico governativo.\nNel frattempo, i cinesi, preoccupati dalla presenza britannica nella regione, occuparono il Tibet nel 1910. Di fronte all'occupazione militare cinese, il Dalai Lama fugg\u00ec in India. Soddisfatta per l'esito della sua campagna, la Cina rivendic\u00f2 non solo il Tibet, ma anche il Bhutan, il Nepal e il Sikkim. L'improvvisa irruzione sulla scena politica di un nuovo nemico comune port\u00f2 ben presto bhutanesi e inglesi a coalizzarsi.\nL'8 gennaio 1910, l'ufficiale politico e il tibetologo sir Charles Alfred Bell firm\u00f2 col Bhutan il trattato di Punakha, che fondamentalmente and\u00f2 a modificare due articoli di quello di Sinchula del 1865: gli inglesi accettarono di raddoppiare il loro contributo annuale a 100.000 rupie e \"di non esercitare alcuna interferenza nell'amministrazione interna del Bhutan\". A sua volta, il Bhutan ha accettato \"di essere guidato dal consiglio del governo britannico in merito alle sue relazioni esterne\". Il trattato di Punakha garantiva inoltre la difesa del Bhutan contro la Cina che, non essendo in grado di contrastare il potere britannico, abbandon\u00f2 i suoi progetti e le mire sul Tibet. Il trattato assegn\u00f2 anche un pezzo di terra a Motithang (Thimphu) e una stazione collinare tra Chukha e Thimphu agli inglesi, che diedero in cambio una porzione di Kalimpong al Bhutan, l\u00ec dove soorger\u00e0 la Bhutan House.\nGran parte dello sviluppo moderno del Bhutan \u00e8 stato attribuito dagli storici bhutanesi al primo Druk Gyalpo. Le riforme interne riguardarono l'introduzione di scuole in stile occidentale, il miglioramento delle comunicazioni interne, l'incoraggiamento del commercio e degli affari con l'India e la rivitalizzazione del sistema monastico buddhista. Verso la fine della sua vita, Ugyen Wangchuck era preoccupato per la continuit\u00e0 della dinastia di famiglia, e nel 1924 ottenne la rassicurazione britannica che la famiglia Wangchuck avrebbe mantenuto la sua posizione preminente in Bhutan.\nCentralizzazione del potere (1926-1952).\nUgyen Wangchuck mor\u00ec nel 1926, lasciando il trono al figlio Jigme Wangchuck, che regn\u00f2 fino al 1952. Il secondo Druk Gyalpo continu\u00f2 gli sforzi di centralizzazione e modernizzazione iniziati dal padre e intensific\u00f2 l'attivit\u00e0 di costruzione di scuole e strade. Durante il suo regno, i monasteri e i governi distrettuali furono sempre pi\u00f9 sottoposti al controllo del sovrano, mentre in politica estera si rafforz\u00f2 la tendenza all'isolazionismo iniziata in precedenza.\nNel frattempo, a Londra si inizi\u00f2 a paventare l'ipotesi di favorire l'ingresso del Bhutan all'interno della federazione indiana, ma quando il dominio britannico sull'India termin\u00f2 nel 1947, l'idea fu totalmente abbandonata. L'India eredit\u00f2 dalla Gran Bretagna il ruolo di difensore \"de facto\" del Regno himalayano, mentre il Bhutan mantenne comunque il controllo sul suo governo interno. Tuttavia, passarono altri due anni prima che un accordo formale tra i due paesi riconoscesse l'indipendenza del Bhutan.\nL'8 agosto 1949 Thimphu firm\u00f2 infatti un \"Trattato di amicizia\" con il neonato governo indiano, con il quale veniva leggermente modificato quanto si affermava nel trattato di Punakha del 1910: gli affari esteri, precedentemente guidati dalla Gran Bretagna, dovevano essere guidati dall'India, la quale non avrebbe interferito con gli affari interni del Bhutan. L'India accett\u00f2 anche di aumentare il sussidio annuale a 500.000 rupie all'anno e di restituire il Dewangiri.\nJigme Dorji e la modernizzazione (1952-1972).\nIl terzo Druk Gyalpo, Jigme Dorji Wangchuck, sal\u00ec al trono nel 1952, dando inizio a un ventennio di radicale trasformazione del suo paese, guidato da una forte spinta modernizzatrice. Tra le sue prime riforme vi fu l'istituzione dell'Assemblea nazionale - nota come Tshogdu - nel 1953, soppressa poi nel 2007 nell'ambito di una riforma costituzionale. Sebbene il Druk Gyalpo potesse ancora emettere i decreti reali e esercitare il diritto di veto sulle risoluzioni approvate dall'Assemblea nazionale, la sua istituzione fu un importante primo passo verso l'affermazione della monarchia costituzionale.\nQuando i comunisti cinesi presero il controllo del Tibet nel 1951, il Bhutan chiuse la frontiera con il Tibet e si schier\u00f2 con il suo potente vicino a sud. L'avvio del programma di modernizzazione fu anche una misura preventiva contro un eventuale tentativo di invasione cinese. La riforma agraria fu accompagnata dall'abolizione della schiavit\u00f9 e della servit\u00f9 della gleba e dalla separazione della magistratura dal ramo esecutivo del governo. Principalmente finanziato dall'India dopo l'invasione del Tibet da parte della Cina nel 1959, il programma di modernizzazione comprendeva anche la costruzione di strade che collegavano le pianure indiane con il Bhutan centrale. Una tra le prime ad essere completata nel 1962 fu quella tra Thimphu e Phuentsholing, la citt\u00e0 di accesso via terra al confine sud-occidentale con l'India. Nel frattempo, lo dzongkha divenne ufficialmente la lingua ufficiale del Regno. Inoltre, i progetti di sviluppo includevano la creazione di istituzioni come un museo nazionale a Paro e una biblioteca nazionale, archivi nazionali e uno stadio nazionale, nonch\u00e9 edifici per ospitare l'Assemblea nazionale, l'Alta corte e altri enti governativi a Thimphu. La posizione di \"gongzim\", tenuta dal 1907 dalla famiglia Dorji, fu potenziata nel 1958 a \"lonchen\" (primo ministro), titolo posseduto ancora dai Dorji. Le riforme di Jigme Dorji Wangchuck, tuttavia, pur riducendo l'autorit\u00e0 della monarchia assoluta, frenarono anche la tradizionale suddivisione del potere politico tra i leader regionali e rafforzarono il ruolo del governo centrale nei programmi economici e sociali.\nGli sforzi di modernizzazione proseguirono negli anni 1960 sotto la direzione del lyonchen Jigme Palden Dorji, cognato del Druk Gyalpo. Tuttavia, in questa fase emersero anche i primi contrasti con le autorit\u00e0 religiose, contrariate dal tentativo del re e del governo di ridurre la loro influenza sull'amministrazione civile. Nell'aprile 1964, mentre il Druk Gyalpo era in Svizzera per cure mediche, Jigme Palden Dorji fu assassinato a Phuentsholing da un caporale dell'esercito. Nei mesi successivi si scopr\u00ec che al complotto contro il Primo ministro avevano preso parte diversi soldati e ufficiali dell'esercito, tra cui Namgyal Bahadur, zio del Druk Gyalpo, che per questo motivo fu giustiziato.\nL'instabilit\u00e0 continu\u00f2 anche sotto il governo di Lhendup Dorji, fratello del premier assassinato, e non si plac\u00f2 nemmeno quando il fratello del Druk Gyalpo, Namgyal Wangchuck, fu scelto come capo dell'esercito. Secondo alcune fonti, alla base di questa incertezza vi fu un contrasto tra i sostenitori della monarchia Wangchuck e i fedeli della famiglia Dorji. Il problema principale, tuttavia, non era la fine o la diminuzione del potere della monarchia, ma \"la piena libert\u00e0 dalle interferenze indiane\". Prima di tornare in Bhutan dalla Svizzera, informato di questi intrighi di palazzo in cui pare fosse coinvolto lo stesso Lhendrup, Jigme Dorji Wangchuck incontr\u00f2 il segretario generale indiano e il ministro degli Esteri a Calcutta che offrirono il proprio sostegno per ristabilire l'ordine nel regno. Incapace di riconquistare la fiducia del Druk Gyalpo, Lhendup fugg\u00ec a Londra, mentre altri sostenitori dell'esercito e del governo fuggirono in Nepal e a Calcutta. Successivamente, in accordo con l'Assemblea nazionale, nel 1965 il re decise di condannare all'esilio Lhendup Dorji e altri membri della famiglia. Tuttavia, gli esuli continuarono i loro attacchi contro il Druk Gyalpo, arrivando nel luglio dello stesso anno a tentare di ucciderlo, senza ottenere successo. Non potendo contare sull'appoggio dell'India, coinvolta in una guerra col Pakistan, il sovrano perdon\u00f2 i responsabili.\nNel 1966, per aumentare l'efficienza dell'amministrazione governativa, Jigme Dorji Wangchuck fece di Thimphu la capitale dello stato per tutto l'anno. Nel maggio 1968, le norme e i regolamenti completi dell'Assemblea nazionale rivedevano la base giuridica del potere conferito all'Assemblea nazionale. Il Druk Gyalpo decret\u00f2 che d'ora in poi il potere sovrano, incluso il potere di rimuovere i ministri del governo e lo stesso Druk Gyalpo, sarebbe stato dell'Assemblea nazionale. Nel mese di novembre, il Druk Gyalpo rinunci\u00f2 al suo diritto di veto sulle decisioni dell'Assemblea Nazionale e annunci\u00f2 che avrebbe abdicato se due terzi dell'Assemblea avessero approvato un voto di sfiducia nei suoi confronti. Sebbene non abbia fatto nulla per indebolire la conservazione della dinastia Wangchuck, il Druk Gyalpo nel 1969 introdusse la possibilit\u00e0 - poi abolita dal suo successore - per l'Assemblea Nazionale di rinnovare o meno ogni tre anni la sua fiducia al re.\nInoltre - e forse \u00e8 questa la cosa pi\u00f9 importante - Jigme Dorji Wangchuck pose fine all'isolamento internazionale del Bhutan. Pur cercando sempre di essere formalmente neutrale e non allineato nei rapporti con la Cina e l'India, il Bhutan rafforz\u00f2 i suoi legami con quest'ultima. Di conseguenza, nel 1962 il Regno himalayano ader\u00ec al Piano Colombo e nel 1966 notific\u00f2 all'India il suo desiderio di diventare un membro dell'Organizzazione delle Nazioni Unite. Nel 1971, dopo aver avuto lo status di osservatore per tre anni, il Bhutan fu ammesso all'ONU. Nel tentativo di mantenere il Bhutan come Stato cuscinetto con la Cina, l'India continu\u00f2 a sovvenzionare il programma di modernizzazione.\nJigme Dorji Wangchuck regn\u00f2 fino alla sua morte nel luglio 1972 e a succedergli fu il figlio diciassettenne, Jigme Singye Wangchuck. Con sua madre e due sorelle maggiori come consigliere, il nuovo Druk Gyalpo fu guidato negli affari di stato. Spesso capitava di vederlo camminare normalmente per le strade, nel tentativo di rendere pi\u00f9 popolare la monarchia. \u00c8 ad una delle sue prime dichiarazioni da re che bisogna ricondurre l'invenzione della felicit\u00e0 interna lorda, un misuratore \"non-scientifico\" dello standard di vita dei cittadini. La sua incoronazione formale ebbe luogo nel giugno del 1974, e ad essa furono invitati anche i membri della famiglia Dorji esilitati. Anche questa riconciliazione per\u00f2 fu tutt'altro che semplice, perch\u00e9 tre mesi prima fu scoperto un nuovo complotto ai danni del re, ordito da membri di prim'ordine della corte reale e in cui fu di nuovo coinvolta la famiglia Dorji; furono arrestate trenta persone, tra cui alti funzionari governativi e di polizia.\nSviluppo delle relazioni internazionali (1972-2005).\nQuando nel marzo del 1971 scoppi\u00f2 la guerra di liberazione bengalese, al suo termine il Bhutan fu la prima nazione a riconoscere il nuovo governo del Bangladesh, e nel 1973 furono istituite relazioni diplomatiche formali. Due anni dopo, la vicina monarchia del Sikkim, che era sopravvissuta per pi\u00f9 di 300 anni, in seguito ad alcune consultazioni popolari divenne il ventiduesimo stato dell'India.\nPer rafforzare ulteriormente la sua indipendenza e la sua posizione internazionale, il Bhutan instaur\u00f2 gradualmente relazioni diplomatiche con altre nazioni e divenne membro di un numero crescente di organizzazioni regionali e internazionali. Molti dei paesi con cui il Bhutan ha stabilito relazioni hanno fornito aiuti allo sviluppo. La modernizzazione anche della vita quotidiana non fu priva di problemi e ritardi. Emblematico in tal senso il caso della televisione, arrivata nel paese soltanto nel 1999.\nLa questione dei rifugiati.\nNel 1988 il Bhutan fu accusato di aver sfrattato un certo numero di residenti di lingua nepalese (i rapporti ufficiali del governo parlando di circa 5.000 contro i 100.000 delle organizzazioni internazionali) dai distretti del Bhutan meridionale, creando una grande comunit\u00e0 di rifugiati che ora si trova in sette campi profughi temporanei delle Nazioni Unite tra Nepal e Sikkim. I numeri effettivi furono fin da subito molto difficili da stabilire, a causa dei frequenti tentativi di fuga da questi campi alla ricerca di lavoro e condizioni di vita migliori. Pochi di quei fuggitivi sono poi tornati nei campi profughi. Di conseguenza, il numero di persone che vivevano nei campi \u00e8 diminuito in modo esponenziale.\nDopo anni di negoziati con il Nepal, nel 2000 il Bhutan ha accettato in linea di principio di consentire a determinate classi di rifugiati di tornare in Bhutan. Tuttavia a livello concreto cambi\u00f2 ben poco, senza che il Bhutan modificasse la propria condotta discriminatoria. Per evitare l'aggravarsi delle tensione, molti paesi occidentali offrirono ai rifugiati il permesso di stabilirsi nei loro territori, soprattutto Stati Uniti e Australia. Circa 20.000 rifugiati bhutanesi sono stati reinsediati in questi paesi.\nSeparatismo assamese.\nDiversi gruppi di guerriglieri che cercano di fondare uno stato assamese indipendente nel nordest dell'India hanno creato basi di guerriglia nelle foreste del sud del Bhutan, da cui hanno lanciato attacchi transfrontalieri su obiettivi sensibili nell'Assam. Il pi\u00f9 grande gruppo di guerriglieri era l'ULFA (Fronte Unito di Liberazione dell'Assam). I negoziati volti a rimuoverli pacificamente da queste basi fallirono nella primavera del 2003. Il Bhutan si trov\u00f2 allora di fronte alla necessit\u00e0 di rafforzare le sue forze armate per sfrattare i guerriglieri. Il 15 dicembre di quello stesso anno l'esercito bhutanese inizi\u00f2 le operazioni militari in coordinamento con le forze armate indiane che fiancheggiavano il confine a sud per impedire ai guerriglieri di disperdersi nell'Assam. Fonti di notizie hanno indicato che dei 30 campi presi di mira, 13 erano controllati dall'ULFA, 12 dal Fronte nazionale democratico del Bodoland (NDFB) e 5 dall'Organizzazione per la Liberazione del Kamtapur (KLO). A gennaio, le fonti governative indicavano che i guerriglieri erano stati eliminati dalle loro basi.\nAffermazione della democrazia (2005-presente).\nLa Costituzione.\nIl 26 marzo 2005 il re e il governo pubblicarono una bozza della prima costituzione del paese, chiedendo che ogni cittadino la leggesse e rivedesse. Fu costituito un nuovo ramo del Parlamento, il Consiglio Nazionale, costituito da 20 rappresentanti eletti da ciascuno degli \"dzonghag\", persone selezionate dal re. Il Consiglio Nazionale fu associato con l'altra Camera gi\u00e0 esistente, l'Assemblea Nazionale.\nSecondo la Costituzione, alla monarchia viene dato un ruolo di guida nel definire la direzione per il governo fintantoch\u00e9 il Re dimostrer\u00e0 il suo impegno e la sua capacit\u00e0 di salvaguardare gli interessi del regno e della sua gente.\nIl regno di Jigme Khesar Namgyel Wangchuck.\nIl 15 dicembre 2006 il quarto Druk Gyalpo, Sua Maest\u00e0 Jigme Singye Wangchuck, abdic\u00f2 e pass\u00f2 tutti i suoi poteri a suo figlio, il principe Jigme Khesar Namgyel Wangchuck, con l'intenzione specifica di preparare il giovane re alla trasformazione del paese in uno stato caratterizzato dallo sviluppo delle istituzioni democratiche.\nIn realt\u00e0, in primo momento l'abdicazione era prevista per il 2008, ma il sovrano era convinto che il nuovo re dovesse avere gi\u00e0 una esperienza pratica come leader della nazione prima di presiedere a una trasformazione nella forma di governo del paese. Secondo il Kuensel, il precedente re dichiar\u00f2 al suo gabinetto che \"finch\u00e9 lui stesso continuava a essere re, il principe ereditario non avrebbe acquisito l'esperienza effettiva di occuparsi dei problemi e di assumersi le responsabilit\u00e0 di un capo. Con la democrazia parlamentare da stabilire nel 2008 c'\u00e8 molto da fare, quindi \u00e8 stato necessario che abbia ottenuto questa preziosa esperienza \".\nIl quarto Druk Gyalpo ha inoltre affermato che\n \"Il Bhutan non poteva sperare in un momento migliore per una transizione cos\u00ec importante: oggi il paese gode di pace e stabilit\u00e0, e la sua sicurezza e sovranit\u00e0 sono assicurate: dopo uno sviluppo e un progresso fenomenali, il paese \u00e8 pi\u00f9 vicino che mai all'obiettivo dell'indipendenza economica. Il rapporto tra il Bhutan e il suo vicino e amico pi\u00f9 stretto, l'India, ha raggiunto nuove vette: le organizzazioni internazionali e i partner di sviluppo bilaterali sono pronti a sostenere gli sforzi di sviluppo e la trasformazione politica del Bhutan \".\nLe prime elezioni in Bhutan per l'Assemblea Nazionale si tennero il 24 marzo 2008."}
{"id": "1442156", "revid": "216653", "url": "https://it.wikipedia.org/wiki?curid=1442156", "title": "Poesia visuale", "text": ""}
{"id": "1442158", "revid": "113934143", "url": "https://it.wikipedia.org/wiki?curid=1442158", "title": "Geografia del Bhutan", "text": "Il Bhutan \u00e8 caratterizzato per la maggior parte da montagne ripide ed elevate attraversate da una rete di rapidi fiumi che formano vallate prima di esaurirsi nelle pianure dell'India. \nIl nord del paese \u00e8 caratterizzato dalle alte vallate e montagne della catena Himalayana che si elevano sopra i 4\u00a0000 metri, fino a raggiungere i 7\u00a0570 metri del Gangkhar Puensum, la vetta pi\u00f9 alta. Verso sud le montagne digradano in ampie vallate pi\u00f9 densamente abitate e coltivate, soprattutto nella parte occidentale del paese, dove sono anche situate le tre citt\u00e0 principali: Thimphu (2\u00a0300 metri s.l.m), Punakha (1\u00a0300 metri s.l.m) che fu capitale estiva fino al 1962 quando Thimphu divenne sede permanente del governo e Paro (2\u00a0200 metri s.l.m) sede dell'unico aeroporto. I Monti Neri, alti oltre 4\u00a0000 metri, tagliano il paese da nord a sud, creando una barriera tra Bhutan occidentale ed orientale.\nIl 72,5% della superficie \u00e8 caratterizzato da foreste e la legge impone che le foreste coprano, in futuro, almeno il 60% del territorio. La biodiversit\u00e0 \u00e8 molto ricca a tal punto che il Bhutan \u00e8 considerato una delle dieci aree Mondo caratterizzate dall'ambiente globale."}
{"id": "1442164", "revid": "465036", "url": "https://it.wikipedia.org/wiki?curid=1442164", "title": "Ordine dei Canonici Regolari della Santa Croce", "text": ""}
{"id": "1442171", "revid": "1305772", "url": "https://it.wikipedia.org/wiki?curid=1442171", "title": "Crocigeri", "text": "Crocigeri \u00e8 il nome con il quale vengono comunemente indicati i membri di vari ordini intitolati alla Croce o che hanno per distintivo una croce."}
{"id": "1442172", "revid": "15756", "url": "https://it.wikipedia.org/wiki?curid=1442172", "title": "William Kempe", "text": "Esperto nelle parti clownesche e considerato per questo l'erede naturale di Richard Tarlton, Kempe fu danzatore comico di giga e si produsse al Globe Theatre con la compagnia teatrale di William Shakespeare.\nIl successo di Kempe fu tale che nel dicembre 1598 era uno dei cinque attori-azionisti dei Chamberlain's Men, accanto a Shakespeare e Richard Burbage. Tuttavia, in breve tempo, probabilmente a causa di una rottura nei rapporti con gli altri azionisti, si separ\u00f2 dalla compagnia. A dispetto della sua fama come attore e della sua intenzione di continuare la sua carriera, sembra sia morto non considerato e in miseria verso il 1603.\nVita.\nNon si conosce nulla della nascita e delle origini di William Kempe. La sua prima apparizione sui documenti storici riguarda una rappresentazione con i Leicester's Men nella casa del conte di Leicester nel maggio 1585: il conte gli diede uno speciale pagamento di dieci scellini per la sua performance. Kempe continu\u00f2 a lavorare con i Leicester's Men anche dopo la partenza per i Paesi Bassi, dove il conte prese parte alla Guerra degli ottant'anni.\nIl nipote di Leicester, Philip Sidney, in alcune lettere cita di sfuggita un uomo che chiama \"Will, l'attore burlone del mio signore di Lester\"; oggi si presume che questo \"Will\" sia Kempe. Sidney si lamenta in una lettera a Francis Walsingham che \"Will\" ha consegnato le sue lettere alla signora Leicester piuttosto che alla moglie di Sidney, Frances Walsingham. Dopo un breve ritorno in Inghilterra, Kempe accompagn\u00f2 due altri futuri Lord Chamberlain's Men, George Bryan e Thomas Pope, a Elsinore dove intrattenne Federico II di Danimarca.\nNon si conosce dove Kempe si trovasse verso la fine degli anni ottanta del Cinquecento, ma il fatto che la sua fama come attore stava crescendo durante questo periodo \u00e8 dimostrato dall'opera di Thomas Nashe \"An Almond for a Parrot\" del 1590: Nashe dedic\u00f2 il lavoro a Kempe, chiamandolo \"buffone e vicegerente generale del fantasma di Dick Tarlton\".\nCon certezza egli interpret\u00f2 le parti di Dogberry in \"Molto rumore per nulla\" e Pietro in \"Romeo e Giulietta\": le note di direzione inscritte in parte sul First folio e in parte sul precedente quarto dei lavori scespiriani lo citano tra gli attori. Le caratteristiche attoriali di cui era dotato lo resero adatto alle parti di \"fool\", ossia personaggi estremamente comici caratterizzati da una parvenza al limite della sciocco e del ridicolo.\nNel 1599 probabilmente interruppe la sua collaborazione con la compagnia teatrale del bardo, The Lord Chamberlain's Men, proprio per dissidi con quest'ultimo. Il suo nome, infatti, figura nella lista degli attori per la rappresentazione di \"Every Man in His Humour\" di Ben Jonson del 1598 ma non in quella del 1599: la questione \u00e8 rilevante, visto che il pezzo era pi\u00f9 che adatto alle sue capacit\u00e0. Il suo successore nella compagnia fu Robert Armin.\nTra il febbraio ed il marzo del 1600, comp\u00ec l'impresa che egli stesso defin\u00ec la \"Nine Days Wonder\", nel corso della quale danz\u00f2 il ballo del Morris lungo la strada che conduceva da Londra a Norwich, scrivendo poi un testo a memoria dell'accadimento."}
{"id": "1442180", "revid": "125954480", "url": "https://it.wikipedia.org/wiki?curid=1442180", "title": "Montparnasse", "text": "Montparnasse \u00e8 il 53\u00ba quartiere amministrativo di Parigi, situato nel XIV \"arrondissement\", sulla riva sinistra della Senna all'incrocio di Boulevard du Montparnasse e Boulevard Raspail. \u00c8 stato assorbito dalla citt\u00e0 con altri comuni e divisioni amministrative nel 1860.\nDescrizione.\nIl nome di questo quartiere fu dato da alcuni studenti vicini, che nel XVII secolo andarono a declamare dei versi su una collina formata da alcuni argini, in riferimento al monte Parnaso, dimora delle Muse della mitologia greca. La collina \u00e8 stata rasa al suolo per disegnare il \"Boulevard du Montparnasse\", nel XVIII secolo, luogo di passeggiate in citt\u00e0. Dalla Rivoluzione francese, si stabilirono numerose sale da ballo e cabaret, tra cui il famoso Bal Bullier.\nIl quartiere ha dato il nome a una strada, una barriera della cinta daziaria, un viale, una stazione ferroviaria, un cimitero, una stazione della metropolitana e un grattacielo:\nVita artistica.\nIl quartiere di Montparnasse \u00e8 diventato famoso per la sua vita artistica e per avere ospitato famosi nomi dell'arte e della cultura in periodi ed epoche diverse, dagli impressionisti ai cubisti.\nPablo Picasso fu tra i primi a trasferirsi nel quartiere che ebbe il suo apogeo negli anni venti del XX secolo, definiti gli \"Anni folli\"; in questo luogo infatti si \u00e8 scritta la storia artistica della Francia e dell'occidente. Quando Tsuguharu Foujita giunse dal Giappone nel 1913, incontr\u00f2 Soutine, Modigliani, Pascin e L\u00e9ger praticamente la stessa notte, e in qualche settimana divenne amico di Juan Gris, Pablo Picasso ed Henri Matisse.\nTra gli artisti che abitarono e frequentarono il quartiere vi furono:\nPablo Picasso, Guillaume Apollinaire, Rousseau il doganiere, Ossip Zadkine, Mo\u00efse Kisling, Marc Chagall, Nina Hamnett, Fernand L\u00e9ger, Jacques Lipchitz, Max Jacob, Blaise Cendrars, Cha\u00efm Soutine, Michel Kikoine, Pinchus Kremegne, Ardengo Soffici, Amedeo Modigliani, Gino Severini, Ford Madox Ford, Eug\u00e8ne Atget, Marcel Duchamp, Suzanne Duchamp-Crotti, Constantin Br\u00e2ncu\u0219i, Paul Fort, Juan Gris, Diego Rivera, Marie Vassilieff, Gr\u00e9goire Krug, L\u00e9onide Ouspensky, L\u00e9on-Paul Fargue, Ren\u00e9 Ich\u00e9, Alberto Giacometti, Andr\u00e9 Breton, Pascin, Salvador Dal\u00ed, Jean-Paul Sartre, Django Reinhardt, Joan Mir\u00f3, Vincent van Gogh con il fratello Theo, Renoir (che abit\u00f2 con la numerosa famiglia ai piedi della \"Butte\" per vent'anni), e alla fine della sua vita Edgar Degas. Una nutrita comunit\u00e0 di scrittori e poeti statunitensi tra i quali spiccavano Ernest Hemingway, Francis Scott Fitzgerald, Ezra Pound, Henry Miller, e tanti altri. Il grande fotografo Man Ray cre\u00f2 il suo primo studio presso l'H\u00f4tel des \u00c9coles al numero 15 di rue Delambre, mentre il celeberrimo La Ruche, il falansterio per artisti poveri, si trovava, e si trova ancora, a Vaugirard, ai confini di Montparnasse. Le Bateau-lavoir (dove Picasso con il dipinto \"Les demoiselles d'Avignon\" dette vita al cubismo) si trovava invece oltre la Senna, alla Butte, a Montmartre. Figura centrale degli \"anni folli\" fu Alice Prin detta Kiki, la \"reine de Montparnasse\".\nErano presenti nel quartiere diversi locali e caff\u00e8, punti di ritrovo per artisti e intellettuali come: le D\u00f4me, la Closerie des Lilas, la Rotonde, le S\u00e9lect, la Coupole, la Bonne Franquette e Le Boeuf sur le Toit.\nA poca distanza dalla stazione ferroviaria del quartiere si trova la moderna chiesa di Notre-Dame-de-l'Arche-d'Alliance.\n\u00c8 presente una sede dell'universit\u00e0 Novancia; l'altra sede \u00e8 a Porte de Champerret nel 17\u00ba arrondissement."}
{"id": "1442192", "revid": "1305772", "url": "https://it.wikipedia.org/wiki?curid=1442192", "title": "Mario Fiorentino", "text": "\u00c8 noto soprattutto per il controverso progetto del \"Corviale\", un edificio di edilizia residenziale popolare costruito a Roma negli anni settanta.\nDocumenti.\nKatharina Copony, \"Il Palazzo\", film documentario sul Corviale, Germania, Austria, ZDF, 2006, 45\u2032"}
{"id": "1442193", "revid": "486946", "url": "https://it.wikipedia.org/wiki?curid=1442193", "title": "Ceferino Namuncur\u00e1", "text": ""}
{"id": "1442199", "revid": "110157", "url": "https://it.wikipedia.org/wiki?curid=1442199", "title": "Acquabianca", "text": "L'Acquabianca \u00e8 un piccolo fiume della provincia di Avellino, nel comune di Senerchia.\nIl corso del fiume.\nNasce dai monti Picentini, attraversando il vallone Caccia, crea l'omonima cascata ed affluisce nel fiume Sele. Le sue sorgenti fanno parte dell'Oasi naturale Valle della Caccia e del Parco regionale Monti Picentini.\nMulini.\nLungo il suo corso sono presenti dei mulini in disuso, alcuni tramutati in attivit\u00e0 ristorative.\nItticoltura.\nGrazie alle sue acque incontaminate, sono presenti degli allevamenti di trote."}
{"id": "1442202", "revid": "1566286", "url": "https://it.wikipedia.org/wiki?curid=1442202", "title": "Jason Gedrick", "text": "Biografia.\nCarriera.\nGedrick ha cominciato la sua lunga carriera nel 1983, ancora adolescente, in film quali \"Bad Boys\" e \"Risky Business - Fuori i vecchi... i figli ballano\".\nSuccessivamente ha recitato in \"Passaggio per il Paradiso\", \"L'aquila d'acciaio\", \"Nato il quattro luglio\", \"Fuoco assassino\" e \"Oltre il ponte\".\nPrende parte, nel 1995, alla prima stagione della serie televisiva \"Murder One\", nella parte dell'attore hollywoodiano Neil Avedon, mentre nel 1996 diventa uno dei protagonisti della serie EZ Streets, interpretando Danny Rooney.\nNel 2002 prende parte alla serie televisiva \"Boomtown\", interpretando uno dei protagonisti, il giovane agente di polizia Tom Turcotte, ruolo che ricopre fino al 2003.\nNel corso degli anni la sua carriera \u00e8 stata supportata anche dalla sua partecipazione a serie televisive di successo come \"Supernatural\", \"Crossing Jordan\", \"Cold Case\", \"Lie To Me\", \"Grimm\", \"Ally McBeal\" e \"Ghost Whisperer\".\nRiesce a ottenere, nell'anno 2006, il ruolo di uno dei protagonisti della serie televisiva \"Windfall\", interpretando il personaggio di Cameron Walsh, la serie dura una sola stagione.\nDal 2007 al 2008 prende parte ad alcuni episodi della serie televisiva \"Desperate Housewives\", nel ruolo di Rick Colleti.\nPrende parte, nel 2008, al film \"Disposta a tutto\", recitando al fianco di Alyssa Milano e James Caan.\nDal 2011 al 2012 interpreta il ruolo di uno dei protagonisti della serie televisiva \"Luck\", nella parte di Jerry Boyle; dopo la cancellazione, prende parte alla serie televisiva \"Dexter\", nel ruolo di George Novikov.\nNel 2016 ha partecipato agli ultimi 5 episodi della quarta stagione di Major Crimes, nel ruolo ricorrente dell'ex poliziotto Mark Hinkmann.\nVita privata.\n\u00c8 stato sposato con Dana Lavas, dalla quale ha divorziato nel 1997 ed ha avuto tre figli.\nDoppiatori italiani.\nNelle versioni in italiano dei suoi film, Jason Gedrick \u00e8 stato doppiato da:"}
{"id": "1442206", "revid": "1564499", "url": "https://it.wikipedia.org/wiki?curid=1442206", "title": "Monte Ripalta", "text": "Il Monte Ripalta \u00e8 un rilievo montuoso situato nel comune di Campagna, nel parco regionale Monti Picentini; fa parte dei monti Picentini ed \u00e8 alto 1014\u00a0m s.l.m.\nDescrizione.\nRilievo calcareo-dolomitico, insieme ai Monte Raione, Monte Molaro e Monte Costa Calda costituisce lo spartiacque tra i bacini idrogeografici del fiume Tusciano a ovest e del fiume Tenza a est. Chiamato anche monte Sant'Eramo o Sant'Elmo in quanto in una cavita \u00e8 presente l'Eremo di Sant'Erasmo e San Giacomo degli eremiti. \nSulla sommit\u00e0 \u00e8 presente il piccolo altopiano di Sant'Elmo, con pianori carsici.\nIl monte si presenta coperto da boschi di querce, castagni, cerri e tassi, tranne nell'altopiano ove sono presenti numerose radure.\nSu un contrafforte del versante meridionale sono presenti i ruderi del Castello de Alegisio.\nSentieri.\nDalla localit\u00e0 \"San Donato\" del comune di Eboli \u00e8 possibile raggiungere l'altopiano sovrastante il rilievo montuoso, attraverso una strada vicinale.\nDal quartiere \"Zappino\" di Campagna parte un sentiero che dopo aver raggiunto la vetta, prosegue fino al Monte Raione."}
{"id": "1442209", "revid": "123910894", "url": "https://it.wikipedia.org/wiki?curid=1442209", "title": "James Parrott", "text": "Biografia.\nFiglio di Bianca Parrott e Charles Thompson, rimase orfano ad appena cinque anni, quando il padre mor\u00ec per un infarto. La famiglia si ritrov\u00f2 in condizioni finanziarie miserevoli che costrinsero il giovane fratello Charley a lasciare la scuola per trovarsi un lavoro per mantenere la madre e il fratello. Charley a 16 anni si sent\u00ec attratto dal teatro di rivista, dove lavor\u00f2 come cantante e scrittore di commedie musicali.\nIntrodotto dal fratello, ormai noto come il comico Charley Chase, nell'ambiente cinematografico, dopo una serie di cortometraggi girati come attore protagonista con il soprannome di \"Paul Parrott\", nel 1928 James cominci\u00f2 a dirigere le comiche di Stan Laurel e Oliver Hardy, dando buona prova di s\u00e9 per le sue capacit\u00e0 di regista.\nCon l'avvento del cinema sonoro divenne uno dei principali registi della coppia di comici di cui diresse una trentina di pellicole.\nDal 1930 Parrott cominci\u00f2 ad avere gravi problemi di droga, il che non gli imped\u00ec di realizzare uno dei migliori film comici di tutti i tempi, \"La scala musicale\", che venne premiato come miglior cortometraggio con l'Oscar (1932).\nLa sua tossicodipendenza per\u00f2 gli fece perdere la fiducia della maggiori case di produzioni, come quella di Hal Roach, anche se continu\u00f2 a lavorare nei film con Stan Laurel e Oliver Hardy sino al 1938.\nMor\u00ec il 10 maggio 1939 a Dallas (Texas), secondo il referto ufficiale per un attacco cardiaco. Riposa nel Forest Lawn Memorial Park di Glendale, California."}
{"id": "1442210", "revid": "767487", "url": "https://it.wikipedia.org/wiki?curid=1442210", "title": "Il seme della gramigna", "text": "Il seme della gramigna (\"Weeds\") \u00e8 un film del 1987 diretto da John D. Hancock, che nel 1973 aveva diretto con successo \"Batte il tamburo lentamente\".\nTrama.\nLa pellicola \u00e8 una biografia dell'autore teatrale Lee Umstetter, il quale scopr\u00ec il suo talento artistico mentre era in carcere per rapina. Subito dopo essere entrato in carcere, Lee cerca il suicidio per evitare lo strazio della prigione, ma fallisce nel suo tentativo e durante la convalescenza scopre una grande passione per la lettura. Dopo essere diventato il bibliotecario della prigione di San Quintino, si cimenta nella stesura di un copione teatrale che cercher\u00e0 di fare allestire da una compagnia di carcerati, anche grazie all'appoggio ed all'aiuto di Claude, una giornalista."}
{"id": "1442211", "revid": "1652635", "url": "https://it.wikipedia.org/wiki?curid=1442211", "title": "Lasagne", "text": ""}
{"id": "1442215", "revid": "119147716", "url": "https://it.wikipedia.org/wiki?curid=1442215", "title": "Sollevamento pesi ai Giochi della XIV Olimpiade", "text": "Le competizioni di sollevamento pesi dei Giochi della XIV Olimpiade si sono svolte nei giorni dal 9 all'11 agosto 1948 al Earls Court Exhibition Centre a Londra. A differenza di Berlino 1936 il programma ha visto l'esordio della categoria \"pesi gallo\" portando le categorie come segue:"}
{"id": "1442216", "revid": "1784492", "url": "https://it.wikipedia.org/wiki?curid=1442216", "title": "Sollevamento pesi ai Giochi della XI Olimpiade", "text": "Le competizioni di sollevamento pesi dei Giochi della XI Olimpiade si \u00e8 svolta nei giorni dal 2 al 5 agosto 1936 alla Deutschlandhalle di Berlino. Come a Los Angeles 1932 il programma ha visto la disputa delle seguenti 5 categorie:"}
{"id": "1442217", "revid": "1543377", "url": "https://it.wikipedia.org/wiki?curid=1442217", "title": "Sollevamento pesi ai Giochi della X Olimpiade", "text": "Le competizioni di sollevamento pesi dei Giochi della IX Olimpiade si \u00e8 svolta nei giorni 30 e 31 luglio 1932 al Grand Olympic Auditorium di Los Angeles. Come ad Amsterdam 1928 il programma ha visto la disputa delle seguenti 5 categorie:"}
{"id": "1442218", "revid": "767487", "url": "https://it.wikipedia.org/wiki?curid=1442218", "title": "Prestazione sportiva", "text": "La prestazione sportiva \u00e8 un concetto che si presta a pi\u00f9 interpretazioni.\nDefinizione.\nIn base alla disciplina, la prestazione \u00e8 valutata secondo criteri diversi:\nTanto negli sport individuali che collettivi la prestazione - del singolo atleta o dell'intera squadra - ha effetto sul risultato finale, pur senza costituirne un'incontrovertibile garanzia. Va inoltre tenuto presente che le prestazioni possono risultare influenzate dall'eventuale assunzione di sostanze proibite (come il doping): ci\u00f2 comporta - solitamente - la squalifica dell'utilizzatore."}
{"id": "1442219", "revid": "125823813", "url": "https://it.wikipedia.org/wiki?curid=1442219", "title": "Coppa (salume)", "text": "La coppa, detta anche capocollo, in variante ortografica capicollo (Tuscia viterbese, Campania, Molise, Puglia, Basilicata e Calabria), ossocollo (Veneto e Friuli-Venezia Giulia), finocchiata (Siena), capocollo o corpolongo (Alto Lazio e Umbria), lonza (Lazio) o lonzino (Marche e Abruzzo), scamerita o scalmarita (Alta Umbria confinante con la Romagna), capicollu (Corsica) \u00e8 un insaccato che \u00e8 presente nel territorio italiano e nell'isola francese della Corsica con varie interpretazioni e ricette, ottenuto dalla lavorazione della porzione superiore del collo del maiale e da una parte della spalla (questo ne giustifica il nome).\nCon questo nome si intende anche una parte del maiale, ottima per la cottura alla brace, alla griglia o pietra ollare. Prende nomi differenti a seconda della regione.\nPreparazione.\nLe carni vengono salate e massaggiate (questa operazione \u00e8 necessaria per favorire la distribuzione uniforme del sale) poi vengono insaccate in un budello naturale e fatte stagionare per diversi mesi.\nNel corso della lavorazione vengono aggiunte spezie ed erbe aromatiche tipiche delle diverse localit\u00e0 di produzione del salume. Per la sua stagionatura in passato si avvolgeva la carne in una tela grezza o la si legava con spago di canapa."}
{"id": "1442220", "revid": "119971853", "url": "https://it.wikipedia.org/wiki?curid=1442220", "title": "Sollevamento pesi ai Giochi della IX Olimpiade", "text": "Le competizioni di sollevamento pesi dei Giochi della IX Olimpiade si sono svolte i giorni 28 e 29 luglio 1928 al \"Krachtsportgebouw\" di Amsterdam. \nIl programma ha visto la disputa di 5 categorie."}
{"id": "1442221", "revid": "120356519", "url": "https://it.wikipedia.org/wiki?curid=1442221", "title": "Sollevamento pesi ai Giochi della VIII Olimpiade", "text": "Le competizioni di sollevamento pesi dei Giochi della VIII Olimpiade si sono svolte al \"V\u00e9lodrome d'hiver\" di Parigi dal 21 al 24 luglio 1924. Il programma ha visto la disputa di 5 categorie."}
{"id": "1442222", "revid": "120343537", "url": "https://it.wikipedia.org/wiki?curid=1442222", "title": "Sollevamento pesi ai Giochi della VII Olimpiade", "text": "Le competizioni di sollevamento pesi dei Giochi della VII Olimpiade si sono svolte allo stadio Olimpico di Anversa dal 29 al 31 agosto 1920. Il programma ha visto la disputa di 5 categorie."}
{"id": "1442225", "revid": "98077", "url": "https://it.wikipedia.org/wiki?curid=1442225", "title": "Provocatio ad popolum", "text": ""}
{"id": "1442230", "revid": "729019", "url": "https://it.wikipedia.org/wiki?curid=1442230", "title": "Paul Haenlein", "text": "Figlio di una famiglia di Citoyens notables, Paul Haenlein frequent\u00f2 la scuola tecnica di Karlsruhe.\nDirigibile di Haenlein.\nHa realizzato il primo dirigibile con motore a combustione interna. Il motore era un Lenoir a 4 cilindri orizzontali, alimentato dal gas dell'involucro ed azionante un'elica di 4,5\u00a0m di diametro che ruotava a 40 giri al minuto. Il Lenoir aveva una massa di 233 kg, cilindrata di 19,2 l, un consumo di 7\u00a0m\u00b3 per ora ed era in grado di erogare 5 - 6 cv. Poich\u00e9 il gas era prelevato direttamente dall'involucro, per mantenerlo gonfio veniva pompata aria in pallonetti all'interno dello stesso. Primo esempio di questa applicazione nei dirigibili. Questo comportava comunque una perdita di capacit\u00e0 di sollevamento, pertanto l'autonomia del dirigibile era intrinsecamente limitata.\nNel 1872 Haenlein aveva ottenuto un brevetto, U.S. patent (No. 130\u00a0915) per impiegare nei motori il gas dell'involucro. Il 13 dicembre dello stesso anno effettu\u00f2 il primo test della sua aeronave a gas presso Br\u00fcnn. Sebbene il dirigibile raggiunse una velocit\u00e0 di 16\u00a0km/h, il test venne effettuato tenendo l'aeronave assicurata ad una cima. I test di questo dirigibile, considerato da alcuni diretto precursore dei successivi Lebaudy, terminarono poco dopo, per insufficienza di fondi."}
{"id": "1442231", "revid": "21583", "url": "https://it.wikipedia.org/wiki?curid=1442231", "title": "Novomi\u010durinsk", "text": "Novomi\u010durinsk (; anche traslitterata come \"Novomichurinsk\") \u00e8 una cittadina della Russia europea centrale (Oblast' di Rjazan'), situata sulla riva destra del fiume Pronja, 85 chilometri a sud del capoluogo; \u00e8 amministrativamente compresa nel distretto di Pronsk.\nLa cittadina \u00e8 molto recente, essendo stata fondata nel 1968 durante la costruzione di una centrale idroelettrica; ottenne lo \"status\" di citt\u00e0 nel 1981. La cittadina deriva il nome da quello dell'agronomo Ivan Vladimirovi\u010d Mi\u010durin.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1442233", "revid": "287204", "url": "https://it.wikipedia.org/wiki?curid=1442233", "title": "Novomicurinsk", "text": ""}
{"id": "1442234", "revid": "123898877", "url": "https://it.wikipedia.org/wiki?curid=1442234", "title": "Gianni Zullo", "text": "Dotato di una notevole mimica facciale, il suo nome \u00e8 indissolubilmente legato a quello dei Brutos, pur avendo avuto una discreta carriera anche come solista.\nBiografia.\nGli inizi con i Brutos.\nFigura tra le pi\u00f9 rilevanti del mondo dello spettacolo torinese, Gianni Zullo si trasfer\u00ec con la famiglia a Torino dove, nel secondo dopoguerra, inizi\u00f2 ad esibirsi come comico negli spettacoli di rivista: in particolare, lavor\u00f2 per alcune stagioni con le sorelle Nava, insieme alla compagnia \"Bataclan\".\nVenne quindi notato dall'impresario Aldo Zanfrognini che, ricercando nuovi talenti, ebbe l'idea di unirlo ad altri comici che gi\u00e0 lavoravano con lui a Torino e di scritturare poi i cinque per la rivista \"Il teatro dei pazzi\", che andava in scena al teatro Alcione di corso Regina Margherita nel 1958.\nLe prime sere gli artisti, ancora senza nome, vestiti con enormi pigiama a strisce bianconere, dicono poche battute, ma un giorno hanno l'idea di far cantare una canzone romantica a Jack Guerrini, il \"bello\" della compagnia, mentre gli altri quattro, i \"brutti\", fanno smorfie orribili e cori, storpiando il testo originale della canzone: nascono cos\u00ec i Brutos.\nIl nome del complesso viene inventato dalla donna delle pulizie dell'Alcione che, presentandosi al mattino per il suo lavoro e incontrando i cinque stravolti dalla nottata in bianco, sbott\u00f2 in un approssimato piemontese: \u00abAi s\u00e8ve tant simpatic ma ai s\u00e8ve anca tant brutt\u00bb (siete molto simpatici ma siete anche tanto brutti!): ed \u00e8 cos\u00ec che quella stessa sera, sempre al teatro Alcione di Torino, nascono i Brutos.\nGianni Zullo \u00e8, dei cinque, quello che durante gli sketch si prende gli schiaffi dagli altri quattro e, piangendo, rende la sua faccia ancora pi\u00f9 buffa di quello che era nella realt\u00e0.\nDa solo: il cinema.\nGianni Zullo porter\u00e0 avanti i Brutos, insieme a Dino Cassio e \"Nat\" Pioppi, anche dopo l'abbandono di Gerry Bruno, incidendo qualche 45 giri ogni tanto ed esibendosi dal vivo (per un certo periodo far\u00e0 parte della formazione anche il figlio Massimo); allo stesso tempo, per\u00f2, inizier\u00e0 la carriera di attore caratterista.\nDa ricordare la sua partecipazione a nel 1979 a \"Mani di velluto\", film di Castellano e Pipolo con Adriano Celentano ed Eleonora Giorgi, in cui interpreta il nonno della Giorgi, e nel 1982 quella in \"Ricchi, ricchissimi... praticamente in mutande\" di Sergio Martino, in cui \u00e8 lo zio di Pippo Franco, apparendo in molte scene esilaranti (ad esempio con la famiglia nel campo nudisti o quando scrive le sue memorie sulla carta igienica).\nAltri film in cui recita sono \"Vacanze di Natale '91\" di Enrico Oldoini (in cui \u00e8 un sacerdote) e \"Svitati\" di Ezio Greggio in cui interpreta la parte di un morto. In quest'ultima pellicola ritrova l'amico dei tempi dei Brutos Gerry Bruno, ed ha l'occasione di recitare insieme a Mel Brooks. Nel 2000 recita nel secondo film da regista di Giorgio Panariello, \"Al momento giusto\".\nSi dedica inoltre, per passione, ad altre attivit\u00e0 non legate allo spettacolo: scrive poesie, dipinge quadri e colleziona reperti archeologici.\nLe vicende della vita privata di Gianni Zullo.\nGianni Zullo visse per molti decenni a Torino, con la moglie Tina, da cui ebbe nel 1957 il figlio Massimo. Rimasto vedovo, dopo qualche tempo si trasfer\u00ec a Pianello Val Tidone in provincia di Piacenza (paese d'origine della moglie), a casa di un'ex fidanzata, Teresa Oddi, conosciuta durante il servizio militare svolto nelle vicinanze e che diventer\u00e0 la sua seconda moglie, sposata nel 1975.\nMassimo, forse perch\u00e9 allontanato dalle sue radici torinesi e non rassegnato alla perdita della madre, inizier\u00e0 a dar segni di un disagio esistenziale che in breve tempo lo porter\u00e0 alla tossicodipendenza. Il padre, per averlo vicino e poterlo seguire con pi\u00f9 attenzione, lo far\u00e0 entrare per qualche tempo nella formazione dei Brutos: ma i suoi sforzi saranno vani perch\u00e9 Massimo morir\u00e0 dopo qualche tempo a Roma, nel 1983, a causa della droga.\nGli ultimi anni.\nDopo la ricostituzione dei Brutos nel 1992, Gianni Zullo ritorna in televisione: con il gruppo partecipa a \"Paperissima\", a \"Carosello\" (programma curato da Marco Giusti, con Ambra Angiolini), a \"Fenomeni\" di Piero Chiambretti e nel 2000 a \"Quelli che il calcio\" di Fabio Fazio, dove fanno gli inviati.\nNel 2002 \u00e8 chiamato, insieme al gruppo, da Pippo Baudo nel programma \"900\", su Rai 3; le sue ultime apparizioni televisive avvengono l'anno successivo nella trasmissione \"Striscia la notizia\", in cui imita lo stesso Baudo.\nAmmalatosi di tumore, muore il 17 maggio 2005 ad ottantacinque anni."}
{"id": "1442235", "revid": "80339", "url": "https://it.wikipedia.org/wiki?curid=1442235", "title": "Novomichurinsk", "text": ""}
{"id": "1442236", "revid": "838137", "url": "https://it.wikipedia.org/wiki?curid=1442236", "title": "Paolo Emilio Bergamaschi", "text": "Biografia.\nIl 12 giugno 1893 fu nominato vescovo di Terracina, Priverno e Sezze.\nIl 19 giugno 1899 fu nominato vescovo di Troia.\nNel corso del ministero episcopale abbell\u00ec con sculture di Nicola Fiore il palazzo vescovile e complet\u00f2 a proprie spese la dotazione delle monumentali campane in bronzo della cattedrale.\nIl 26 luglio 1910 rassegn\u00f2 le dimissioni e contestualmente venne promosso arcivescovo titolare di Areopoli.\nGenealogia episcopale.\nLa genealogia episcopale \u00e8:"}
{"id": "1442237", "revid": "1573940", "url": "https://it.wikipedia.org/wiki?curid=1442237", "title": "Serranus scriba", "text": "Lo sciarrano (Serranus scriba ), conosciuto anche con i nomi di boccaccia e sciarrano scrittura, \u00e8 un pesce osseo marino appartenente alla famiglia Serranidae.\nDistribuzione e habitat.\nPopola il Mar Mediterraneo, dove \u00e8 molto comune, e il Mar Nero nonch\u00e9 la parte orientale dell'oceano Atlantico, dal golfo di Biscaglia alla Mauritania. \nPredilige i fondali rocciosi e le praterie di \"Posidonia oceanica\". \u00c8 un pesce quasi esclusivamente costiero e, sebbene si conoscano catture a 200 metri di profondit\u00e0, normalmente \u00e8 raro incontrarlo sotto i 30.\nDescrizione.\nHa un aspetto simile a quello della perchia ma con il muso pi\u00f9 appuntito, la fronte dritta e bocca leggermente pi\u00f9 grande.\nLa livrea \u00e8 variabile ma generalmente presenta un colore di fondo rossiccio o brunastro che diviene via via pi\u00f9 chiaro sui fianchi e sul ventre dove \u00e8 presente una caratteristica macchia di colore azzurro pi\u00f9 o meno scuro. Sono presenti 5-7 fasce verticali brune accoppiate a due a due che non raggiungono il ventre. La coda ed il peduncolo caudale sono di colore giallo. Sulla parte superiore della testa e sulla gola sono presenti delle sottili linee azzurre e aranciate intrecciate che possono assomigliare ad una scrittura da cui il nome specifico \"scriba\". Sulla testa sono presenti anche delle macchie rossastre.\nRaggiunge 36 cm di lunghezza massima, normalmente si ferma a 25 cm.\nBiologia.\nComportamento.\n\u00c8 una specie solitaria, spiccatamente territoriale. Difende con aggressivit\u00e0 il proprio territorio dalle intrusioni di suoi conspecifici. Al contrario della perchia \u00e8 un animale piuttosto diffidente. Quando \u00e8 in procinto di attaccare una preda assume una caratteristica posizione obliqua con la testa rivolta in alto.\nRiproduzione.\n\u00c8 una specie ermafrodita, in cui uova e sperma arrivano a maturazione contemporaneamente, anche se non si ha mai l'autofecondazione. Le uova vengono deposte tra le rocce nei pressi delle coste nei mesi primaverili ed estivi.\nAlimentazione.\nSi nutre prevalentemente di piccoli pesci (particolarmente latterini) e crostacei, occasionalmente anche di policheti e molluschi. Si nutre anche dei resti del pasto dei polpi: la sua presenza \u00e8 quindi spesso indice della vicinanza di uno di essi.\nPredatori.\n\u00c8 predato fra gli altri dallo Scorfano rosso.\nPesca.\nCome la perchia si cattura molto spesso con tramagli e nasse e abbocca facilmente alle lenze innescate con esche animali di qualunque tipo, anche se predilige piccoli molluschi e piccoli vermi..\nLa carne \u00e8 buona ma le piccole dimensioni fanno s\u00ec che non abbia un mercato specifico finendo nel misto di pesce di scoglio per la zuppa di pesce."}
{"id": "1442240", "revid": "968255", "url": "https://it.wikipedia.org/wiki?curid=1442240", "title": "Progressione del record mondiale dei 50 m farfalla", "text": "In vasca corta (25 metri) i record del mondo delfino sono omologati dalla FINA dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1442244", "revid": "104265", "url": "https://it.wikipedia.org/wiki?curid=1442244", "title": "Dvd+rw-tools", "text": "dvd+rw-tools (conosciuto anche come growisofs) \u00e8 una collezione di programmi open source popolari, che permettono la scrittura di DVD, e di recente anche di Blu-ray Disc, su Linux, FreeBSD, Windows e anche su Mac OS X Tiger.\nIl pacchetto stesso richiede la dipendenza di un altro programma che viene utilizzato per creare immagini ISO 9660 al volo. Funzione fornita da mkisofs (dal pacchetto cdrtools) o da genisoimage (dal pacchetto cdrkit).\nIl pacchetto \u00e8 disponibile sotto la GNU General Public License.\nUltime modifiche.\nI cambiamenti significativi per la versione 7.0 includono il supporto al Blu-ray e il supporto per il macOS 10.2 e successivi."}
{"id": "1442245", "revid": "8897", "url": "https://it.wikipedia.org/wiki?curid=1442245", "title": "ISO9660", "text": ""}
{"id": "1442247", "revid": "8897", "url": "https://it.wikipedia.org/wiki?curid=1442247", "title": "Mkisofs", "text": ""}
{"id": "1442248", "revid": "8897", "url": "https://it.wikipedia.org/wiki?curid=1442248", "title": "Growisofs", "text": ""}
{"id": "1442249", "revid": "287204", "url": "https://it.wikipedia.org/wiki?curid=1442249", "title": "Paripueira", "text": " \nParipueira \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Macei\u00f3."}
{"id": "1442250", "revid": "125307640", "url": "https://it.wikipedia.org/wiki?curid=1442250", "title": "Tormalina", "text": "Le tormaline sono un gruppo di minerali appartenenti alla classe dei silicati, ordine dei ciclosilicati.\nIl nome deriva dal cingalese \"turmali\" che significa letteralmente \"pacco misto\" ossia \"pietra di vari colori\", indicava in passato il nome dei cristalli portati in Europa dal Ceylon.\nIl cristallo appartiene al sistema trigonale, si presenta prismatico, molto allungato, striato verticalmente e a volte con sviluppo disuguale alle due estremit\u00e0 dell'asse verticale.\nIl suo colore dipende dalla composizione chimica e pu\u00f2 non essere uniforme nel cristallo.\nTormaline.\nNella pi\u00f9 recente classificazione di Nickel-Strunz (10\u00aa edizione) esistono diversi tipi (sottogruppi) e varianti di tormaline, divise in base alla composizione chimica e al colore:\nEsistono variet\u00e0 policrome nelle quali il colore varia sia a zone concentriche che nel senso dell'allungamento del cristallo. Si possono trovare prevalentemente tormaline di colore rosso, rosa, blu, verde e giallo.\nGenesi.\nLa tormalina \u00e8 un minerale accessorio comune nelle rocce magmatiche e metamorfiche ed \u00e8 abbondante nelle pegmatiti; per via della loro durezza e inalterabilit\u00e0 si possono reperire anche nelle rocce sedimentarie.\nLe variet\u00e0 limpide pi\u00f9 belle provengono dall'isola d'Elba, dal Minas Gerais (Brasile), dagli Urali, dal Madagascar, da Sri Lanka, Namibia, Mozambico, Maine e California in USA. Cristalli opachi ben formati si trovano nelle pegmatiti alpine, ad Olgiasca (LC), Candoglia e Craveggia (VB) Sondalo (SO) e in Val di Vizze (BZ).\nCaratteristiche chimico-fisiche.\nLe tormaline risultano dotate di piroelettricit\u00e0 (si caricano elettricamente se prima riscaldate e poi raffreddate) e piezoelettricit\u00e0 (si caricano elettricamente se sottoposte a pressione), oltre ad essere sostanze dicroiche.\nSono inattaccabili dagli acidi e le variet\u00e0 di litio sono infusibili.\nIl silicio \u00e8 posto al centro di un tetraedro i cui vertici sono posti gli atomi di ossigeno. I tetraedri sono uniti l'un l'altro per due vertici in gruppi di sei.\nUtilizzi.\nPer via della piezoeletricit\u00e0 alcune tormaline vengono utilizzate per costruire manometri ad alte pressioni, mentre le variet\u00e0 trasparenti e piacevolmente colorate sono utilizzate in campo gemmologico. Viene inoltre utilizzato come cristallo anisotropo per la polarizzazione lineare della luce.\nTormaline notevoli.\nUn cristallo di rubellite di massa 6\u00a0kg, lungo 40\u00a0cm e largo 9 \u00e8 stato rinvenuto in Madagascar.\nFamosi cristalli multicolori provengono da: Pala e Ramona in California, Maine, Brasile.\nDal Madagascar provengono delle tormaline multicolori rosse al centro e verdi ai lati dette tormaline \"watermelon\" (trad. dall'inglese anguria) mentre le tormaline dell'Isola d'Elba, nella variet\u00e0 elbaite alla base del cristallo sono brune che man mano diventano verdi fino a diventare incolori nella sommit\u00e0.\nSupergruppo della tormalina.\nIl supergruppo della tormalina \u00e8 un gruppo di minerali caratterizzati dalla seguente formula di struttura generalizzata: \"XY\"3\"Z\"6(\"T\"6O18)(BO3)3\"V\"3\"W\" dove:\nIl supergruppo della tormalina \u00e8 suddiviso in tre gruppi in base ai cationi presenti nel sito X. Se il catione prevalente \u00e8 Na+ o K+ allora la specie appartiene al gruppo delle tormaline alcaline, se il catione prevalente \u00e8 Ca2+ allora la specie appartiene al gruppo delle tormaline calciche, se infine il sito X \u00e8 dominato da una vacanza, la specie appartiene al gruppo delle tormaline con vacanza dominante."}
{"id": "1442251", "revid": "69794", "url": "https://it.wikipedia.org/wiki?curid=1442251", "title": "Giuseppe Bernascone", "text": "Vita ed opere.\nPoche notizie documentarie si hanno sua attivit\u00e0. Il suo apprendistato avvenne presso Pellegrino Tibaldi detto il Pellegrini , architetto che fu particolarmente apprezzato dal cardinale di Milano Federico Borromeo per la sua capacit\u00e0 di interpretare in chiave manieristica il programma artistico ispirato dalla Controriforma.\nOper\u00f2 a lungo, tra il 1598 e il 1630 circa, per la ristrutturazione della Basilica di San Vittore a Varese(nella quale fu coinvolto anche Pellegrino Tibaldi); ristrutturazione che interess\u00f2 il presbiterio, il tiburio e soprattutto il grande campanile (che disegn\u00f2 integralmente di suo pugno e al quale da allora \u00e8 associato il suo nome). Suo \u00e8 anche il progetto della torre campanaria del santuario di Santa Maria del Monte sopra Varese.\nParticolarmente attento alla fase di attuazione delle opere nel lavoro di cantiere, alla scelta della manodopera pi\u00f9 idonea, all'individuazione delle soluzioni pratiche che si rendevano via via necessarie, Bernascone fu impegnato non solo nella costruzione di edifici religiosi, ma anche nella realizzazione di strade, acquedotti, fontane, ed altro ancora; opere nelle quali si distinse anche per le sue capacit\u00e0 di \"urbanista\", in grado di ricondurre armoniosamente a sintesi strutture architettoniche e paesaggio. Tali capacit\u00e0 messe a frutto, nella maniera pi\u00f9 alta, nella realizzazione del Sacro Monte di Varese, gli valsero anche il coinvolgimento nei lavori del Sacro Monte di Locarno.\nConsiderato a lungo dalla critica come architetto \"provinciale\", eclettico imitatore di modelli di maniera, la sua statura artistica \u00e8 stata rivalutata solo in anni recenti parallelamente alla crescita di interesse per l'edificazione dei Sacri Monti. \nLa costruzione delle cappelle e del percorso devozionale del Sacro Monte di Varese, che lo vedono impegnato tra il 1604 ed il 1627, costituiscono la sua opera pi\u00f9 nota e studiata.\nQui la qualit\u00e0 artistica di Giuseppe Bernascone si apprezza innanzi tutto nella sua capacit\u00e0 di rappresentare \"in forma di monumento\" la preghiera del Rosario fondendo armonicamente tra loro strutture architettoniche e paesaggio. Questa sua attitudine \"scenografica\" si palesa nella duplice attenzione a come lo spettatore dovesse percepire da lontano lo snodarsi delle cappelle e degli archi trionfali lungo il tracciato dell'ampia strada acciottolata (la cosiddetta \"Via delle quattordici cappelle\"), ed a come il pellegrino dovesse godere, da alcune cappelle, del panorama verso la pianura ed il lago di Varese. Non \u00e8 a caso la presenza di alcune cappelle, attorno alle quali corre un porticato che invita il visitatore ad ammirare il paesaggio tutt'intorno.\nSi \u00e8 osservato che:\n\u00c8 stato dunque ipotizzato , stante la concezione singolarmente unitaria del Sacro Monte di Varese, che il Bernascone, almeno sino al 1627, abbia assunto un ruolo di \"regista- scenografo\" discutendo le soluzioni da adottare per ciascuna \"cappella misterica\" con gli artisti chiamati a popolarle di statue e di affreschi."}
{"id": "1442253", "revid": "767487", "url": "https://it.wikipedia.org/wiki?curid=1442253", "title": "Passo de Camaragibe", "text": "Passo de Camaragibe \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Litoral Norte Alagoano."}
{"id": "1442255", "revid": "12256394", "url": "https://it.wikipedia.org/wiki?curid=1442255", "title": "L'eco di Bergamo", "text": ""}
{"id": "1442256", "revid": "433605", "url": "https://it.wikipedia.org/wiki?curid=1442256", "title": "Paulo Jacinto", "text": " \nPaulo Jacinto \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Palmeira dos \u00cdndios."}
{"id": "1442257", "revid": "1711941", "url": "https://it.wikipedia.org/wiki?curid=1442257", "title": "Ernmas", "text": "Ernmas \u00e8 una dea madre irlandese di cui parla il \"Lebor Gab\u00e1la \u00c9renn\" e il \"Cath Maige Tuired\" come una dei T\u00faatha D\u00e9 Danann. Tra le sue figlie c'erano: la triade delle divinit\u00e0 eponime d'Irlanda \u00c9riu, Banba e F\u00f3dla, quella di Badb, Macha e M\u00f3rr\u00edgan (anche Anann), e quella maschile di Glonn, Gnim e Coscar. Altri suoi figli furono: Fiacha e Ollom. Ernmas fu uccisa durante la prima battaglia di Mag Tuired. "}
{"id": "1442258", "revid": "107988195", "url": "https://it.wikipedia.org/wiki?curid=1442258", "title": "L'amico del giaguaro (programma televisivo)", "text": "L'amico del giaguaro, presentato da Corrado con la partecipazione di Gino Bramieri, Marisa Del Frate, Raffaele Pisu, e con Roberto Villa, \u00e8 stato un programma televisivo trasmesso dal programma nazionale della Rai, la futura Rai 1, dal 1961 al 1964 ed \u00e8 considerato un \"cult\" degli anni sessanta.\nGli autori del programma erano Italo Terzoli e Bernardino Zapponi.\nFurono trasmesse 19 puntate nel 1961 (dal 20 maggio al 30 settembre), 17 nel 1962 (dal 30 giugno al 27 ottobre) e 8 nel 1964 (dal 18 luglio al 12 settembre).\nIn ogni puntata veniva fatta la parodia di un film celebre. fu quella di \"Viale del tramonto\" di Billy Wilder, in cui l'attrice Elsa Albani recit\u00f2 la parte della diva in declino, interpretata nel cinema da Gloria Swanson, mentre Mike Bongiorno rappresent\u00f2 la parte del compassato e fedele autista della diva.\nLa trasmissione prendeva il nome dal film omonimo del 1958 di Giuseppe Bennati con Walter Chiari. Nel corso della trasmissione Raffaele Pisu riprendeva il numero del ventriloquo che faceva parte della trama del film."}
{"id": "1442263", "revid": "110157", "url": "https://it.wikipedia.org/wiki?curid=1442263", "title": "Penedo (Alagoas)", "text": "Penedo \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Penedo, situato in riva al fiume S\u00e3o Francisco."}
{"id": "1442264", "revid": "101260", "url": "https://it.wikipedia.org/wiki?curid=1442264", "title": "IEC 559", "text": ""}
{"id": "1442265", "revid": "219110", "url": "https://it.wikipedia.org/wiki?curid=1442265", "title": "ISO/IEC 10967", "text": "ISO/IEC 10967 (\"Language independent arithmetic\") \u00e8 la denominazione di una serie di standard per l'aritmetica dei calcolatori. Al contrario dello standard ISO/IEC/IEEE 60559, meglio conosciuto come IEEE 754, non include i dettagli riguardanti la rappresentazione dei valori, e si pu\u00f2 quindi utilizzare per qualunque valore di precisione. Tuttavia, le parti 2 e 3 dello standard fanno riferimento per lo pi\u00f9 alla precisione utilizzata dallo standard IEEE 754.\nComposizione.\nLo standard ISO/IEC 10967 si compone di tre parti:\nLIA-1.\nLa prima parte definisce i tipi di dato interi e in virgola mobile; definisce inoltre le operazioni aritmetiche di base (inclusi i confronti) sui valori interi e in virgola mobile. Anche se lo standard non include dettagli sulla rappresentazione in memoria dei valori, la maggior parte delle implementazioni utilizzer\u00e0 a tale scopo le modalit\u00e0 illustrate nello standard IEEE 754. \nLIA-2.\nLa seconda parte, basata per lo pi\u00f9 sulle specifiche del linguaggio Ada, definisce ulteriori operazioni sugli interi e sui numeri in virgola mobile, e impone dei requisiti per la precisione numerica delle funzioni elementari.\nLIA-3.\nLa terza parte, ispirata dalle specifiche dei linguaggi C, Ada e Common LISP, generalizza le prime due estendendone le definizioni ai numeri immaginari e complessi.\nUtilizzo nei linguaggi di programmazione.\nCiascuna parte include dei suggerimenti sull'utilizzo dello standard nei linguaggi di programmazione. Queste indicazioni sono incomplete e possono essere modificate negli standard che definiscono i linguaggi. Tra i linguaggi che fanno riferimento alle specifiche LIA-1 vi sono C, C++, Modula-2 e Smalltalk."}
{"id": "1442266", "revid": "287204", "url": "https://it.wikipedia.org/wiki?curid=1442266", "title": "Pia\u00e7abu\u00e7u", "text": "Pia\u00e7abu\u00e7u \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Penedo."}
{"id": "1442267", "revid": "101260", "url": "https://it.wikipedia.org/wiki?curid=1442267", "title": "IEC 60559", "text": ""}
{"id": "1442268", "revid": "101260", "url": "https://it.wikipedia.org/wiki?curid=1442268", "title": "Language independent arithmetic", "text": ""}
{"id": "1442269", "revid": "101260", "url": "https://it.wikipedia.org/wiki?curid=1442269", "title": "Common Lisp", "text": ""}
{"id": "1442270", "revid": "110157", "url": "https://it.wikipedia.org/wiki?curid=1442270", "title": "Pilar (Alagoas)", "text": "Pilar \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Macei\u00f3."}
{"id": "1442271", "revid": "101260", "url": "https://it.wikipedia.org/wiki?curid=1442271", "title": "Language Independent Arithmetic", "text": ""}
{"id": "1442272", "revid": "163662", "url": "https://it.wikipedia.org/wiki?curid=1442272", "title": "Luigi Ballerini", "text": "Biografia.\nFiglio di Umbertina Santi, di professione sarta, e di Raffaele Costantino Edoardo detto Ettore, anch'egli sarto e caduto in combattimento contro i tedeschi sull'isola di Cefalonia nel 1943, Luigi Ballerini nasce a Milano e cresce nella zona di Porta Ticinese. Dal 2010 vive tra New York, Milano e Otranto. Studia lettere alla Cattolica di Milano, vive un periodo a Londra, e infine si laurea a Bologna con una tesi sullo scrittore statunitense Charles Olson. Le sue prime poesie, \"Inno alla terra\", escono su \"Inventario\" nel 1960.\nNel 1963 inizia a lavorare nella redazione libri della Rizzoli mandando in stampa la traduzione italiana della \"Storia della follia\" di Foucault. Nel 1965 si trasferisce a Roma dove incontra artisti e poeti neo-sperimentali come Adriano Spatola, Giulia Niccolai, Nanni Cagnone, Eliseo Mattiacci, Magdalo Mussio, Emilio Villa, Alfredo Giuliani, Giovanna Sandri e, soprattutto, Elio Pagliarani, di cui diventa collaboratore e tramite cui incontra Cesare De Michelis, fondatore della Marsilio Editori, a cui rester\u00e0 legato da una profonda amicizia. Con Marsilio pubblica il suo primo volume di critica letteraria (\"La piramide capovolta\", 1975), \"La sacra Emilia,\" un\u2019antologia scelta di poesie di Gertrude Stein, da lui stesso tradotte, e alcune raccolte poetiche (\"Il terzo gode\", 1994, e la riedizione di \"Cefalonia 1943-2001\", nel 2013). Nel frattempo, scrive recensioni di libri sui quotidiani \"Avanti!\" e \"l\u2019Unit\u00e0\", e su \"Rinascita\", insegna alle scuole secondarie e traduce critici e scrittori americani quali Lionel Abel, Leslie Fiedler, Herman Melville, Benjamin Franklin, James Baldwin, Henry James. Per Guanda, nel 1971, traduce \"Kora all\u2019inferno\" di William Carlos Williams.\nIn omaggio ai suoi settant'anni viene compilata \"Balleriniana\", una raccolta di saggi, ricordi, aneddoti e altri scritti dedicati a Ballerini e al suo lavoro e curata da Giuseppe Cavatorta ed Elena Coda.\nGli anni americani.\nSi trasferisce a Los Angeles nel 1969 e insegna letteratura italiana moderna e contemporanea alla UCLA. Questa, tuttavia, non \u00e8 la sua prima esperienza americana (dal 1960 al 1962 aveva studiato alla Wesleyan University in Connecticut). L\u2019anno successivo nasce suo figlio, l\u2019attore Edoardo Ballerini.\nSi sposta a New York nel 1971 per insegnare al City College e al Graduate Center della City University of New York (CUNY) e nel 1972 esce la sua prima raccolta poetica \"eccetera. E\" (Guanda). Diventa direttore della facolt\u00e0 di Italianistica a NYU nel 1976, e nel 1990, per breve tempo, direttore della Casa Italiana Zerilli-Marim\u00f2, incarico che lascia per assumere, nel 1992, quello di direttore del dipartimento di italianistica della UCLA. Da quell\u2019anno e fino al 2012, Ballerini far\u00e0 la spola tra Los Angeles e New York, citt\u00e0 di residenza della psicanalista Paola Mieli, sua compagna dal 1986. In questo periodo collabora con Angelo Savelli (Selvaggina, 1988), Paolo Icaro (\"La parte allegra del pesce\", 1984 e \"Leggenda di Paolo Icaro\", 1985) e Salvatore Scarpitta, il fotografo Charles Traub, il critico d\u2019arte e poeta Mario Diacono, i language poets Charles Bernstein e Ray di Palma. Incontra e collabora con la critica e scrittrice Marjorie Perloff, il poeta e traduttore Paul Vangelisti, lo scultore Richard Nonas e con il compositore Jed Distler per la cui opera, \"Tools\", Ballerini scrive il libretto.\nIn quegli anni \u00e8 stato promotore della poesia e cultura italiana tra mostre (\"Italian Visual Poetry 1912-1972\" al Finch College Museum di New York e alla Galleria Civica di Torino, \"Spelt from Sybil\u2019s Leaves\" alla Power Gallery di Sydney), conferenze e convegni (\"The Disappearing Pheasant I\" a New York nel 1991 e \"The Disappearing Pheasant II\" a Los Angeles nel 1994, \"La lotta con Proteo\", sempre a Los Angeles, nel 1997).\nPoesia e poetica.\nA distanza di sedici anni dall\u2019uscita di \"eccetera. E\" (ripubblicato dalle Edizioni Diaforia di Viareggio con un saggio introduttivo di Cecilia Bello Minciacchi e interventi di Remo Bodei, Giulia Niccolai e Adriano Spatola), Ballerini scrive \"Che figurato muore\" (All\u2019insegna del pesce d\u2019oro di Vanni Scheiwiller), cui seguono \"Che oror l\u2019orient\" (Lubrina, 1991), una raccolta di poesie milanesi e di traduzioni in milanese di Guido Cavalcanti, con cui vince il Premio Feronia-Citt\u00e0 di Fiano.\nLa raccolta successiva \u00e8 \"Il terzo gode\" del 1994. Nel 1996 esce \"Shakespeherian Rags,\" scritta direttamente in inglese e pubblicata dall\u2019editore romano Quasar, con a fronte il testo tradotto dall\u2019autore (\"Stracci shakespeariani\") e con un\u2019introduzione di Filippo Bettini. Seguono \"Uno monta la luna\" (Manni, 2001) e, per Mondadori nel 2005, la sua opera pi\u00f9 nota, \"Cefalonia\", con cui vince il Premio Brancati e il Premio di poesia Lorenzo Montano. Curata da Beppe Cavatorta, esce nel 2016 la raccolta completa delle sue poesie negli Oscar Mondadori. \u00c8 annunciato per l\u2019autunno del 2020 per l'editore Nino Aragno il nuovo volume di poesie \"Divieto di sosta\".\nLa traiettoria della poesia di Ballerini \u00e8 divisibile in tre parti: l\u2019apprendistato, con una fase oracolare e una serie consistente di \u201ctemi svolti\u201d in cui un non ripudiato impegno narrativo si lascia fuorviare dalle istigazioni inerenti al linguaggio in cui si manifesta. La fase degli esordi si apre e si chiude nel 1972 con l\u2019uscita di \"eccetera. E\" in cui mette a frutto la lezione della neoavanguardia, e risente dell\u2019influenza di Pagliarani. La seconda fase \u00e8 caratterizzata da un\u2019estrema concisione del tessuto discorsivo. Con l\u2019ultima fase, che raccoglie indicativamente le opere dal 1994 al 2020, entra in vigore una funzione ragionativa: sono numerosi i testi organizzati come un succedersi di apodosi e protasi, di catalogazioni polisindetiche e di apposizioni de-pragmatizzanti. \u00abPiuttosto che di decapitazione\u00bb, scrive Cavatorta nell\u2019introduzione all\u2019Oscar Mondadori, \u00absi dovr\u00e0 parlare di liberazione, perch\u00e9 senza questo passaggio si rimane in una schiavit\u00f9 consolante che illude chi scrive di poter dare voce all\u2019io\u00bb.\nBallerini mescola i linguaggi settoriali, le lingue straniere (vive e morte), le espressioni idiomatiche e dialettali. Ricco di riferimenti letterari, nelle sue poesie si leggono tracce di Shakespeare, Dante, dello Stilnovo, del Placito Capuano, di Ezra Pound. Il suo lessico raccoglie prestiti da canzoni popolari e dai canovacci dell'avanspettacolo italiano.\nL'attivit\u00e0 critica.\nCome critico Ballerini ha lavorato soprattutto nei campi della poesia medievale (con dei saggi su Cavalcanti e sullo Stilnovo), del Futurismo \u2013 sono sue le edizioni dei romanzi di Filippo Tommaso Marinetti \"Gli indomabili\" (Mondadori, 2000) e di \"Mafarka il futurista\" (Mondadori, 2003) \u2013, della poesia e dell\u2019arte contemporanee, e come compilatore di antologie bilingui di poesia italiana e di poesia americana. Numerosi saggi non sono raccolti in volume, mentre sono editi il suo \"4 per Pagliarani\" (Scritture 2008), \"Apollo figlio di Apelle\" (Marsilio, 2018), che raccoglie le sue riflessioni sull\u2019opera di quattro scultori contemporanei: Lawrence Fane, Marco Gastini, Paolo Icaro ed Eliseo Mattiacci. Le antologie di poesia americana pubblicate in Italia comprendono \"La rosa\" \"disabitata\" (con Richard Milazzo, Feltrinelli 1981) e, in collaborazione con Paul Vangelisti e Gianluca Rizzo, i quattro volumi finora usciti della nuova poesia americana: Los Angeles (Mondadori, 2005), San Francisco (Mondadori, 2006), New York (Mondadori, 2009), Chicago (Nino Aragno, 2019). Le antologie di poesia italiana pubblicate negli Stati Uniti includono: \"Shearsman of sort\" (Forum Italicum, 1992) e \"The Promised Land\" (Sun and Moon Press, 1999). A questi si sono aggiunti i volumi di \"Those Who from afar Look like Flies\" (University of Toronto Press, 2017), curati in collaborazione con Beppe Cavatorta e dedicati alla poesia di ricerca e alla critica della poesia del secondo Novecento, dagli anni di \"Officina\" e de \"Il Verri\" fino al 2015.\nLa nuova traduzione di Spoon River.\nDopo la versione del \"Benito Cereno\" di Herman Melville, pubblicata da Marsilio nel 2012, e per la quale ha voluto lavorare sulle angolosit\u00e0 lessicali e sintattiche dei suoi predecessori e traduce, come scrive nella nota al testo, non tanto \"con\" l\u2019italiano quanto \"in\" italiano \u2013 rispettando cio\u00e8 le esigenze stilistiche e retoriche della lingua di approdo che rendono giustizia alla lucidit\u00e0 dell\u2019originale: \u201cwise men,\u201d per esempio, diventa \u201cquelli che se ne intendono\u201d. Nel 2016 pubblica presso Mondadori una nuova traduzione dell\u2019\"Antologia di Spoon River\" di Edgar Lee Masters, resa celebre in Italia dall\u2019azione congiunta di Cesare Pavese e Fernanda Pivano. Basata sull\u2019edizione critica procurata da John Hallwas, la nuova edizione ha un saggio storico-letterario che mette in luce le circostanze politiche e culturali che presiedettero alla nascita e sviluppo dell'opera. Le note di questa edizione servono per dare un volto ai personaggi fittizi e una dimensione realistica ai luoghi dove si svolsero le loro azioni. Particolare attenzione \u00e8 dedicata al fenomeno dell\u2019imborghesimento di quella che era stata, primariamente, una societ\u00e0 di agricoltori e di allevatori in Illinois.\nL'attivit\u00e0 editoriale.\nNel 1975, a New York, Ballerini fonda la OOLP (Out of London Press) con cui pubblic\u00f2 titoli dedicati alla critica d\u2019arte e alla poesia di ricerca. Nel 1988, \u00e8 editor della Marsilio per gli Stati Uniti e infine, nel 2003, con l\u2019ambasciatore Gianfranco Facco-Bonetti, capo dei servizi culturali del Ministero degli Affari Esteri, e con la collaborazione di Massimo Ciavolella, d\u00e0 vita alla Lorenzo Da Ponte Italian Library, una collana di classici della cultura italiana, nei campi della storia, della giurisprudenza, della scienza politica, della letteratura, linguistica e della filosofia e pubblicati dalla University of Toronto. Negli stessi anni, insieme a Beppe Cavatorta, Gianluca Rizzo e Federica Santini, crea la Agincourt Press, che ospita testi di poesia sperimentale, saggi di psicoanalisi freudiano-lacaniana, e di filosofia.\nStudi gastronomici.\nBallerini si \u00e8 occupato della storia della gastronomia italiana, diventata oggetto delle sue lezioni alla UCLA negli anni dal 2005 al 2008. Nel 2003, per la University of Toronto e preceduta da un suo saggio introduttivo, esce la prima edizione completa in lingua inglese dell\u2019opera di Pellegrino Artusi, \"Science in the Kitchen and the Art of Eating Well\". Nel 2004 pubblica presso la University of California Press, il \"Book of the Culinary Art\" del Maestro Martino, il primo cuoco dell\u2019era moderna, la cui opera, identificata solo nel 1931, risale alla seconda met\u00e0 del Quattrocento. Un\u2019edizione dell\u2019originale italiano, \"Libro de arte coquinaria,\" basata sui quattro dei cinque manoscritti esistenti e curata dallo stesso Ballerini e da Jeremy Parzen, era uscita presso Guido Tommasi Editore nel 2001.\nNegli anni 2014, 2015, 2017 e 2019 ha creato una serie di convegni intitolati \"Latte e Linguaggio\". Gli appuntamenti hanno avuto luogo presso l\u2019ex cascina e ora Biblioteca comunale Chiesa Rossa di Milano. Il suo libro \"Erbe da mangiare\" (ricette di Ada De Santis, tavole di Giuliano Della Casa) esce per Mondadori nel 2008 e ristampato nel marzo del 2020. Da molti anni si occupa del binomio cibo e arti visive, con particolare riguardo alle tele di soggetto conviviale e religioso dipinte nel Rinascimento."}
{"id": "1442273", "revid": "101260", "url": "https://it.wikipedia.org/wiki?curid=1442273", "title": "Language-Independent Arithmetic", "text": ""}
{"id": "1442274", "revid": "101260", "url": "https://it.wikipedia.org/wiki?curid=1442274", "title": "Language-independent arithmetic", "text": ""}
{"id": "1442276", "revid": "86599", "url": "https://it.wikipedia.org/wiki?curid=1442276", "title": "Freimut B\u00f6rngen", "text": "Alcune fonti riportano erroneamente il suo nome come \"Freimuth\".\nB\u00f6rngen ha studiato le galassie con un telescopio Schmidt all'osservatorio Karl Schwarzschild di Tautenburg, in Germania.\nNel periodo della Germania Est, la ricerca degli asteroidi \u00e8 stata fatta durante il suo tempo libero perch\u00e9 la scoperta di piccoli oggetti non era considerata sufficientemente prestigiosa per la direzione.\nPrima della riunificazione della Germania B\u00f6rngen scelse per gli asteroidi nomi politicamente neutrali, legati alla Turingia o di famosi scienziati e compositori. In seguito scelse anche nomi legati alla storia e alla cultura.\nNel 1995 si \u00e8 ritirato ma ha continuato a lavorare per l'osservatorio come freelancer.\nNel 2006 ha ricevuto l'Ordine al merito di Germania dal presidente federale Horst K\u00f6hler.\nIl Minor Planet Center gli accredita la scoperta di cinquecentotrentotto asteroidi, effettuate tra il 1961 e il 1995, in parte in collaborazione con Karsten Kirsch e Lutz D. Schmadel.\nGli \u00e8 stato dedicato l'asteroide 3859 B\u00f6rngen."}
{"id": "1442277", "revid": "767487", "url": "https://it.wikipedia.org/wiki?curid=1442277", "title": "Pindoba", "text": " \nPindoba \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Serrana dos Quilombos."}
{"id": "1442278", "revid": "1711941", "url": "https://it.wikipedia.org/wiki?curid=1442278", "title": "Banba", "text": "Nella mitologia irlandese, Banba, figlia di Ernmas dei T\u00faatha D\u00e9 Danann, \u00e8 una delle dee patrone dell'Irlanda. Suo marito \u00e8 Mac Cuill. Con le sue sorelle, F\u00f3dla ed \u00c9riu, faceva parte di un importante triade divina. Quando i Milesi giunsero dalla Spagna in Irlanda ciascuna delle tre sorelle chiese che all'isola fosse dato il proprio nome. \u00c9riu (da cui \u00c9ire = Irlanda) vinse, ma anche Banba fu spesso usato in poesia per indicare l'isola. \nSecondo Seathr\u00fan C\u00e9itinn venerava Macha, spesso indicata come figlia di Ernmas. Le due dee potrebbero essere equivalenti. C\u00e9itinn riferisce anche la tradizione secondo cui Banba fu la prima persona a mettere piede in Irlanda prima del Diluvio universale, in una variazione della leggenda di Cessair.\nAll'inizio fu una dea della guerra e della fertilit\u00e0.\nLa marina militare irlandese ha chiamato in suo onore la dragamine L\u00c9 Banba."}
{"id": "1442279", "revid": "1990964", "url": "https://it.wikipedia.org/wiki?curid=1442279", "title": "Piranhas (Alagoas)", "text": "Piranhas \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Alagoana do Sert\u00e3o do S\u00e3o Francisco.\nNei pressi della citt\u00e0, l'impianto idroelettrico sul fiume S\u00e3o Francisco dell'Hidrel\u00e9trica de Xing\u00f3 fornisce di energia elettrica gran parte della regione."}
{"id": "1442280", "revid": "110157", "url": "https://it.wikipedia.org/wiki?curid=1442280", "title": "Chiesa di San Martino (Pura)", "text": "La chiesa parrocchiale di san Martino \u00e8 un edificio religioso che si trova a Pura, in Canton Ticino.\nStoria.\nLa presenza di una chiesa costruita in questo luogo \u00e8 attestata in documenti storici che risalgono al 1352, anche se l'edificio venne pesantemente rimaneggiato nei secoli successivi: nel 1580 venne ampliata la navata e nel 1658 venne costruito il coro poligonale. Dal 1603 \u00e8 parrocchiale. Nel corso del XVII secolo venne ricostruita la facciata.\nDescrizione.\nLa chiesa si presenta con una pianta ad unica navata sovrastata da volta a botte lunettata."}
{"id": "1442283", "revid": "110157", "url": "https://it.wikipedia.org/wiki?curid=1442283", "title": "Porto Calvo", "text": "Porto Calvo \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Mata Alagoana."}
{"id": "1442286", "revid": "110157", "url": "https://it.wikipedia.org/wiki?curid=1442286", "title": "Porto Real do Col\u00e9gio", "text": "Porto Real do Col\u00e9gio \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Penedo."}
{"id": "1442287", "revid": "547034", "url": "https://it.wikipedia.org/wiki?curid=1442287", "title": "Rhus dentata", "text": "Rhus dentata Thunb. 1794 \u00e8 una pianta appartenente alla famiglia Anacardiaceae.\nMorfologia.\n\u00c8 un albero di media grandezza, deciduo, che raggiunge un'altezza di circa 5 m e una larghezza di 4 m.\nHa le foglie di solito notevolmente dentellate (da cui il nome), sebbene talvolta possono essere soltanto leggermente dentate.\nProduce piccoli fiori di color bianco-crema in gran quantit\u00e0, che diventano piccole bacche che si colorano di rosso, arancione o marrone quando sono mature. Le bacche attirano gli uccelli che se ne nutrono.\nDistribuzione ed habitat.\nSi trova in natura in quasi tutto il Sudafrica, tranne che nelle province occidentali e settentrionali del Capo, Lesotho, Mozambico, Swaziland e Zimbabwe.\nIl suo habitat varia dal livello del mare alle montagne del Drakensberg. Resiste bene al gelo, e dovrebbe essere piantata in pieno sole."}
{"id": "1442291", "revid": "767487", "url": "https://it.wikipedia.org/wiki?curid=1442291", "title": "Porto de Pedras", "text": "Porto de Pedras \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Litoral Norte Alagoano."}
{"id": "1442294", "revid": "110157", "url": "https://it.wikipedia.org/wiki?curid=1442294", "title": "Po\u00e7o das Trincheiras", "text": "Po\u00e7o das Trincheiras \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Santana do Ipanema."}
{"id": "1442296", "revid": "12109", "url": "https://it.wikipedia.org/wiki?curid=1442296", "title": "Betulia Liberata", "text": ""}
{"id": "1442299", "revid": "767487", "url": "https://it.wikipedia.org/wiki?curid=1442299", "title": "Il Cerchio d'Oro", "text": "Il Cerchio d'Oro \u00e8 un gruppo di rock progressivo nato negli anni settanta.\nBiografia.\nIl gruppo venne fondato a Savona nel 1974 dal tastierista Franco Piccolini insieme ai fratelli Giuseppe Terribile (voce solista, chitarra, basso) e Gino Terribile (batteria, voce).&lt;br&gt;L'anno successivo, a loro si unirono il chitarrista Roberto Giordana e il tastierista\nGiorgio Pagnacco. Verso il 1979 la formazione acquis\u00ec altri due chitarristi, Maurizio Bocchino e Piuccio Pradal.\nLo stile del gruppo \u00e8 caratterizzato da uno stile rock sinfonico, definito con chitarre elettriche, organo elettrico, pianoforte e sintetizzatore.\nDopo tre anni di concerti, nel 1977 il gruppo incide il primo 45 giri titolato \"Quattro mura\"/\"Futuro prossimo\". Nel 1978 il secondo singolo \"Funky dream\"/\"L'amore mio\", seguito nel 1979 dall'ultima incisione con \"Too many nights\"/\"Dolce strega\" .\nNel 1999 la Mellow pubblica il Cd omonimo con dodici registrazioni inedite del 1976 e tutti i brani contenuti nei 45 giri dell'epoca. L'ultima pubblicazione \u00e8 del 2005, un vinile a 33 giri titolato \"La quadratura del Cerchio\" contenente altri nove brani d'epoca, tra cui rivisitazioni dei The Trip, Le Orme e New Trolls.\nLa band si scioglie nel 1980, quando tutti i membri eccetto Piccolini fondarono il gruppo heavy metal Black Out, che incise un singolo \"Crisi\"e si sciolse nel 1982. I gemelli Terribile e Giordana fondarono poi nel 1982 i Cavern ,la prima Beatles tribute band attiva fino al 2011 e con varie apparizioni televisive e concerti in italia e estero ed alcune pubblicazioni discografiche (la prima il singolo \"Dear John\" del 1988 e l'ultima l'album \" a Lovin' mixture\" del 2010.\nDecisero poi di riunirsi nel 2005 quando usc\u00ec l'album 33 giri in tiratura limitata di 300 copie numerate, prodotte dall'etichetta indipendente Psych Out.\nNel 2008 viene pubblicato, sia su cd digipack che su Lp, dalla Black Widow, il concept album \"Il viaggio di Colombo\". Il lavoro \u00e8 stato anche recensito da alcune riviste e siti web specializzati ed \u00e8 stato presentato live in una serie di concerti (in 2 occasioni insieme sul palco i Delirium).Con l'aggiunta del chitarrista Bruno Govone viene poi pubblicato un nuovo album nel 2013 , sempre dalla Black Widow e sempre sia in cd che in Lp (anche in tiratura limitata vinile giallo ) dal titolo \" Dedalo e Icaro\" un nuovo concept album dai suoni vintage e questa volta con alcuni ospiti doc del prog italiano anni settanta : Giorgio Fico Piazza (ex PFM) , Pino Sinnone (ex The Trip) e i due Delirium Ettore Vigo e Martin Grice. Ospiti anche presenti in alcuni concerti tenuti successivamente dal gruppo.\nIn ottobre 2014 la Ace records di Roma pubblica in tiratura limitata a 100 copie (e 7 inserti) in vinile LP l'album \"33\" dei Black out , contenente tutte le registrazioni del 1981 (compreso i brani del singolo) e del 1982 dalle 2 diverse formazioni.\nNel 2017 esce il loro nuovo album, \"Il fuoco sotto la cenere\" con una cover omaggio a Ivan Graziani, prima in CD e nel 2018 im vinile colorato e con copertina differente.\nNel dicembre 2017 un loro brano \u00e8 stato pubblicato in Germania in una CD compilation \"Art rock 123\" allegata alla rivista Empire."}
{"id": "1442301", "revid": "110157", "url": "https://it.wikipedia.org/wiki?curid=1442301", "title": "P\u00e3o de A\u00e7\u00facar (Alagoas)", "text": "P\u00e3o de A\u00e7\u00facar \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Santana do Ipanema."}
{"id": "1442306", "revid": "124123", "url": "https://it.wikipedia.org/wiki?curid=1442306", "title": "Gianguido Baldi", "text": "Biografia.\nAttore di teatro, cinema e televisione, figlio del regista Gian Vittorio Baldi e, acquisito, dell'attrice Macha M\u00e9ril, (adottato a 18 anni da Macha Meril) intraprende studi classici, prima a Faenza, poi a Lodi e quindi a Roma, dove si \u00e8 diplomato. Debutta a 19 anni con il film \"D\u00e8moni\" (1985), diretto da Lamberto Bava. \nIn teatro \u00e8 stato protagonista di vari lavori tra cui: \"Pensiero nomade\", regia di Emiliani, e \"Il ladro dei sogni\" di Carlo Lucarelli, famoso giallista. Sul grande schermo ha partecipato ai film: \"Histoire Turque\", al fianco di Macha M\u00e9ril, \"La sindrome di Stendhal\" (1996) di Dario Argento, e \"Il temporale - Nevrijeme\" (1999), diretto da suo padre.\nDiventa noto al grande pubblico con il ruolo di Alessandro Palladini, interpretato, dalla prima puntata nel 1996 alla 1455 del 2003 e poi nuovamente dalla 2405 del 2007, alla 2518 del 2008 nella soap opera di Rai 3, \"Un posto al sole\".\nSul set della soap napoletana inoltre conosce l'attrice Samuela Sardo con la quale intraprende una relazione durata qualche tempo alla fine degli anni Novanta.\nTra il 2005 e il 2006 appare su Rai Uno nella seconda e terza stagione della serie tv \"Orgoglio\", nel ruolo di Werner, e nel 2007 nella miniserie tv \"Le ragazze di San Frediano\", regia di Vittorio Sindoni, in cui interpreta il ruolo di Niccol\u00f2."}
{"id": "1442308", "revid": "339392", "url": "https://it.wikipedia.org/wiki?curid=1442308", "title": "Booker T.", "text": ""}
{"id": "1442310", "revid": "132266", "url": "https://it.wikipedia.org/wiki?curid=1442310", "title": "Silvestro III", "text": ""}
{"id": "1442313", "revid": "132266", "url": "https://it.wikipedia.org/wiki?curid=1442313", "title": "Gregorio VI", "text": ""}
{"id": "1442323", "revid": "1573940", "url": "https://it.wikipedia.org/wiki?curid=1442323", "title": "Adela reaumurella", "text": "L'adelide di R\u00e9aumur (Adela reaumurella ()) \u00e8 un lepidottero appartenente alla famiglia Adelidae, diffuso in Europa e Asia.\nDescrizione.\nAdulto.\nSi tratta di un piccolo lepidottero alquanto primitivo, dotato di una nervatura alare eteroneura, ma anche di un apparato riproduttore femminile provvisto di un'unica apertura, destinata sia all'accoppiamento, sia all'ovodeposizione.\nLe ali, che rivelano anche la presenza di aculei, hanno forma ovoidale-allungata con apice arrotondato; i microtrichi sono presenti ed uniformemente distribuiti.\nL'ala anteriore si mostra dorsalmente di un verde metallico, con riflessi dorati, ma la costa rivela un color porpora abbastanza intenso. La pagina inferiore appare invece color bronzo.\nLa pagina superiore dell'ala posteriore presenta un colore verdastro metallico, con iridescenze violacee, mentre la pagina inferiore \u00e8 pure color bronzo, come nell'ala anteriore.\nCome nei Ditrysia, si osserva una riduzione del sistema legato al settore radiale (Rs) nell'ala posteriore, con anastomosi di Sc ed R dal quarto basale fino al termen, ed Rs non ramificata; l'accoppiamento alare \u00e8 di tipo frenato, con frenulum a singola setola composita nel maschio, e diverse setole nella femmina.\nLe antenne sono biancastre, filiformi e nel maschio raggiungono circa quattro volte la lunghezza del corpo, mentre nella femmina superano comunque la lunghezza della costa; in esse si pu\u00f2 osservare la presenza di uno sclerite intercalare, oltre a spinule laterali ricurve (probabilmente derivate dai sensilla) in alcuni segmenti prossimali del flagello dei maschi.\nGli ocelli sono assenti, come pure i chaetosemata. Gli occhi del maschio sono molto sviluppati. Il capo ed il torace appaiono rivestiti da una fitta peluria nerastra. La spirotromba \u00e8 perfettamente funzionante, e risulta ricoperta di scaglie e pi\u00f9 lunga della capsula cefalica, estendendosi fin oltre i palpi mascellari. I palpi labiali hanno tre segmenti, corti e con setole laterali sul secondo; l'organo di vom Rath sul segmento apicale del palpo labiale \u00e8 presente.\nNelle zampe gli speroni tibiali hanno formula 0-2-4.\nNell'apparato genitale maschile, l'uncus \u00e8 assente, mentre il vinculum presenta un \"saccus\" allungato. La juxta \u00e8 a forma di freccia, l'edeago \u00e8 assottigliato.\nNel genitale femminile, l'ovopositore \u00e8 ben sviluppato e perforante, con gli apici appiattiti lateralmente, al fine di permettere l'inserimento delle uova all'interno dei tessuti fogliari della pianta ospite; tale caratteristica viene considerata una specializzazione secondaria delle Adelidae. La cloaca \u00e8 stretta e tubuliforme. Le apofisi sono fortemente sclerotizzate; il corpus bursae \u00e8 sviluppato e membranaceo, senza signa.\nL'apertura alare pu\u00f2 variare da 14 a 18\u00a0mm.\nUovo.\nLe uova sono lievemente punteggiate e vengono inserite singolarmente nei tessuti della pianta ospite, pertanto assumono la forma della \"tasca\" in cui le immette la femmina. Sono rinvenibili da aprile a giugno.\nLarva.\nIl bruco, quasi cilindrico, possiede un capo arrotondato, non appiattito e prognato, con solco epicraniale marcato e sei stemmata per lato.\nSono presenti due setae genali, G1 e G2, mentre l'assenza della seta AF2 \u00e8 considerata un'evoluzione secondaria.\nSul protorace \u00e8 visibile uno scudo ben sclerotizzato, e si osservano anche dischi sclerotizzati sul meso- e metatorace.\nLe zampe toraciche sono ben sviluppate, mentre le pseudozampe, poste sui segmenti addominali III-VI e X, sono fortemente ridotte; gli uncini pseudopodiali, assenti sul segmento X, sono disposti su file multiple.\nRinvenibile da giugno a marzo.\nPupa.\nLa pupa \u00e8 dectica, con cuticola lievemente sclerotizzata e appendici solo debolmente aderenti al corpo. I palpi mascellari appaiono prominenti, mentre quelli labiali risultano esposti come le coxe del primo paio di zampe. Le antenne, particolarmente lunghe nei maschi, sono accomodate all'interno del bozzolo, avvolte attorno all'addome. I segmenti addominali da III a VII sono mobili, e si notano una o due file di spinule sulla superficie della maggior parte dei segmenti.\nSi rinviene sulla lettiera del sottobosco tra marzo e maggio.\nBiologia.\nComportamento.\nIn questa specie il volo pu\u00f2 avvenire anche alla luce diretta del sole, e si assiste spesso alla formazione di sciami di maschi, attorno a gruppi di infiorescenze, alberi o cespugli; questo tipo di volo ondulato permette di mettere in risalto le antenne bianche, che riflettono la luce del sole. Gli sciami sono associati a due adattamenti strutturali, riscontrabili esclusivamente nei maschi: spinule laterali sulle antenne e occhi sviluppati dorsalmente. Non \u00e8 ancora ben chiaro il ruolo delle spinule laterali delle antenne, ma \u00e8 probabile che, permettendo la formazione di sciami di maschi attorno ad una femmina immobile, siano implicate nelle funzioni di accoppiamento.\nSubito dopo la schiusa, le larve si allontanano dal luogo dove \u00e8 avvenuta la deposizione delle uova, per costruirsi un fodero portatile con frammenti di foglie e detriti della lettiera del sottobosco; questa sorta di \"casa portatile\" viene ingrandita via via che la larva si accresce, ed al suo interno avviene l'impupamento.\nPeriodo di volo.\nL'adulto vola tra aprile e giugno.\nAlimentazione.\nLe larve di questo taxon si nutrono di frammenti di foglie morte cadute nella lettiera del sottobosco, soprattutto appartenenti ai generi \"Betula\" (Betulaceae) e \"Quercus\" (Fagaceae).\nDistribuzione e habitat.\nLa specie \u00e8 paleartica, avendo un areale che si estende (in maniera non sempre continua) dalla fascia temperata dell'Europa occidentale fino alle foreste dell'Asia occidentale.\nPi\u00f9 in dettaglio, in Europa \"A. reaumurella\" \u00e8 stata rinvenuta in Spagna (escluse le Isole Canarie), Irlanda, Regno Unito, Isole del Canale, Francia (esclusa la Corsica), Belgio, Lussemburgo, Paesi Bassi, Norvegia, Svezia, Danimarca, Germania, Svizzera, Austria, Italia, Ungheria, Croazia, Bosnia ed Erzegovina, Macedonia del Nord, Albania, Polonia, Repubblica Ceca, Slovacchia, Romania, Bulgaria, Turchia, Moldavia, Oblast' di Kaliningrad, Lituania, Lettonia, Estonia, Bielorussia, Ucraina e Russia europea.\nIn Italia si registra la sua presenza in tutta la penisola ed in Sicilia, ma non in Sardegna.\nL'habitat \u00e8 rappresentato da boschi radi a latifoglie e prati aperti.\nTassonomia.\nSottospecie.\nNon sono state individuate sottospecie.\nSinonimi.\nSono stati riportati due sinonimi.\nConservazione.\nLo stato di conservazione della specie non \u00e8 stato ancora valutato dalla Lista rossa IUCN."}
{"id": "1442325", "revid": "287204", "url": "https://it.wikipedia.org/wiki?curid=1442325", "title": "Bechar", "text": ""}
{"id": "1442326", "revid": "729019", "url": "https://it.wikipedia.org/wiki?curid=1442326", "title": "Socio d'opera", "text": "Il socio d'opera in una societ\u00e0 di persone \u00e8 il socio che ha conferito in societ\u00e0 prestazioni d'opera di natura manuale o intellettuale.\nIl socio d'opera non \u00e8 un lavoratore dipendente della societ\u00e0 e per questo motivo non \u00e8 tenuto a percepire le prestazioni di natura salariale e previdenziale. Il suo guadagno \u00e8 costituito dalla partecipazione alla divisione degli utili della societ\u00e0.\nSul socio d'opera incombe anche il rischio della sopravvenuta impossibilit\u00e0 di eseguire l'opera conferita anche per causa a lui non imputabile: gli altri soci possono infatti escluderlo dalla societ\u00e0.\nParticolare \u00e8 anche la posizione del socio d'opera in sede di liquidazione: egli dovr\u00e0 attendere il rimborso delle quote di partecipazione degli altri soci che hanno conferito capitali, e potr\u00e0 quindi partecipare alla suddivisione del solo eventuale residuo attivo. Non avr\u00e0 invece, salvo patto contrario, diritto alla percezione di una somma che rimborsi il valore dell'opera da lui apportata in societ\u00e0."}
{"id": "1442327", "revid": "14691", "url": "https://it.wikipedia.org/wiki?curid=1442327", "title": "Bugia (provincia)", "text": ""}
{"id": "1442328", "revid": "196390", "url": "https://it.wikipedia.org/wiki?curid=1442328", "title": "Mini (BMW)", "text": ""}
{"id": "1442333", "revid": "339392", "url": "https://it.wikipedia.org/wiki?curid=1442333", "title": "Bugia (Algeria)", "text": ""}
{"id": "1442335", "revid": "478814", "url": "https://it.wikipedia.org/wiki?curid=1442335", "title": "Noodle", "text": ""}
{"id": "1442337", "revid": "741864", "url": "https://it.wikipedia.org/wiki?curid=1442337", "title": "Inscrutabili Dei Consilio", "text": "\u00c8 la prima enciclica di papa Leone XIII, scritta il 21 aprile 1878.\nIn essa il Papa denuncia i mali sociali del suo tempo, che a suo avviso derivano dal disprezzo con il quale da pi\u00f9 parti viene ripudiata l'autorit\u00e0 della Chiesa, madre di civilt\u00e0, che tanto ha giovato nei secoli all'intera umanit\u00e0 ed in modo particolare all'Italia e a Roma. Il Pontefice dunque reclama rispetto e libert\u00e0 per la Santa Sede ed esalta il Sacramento del matrimonio e i valori della famiglia."}
{"id": "1442343", "revid": "14691", "url": "https://it.wikipedia.org/wiki?curid=1442343", "title": "Bordj Bou Arreridj (provincia)", "text": ""}
{"id": "1442344", "revid": "339392", "url": "https://it.wikipedia.org/wiki?curid=1442344", "title": "Derry City", "text": ""}
{"id": "1442354", "revid": "433605", "url": "https://it.wikipedia.org/wiki?curid=1442354", "title": "Quebrangulo", "text": "Quebrangulo \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Palmeira dos \u00cdndios."}
{"id": "1442357", "revid": "270833", "url": "https://it.wikipedia.org/wiki?curid=1442357", "title": "Campo di transito di Westerbork", "text": "Il campo di transito di Westerbork (in olandese \"Kamp Westerbork\", in tedesco \"Durchgangslager Westerbork\") fu originariamente un campo per rifugiati creato nei Paesi Bassi, divenuto, dopo l'invasione nazista, un campo di transito per rifugiati e detenuti della Seconda Guerra Mondiale, situato a Hooghale, dieci chilometri a nord di Westerbork, nel nord-est del paese. \nAssieme al Campo di concentramento di Herzogenbusch (Kamp Vught) e al campo di concentramento di Amersfoort \u00e8 stato uno dei tre campi usati per raggruppare ebrei e zingari olandesi per poi deportarli nei campi di sterminio e nei campi di concentramento nazisti.\nIl campo venne costruito nel 1939, fu attivo principalmente nel periodo fra il 1942 e il 1945, e continu\u00f2 ad essere utilizzato fino al 1971.\nStoria.\nLe origini.\nNel 1933 Adolf Hitler sal\u00ec al potere in Germania, nel 1935 incominciarono le persecuzioni dopo la pubblicazione delle leggi di Norimberga. La vita divenne sempre pi\u00f9 difficile per coloro che non erano considerati \"ariani\" e in particolare per gli ebrei, che furono gradualmente emarginati dalla societ\u00e0. Alcuni di loro rimasero in Germania speranzosi nella fine delle persecuzioni, altri invece ne fuggirono. La data ufficiale della prima persecuzione antiebraica \u00e8 il 9 novembre 1938, meglio conosciuta come \"Notte dei cristalli\" (in tedesco Kristallnacht), durante la quale le sinagoghe vennero incendiate e le vetrine dei negozi ebrei vennero distrutte. Da questo momento centinaia di ebrei cercarono disperatamente di lasciare la Germania. Coloro che riuscirono ad abbandonare lo stato migrarono all'estero e una buona parte di essi si rifugi\u00f2 nei Paesi Bassi. Il flusso migratorio stava diventando troppo intenso e nel tentativo di limitarlo il governo olandese incominci\u00f2 a proteggere i confini inviando dei militari.\nPrima dell'inizio della Seconda Guerra Mondiale (1939) circa 10.000 rifugiati ebrei varcarono liberamente il confine olandese e successivamente incominciarono a entrare nel paese illegalmente. Per il governo olandese la situazione stava diventando insostenibile e vi era la necessit\u00e0 di costruire un unico campo per i rifugiati. Il problema consisteva nell'individuare una locazione in un\u2019area adeguata, che fosse sufficientemente distante dalle zone abitate in modo tale da non disturbare la popolazione locale.\nUna regione chiamata Veluwe, che era tranquilla e spaziosa, . L'opzione della scelta di questa zona non pass\u00f2 inosservata all'attenzione degli abitanti che erano piuttosto dubbiosi e in disaccordo: era caratterizzata da un paesaggio di notevole bellezza e inoltre era una famosa attrazione turistica: cos\u00ec i cittadini inviarono una lettera di protesta al ministro degli affari interni, Van Boeyen, la quale scaten\u00f2 molte discussioni. Persino la regina Wilhelmina fu toccata dalla decisione e rifiut\u00f2 l'idea della costruzione di un campo per rifugiati nelle vicinanze della residenza reale, nonostante il palazzo si trovasse a pi\u00f9 di venti chilometri di distanza.\nIl governo riconsider\u00f2 dunque la questione e venne proposta la cittadina di Westerbork, localizzata nella provincia di Drenthe. Venne cos\u00ec presa la decisione di incominciare i lavori di costruzione del campo, anche se gli abitanti di Westerbork non furono poi del tutto entusiasti. Il campo si trovava comunque a una distanza tale per cui i rifugiati non sarebbero riusciti a integrarsi nella societ\u00e0, mentre i residenti che possedevano delle piccole attivit\u00e0 come ad esempio un negozio, avrebbero sicuramente tratto beneficio dai nuovi clienti.\nCostruzione e apertura.\nLa costruzione del centro di accoglienza cominci\u00f2 nell'estate del 1939. I primi 22 rifugiati, arrivarono e si stabilirono il 9 ottobre e da questo momento in poi cominciarono a lavorare.\nWerner Bloch, uno dei primi rifugiati, racconta:\"Pi\u00f9 andavamo avanti, pi\u00f9 soli diventavamo. Ad un certo punto tutto quello che potevamo vedere erano campi di erica e qualche cespuglio qua e l\u00e0. E nel punto dove il campo dei rifugiati sarebbe stato eventualmente costruito, c\u2019era un enorme altopiano dove c\u2019erano solo erica e sabbia e tutto questo era molto cupo e tetro. \"Essi cominciarono a lavorare appena le baracche furono costruite, nonostante non fossero ancora interamente conclusi i lavori della restante parte del campo. Era discretamente asciutto e caldo nelle baracche, ma all\u2019esterno era umido e fangoso. Inoltre, la cucina del campo si trovava in una zona scomoda del campo e dunque non era scontato che i pasti caldi rimanessero tali. Questa fu una delle tante difficolt\u00e0 con cui i rifugiati del campo erano costretti a convivere e ci\u00f2 non permetteva una vita piacevole.\nFin da subito i rifugiati dovettero lavorare duramente, in particolare in una grande fattoria. Il duro lavoro li teneva allenati e in forze ed era necessario perch\u00e9 il raccolto proveniente dai terreni della fattoria, avrebbe dovuto sfamare l'intero campo. Coloro che non erano abituati a svolgere lavori pesanti, si sentivano affaticati e doloranti. Successivamente i lavoratori si accorsero che avrebbero potuto procurarsi gli alimenti da altre aziende agricole poco distanti dal campo a prezzi bassi e con meno fatica.\nLe gite fuori dal campo erano permesse, ma con i pochi centesimi a disposizione non riuscivano nemmeno a raggiungere i posti pi\u00f9 vicini come Assen; inoltre i contatti con gli abitanti delle zone adiacenti erano rari e difficili. \nAlla fine di gennaio i rifugiati erano saliti a 167, dal febbraio del 1940 il loro numero crebbe velocemente e alla fine di aprile i rifugiati a Westerbork erano 749.\nI prigionieri stavano conoscendo sempre pi\u00f9 la loro nuova casa come un vero e proprio campo di concentramento. La paura e l'agitazione per i progetti di Hitler aumentava giorno dopo giorno, e le preoccupazioni incominciarono a diventare assillanti quando si resero conto che il campo di Westerbork era vicino ai confini della Germania.\nMaggio 1940.\nIl 10 maggio 1940, quando le truppe tedesche invasero i Paesi Bassi, i soldati olandesi non erano preparati a questa nuova forma di guerra. Il 14 maggio Hitler fece bombardare Rotterdam e, quando minacci\u00f2 di fare lo stesso per Utrecht, il comandante supremo delle forze armate olandesi, Henri Winkelman, capitol\u00f2.\nA Westerbork, i fuggitivi ebrei non speravano pi\u00f9 in un cambiamento. In seguito all'invasione del 10 maggio, misero in atto il piano di fuga che avevano elaborato dato che ormai conoscevano quella che sarebbe stata la loro sorte. La provincia di Zelanda avrebbe dovuto essere la prima destinazione, e da l\u00ec, la successiva il Regno Unito. Purtroppo dopo esseri saliti sul treno che gli aspettava a Hooghalen, non riuscirono nemmeno a raggiungere Zwolle perch\u00e9 il ponte sul fiume IJssel era stato fatto saltare in aria. L'esodo si interruppe a Leeuwarden e dopo essere stati ospitati per qualche giorno da alcune famiglie del posto, intrapresero il viaggio di ritorno per Westerbork.\nPeriodo 1940-1942.\nAll'interno del campo, vi erano delle regole che con il passare del tempo diventarono sempre pi\u00f9 rigide e severe. Nessuno poteva entrare o uscire dai confini del campo, che erano indicati con dei segnali, a meno che non fosse munito di un\u2019autorizzazione. Un certo J. Schol, di origini olandesi, venne incaricato dal ministero della Giustizia di occuparsi della gestione del campo. Il comandante impost\u00f2 le basi per organizzare al meglio il funzionamento del campo, che sarebbe poi passato sotto il controllo tedesco. Venne inoltre assunta una brigata della polizia militare con il compito di supervisionare i confini e scortare i rifugiati ovunque essi andassero. Ci\u00f2 che rese ancora pi\u00f9 oppressiva la vita degli internati fu l'introduzione dell'appello, effettuato sia la mattina che il pomeriggio prima dell'inizio dei lavori. Vennero inoltre istituiti i cosiddetti gruppi di lavoro e venne nominato un leader per ogni caserma. La sorveglianza divent\u00f2 una cosa estremamente seria e venne estesa anche all'interno delle camere da letto. I rifugiati vennero anche privati della possibilit\u00e0 di inviare e ricevere lettere. Queste misure, con lo sviluppo del regime nazista, portarono alla militarizzazione del campo.\nIl comandante Schol, incaricato della gestione del campo, attu\u00f2, secondo i nazisti, un atteggiamento troppo umano e non sufficientemente violento nei confronti degli ebrei. Fu cos\u00ec che nell'agosto del 1941 ricevette una comunicazione ufficiale da Hitler, che sottolineava la presunta eccessiva agiatezza degli ebrei all'interno del campo.\"\"Ho l'impressione che gli ebrei siano trattati troppo umanamente qui e che, a causa dell'atteggiamento del comandante del campo, gli ebrei si sentano troppo a loro agio.\"\"\"Arthur Seyss-Inquart, commissionato da Hitler\"In seguito a questo richiamo, Schol venne sostituito dal comandante della polizia di sicurezza.\nNel 1942, durante la conferenza di Wansee (Wansee Konferenz in tedesco) venne presa la decisione di incominciare lo sterminio pianificato (Soluzione Finale) di tutti gli ebrei e ne conseguirono delle complicazioni per il campo di Westerbrock. Il 1\u00ba luglio del 1942, il campo venne designato come \"Polizeiliches Judendurchgangslager\", ovvero campo di transito forzato per gli ebrei.\nSotto il dominio tedesco.\nNei paesi occupati dell'Europa occidentale (Francia, Belgio, Olanda, e quindi dopo l'8 settembre 1943 anche l'Italia) la decisione fu di non creare ghetti o campi di sterminio e di evitare il pi\u00f9 possibile atti aperti di violenza antiebraica. L'antisemitismo era minore, e si aveva timore di esacerbare un'opinione pubblica gi\u00e0 in larga parte ostile. Si istituirono cos\u00ec appositi campi di internamento o di transito lontani dai centri abitati dove la popolazione ebraica potesse essere raccolta prima di essere trasferita nei campi di concentramento o sterminio della Polonia. Al Campo di concentramento di Westerbork nei Paesi Bassi viene cos\u00ec assegnata la stessa funzione svolta in Francia dal campo di internamento di Drancy, in Belgio dal campo di transito di Malines, e in Italia dal campo di Fossoli. Westerbork diviene uno dei terminali degli arresti e rastrellamenti di ebrei condotti su tutto il territorio olandese e punto di partenza per le deportazioni.\nDeportazione (1942-1944).\nDopo l'invasione tedesca dei Paesi Bassi, i nazisti presero il campo e lo trasformarono in un campo di deportazione. Dal 1942 al 1945 vennero deportate da Westerbork circa 107.000 persone su 93 treni differenti, 101.000 ebrei olandesi e circa 5.000 ebrei tedeschi. Inoltre, vennero deportati circa 400 zingari e alla fine della guerra, circa 400 donne del movimento di resistenza. La prima deportazione risale al 15 luglio 1942 con destinazioni Auschwitz e Birkenau. Tra il luglio del 1942 e il settembre del 1944 quasi tutti i marted\u00ec un treno merci portava i prigionieri nei campi di concentramento di Auschwitz-Birkenau (65 treni carichi in totale di 60.330 persone, la maggior parte dei quali furono uccisi nelle camere a gas all'arrivo), Sobibor (19 treni carichi in totale di 34.313 persone, che furono uccisi tutti sul posto), Bergen-Belsen e Theresienstadt (9 treni carichi in totale di 4.894 persone, dei quali circa 2.000 sopravvissero alla guerra). A Berlino veniva stabilita la data, la destinazione e il numero di deportati, mentre il comandante delle SS di Westerbork era solamente incaricato di preparare il trasporto. L'ultimo trasporto rilevante fu il 13 settembre 1944, con 279 ebrei a bordo ed era destinato a Bergen-Belsen. Solamente 5.200 persone fra le 107.000 persone che vennero deportate sono sopravvissute.\nLiberazione.\nIl 12 aprile 1945 la seconda divisione di fanteria canadese liber\u00f2 le diverse centinaia di abitanti che non erano ancora stati deportati da Westerbork. I primi soldati che raggiunsero il campo erano dell\u2019ottavo reggimento Reconnaissance, seguiti dalle truppe del sud del Saskatchewan reggimento.\nDal dopoguerra.\nIl campo di detenzione.\nTra l'aprile 1945 e il dicembre 1948 il campo di Westerbork venne utilizzato come campo di internamento per gli agenti SS, NSB e tutti coloro che erano sospettati di aver svolto attivit\u00e0 pro-naziste e di aver abusato di posizioni di autorit\u00e0. Nel 1945 a Westerbork abitavano ancora ben 850 ebrei, questo cre\u00f2 una situazione caotica, in quanto la convivenza tra filo-nazisti ed ebrei era chiaramente difficile. Le condizioni di vita erano disagiate, abusi sia fisici che psicologici erano quotidiani e portarono addirittura alla morte di 89 detenuti nei soli primi quattro mesi. Gi\u00e0 nell'autunno del 1945 la situazione all'interno del campo miglior\u00f2 grazie al trasferimento degli ebrei e all'introduzione di radicali misure di controllo. Vennero permesse le prime visite alle famiglie e agli amici dei detenuti. Dal gennaio del 1946 l\u2019obbiettivo del campo mut\u00f2 concentrandosi sulla riabilitazione e rieducazione dei reclusi, le punizioni diminuirono e le condizioni di vita sociale migliorarono grazie all'introduzione di un teatro, una radio, una libreria e la possibilit\u00e0 di praticare sport. , ad eccezione dei \u201csevere cases\u201d ovvero coloro che si erano macchiati dei delitti pi\u00f9 efferati. Nel dicembre del 1948 il campo di internamento chiuse definitivamente e anche gli ultimi prigionieri furono liberati.\nIl campo militare.\nDopo la chiusura del campo di detenzione di Westerbork, la struttura fu sfruttata come base militare visto che i Paesi Bassi erano coinvolti in grandi offensive militari nelle Indie orientali olandesi. Dal 1948 al 1949 il ministero della guerra decise di stanziare le truppe di ritorno dal campo di battaglia e quelle che dopo un periodo di addestramento sarebbero dovute partire per il fronte. I soldati alloggiavano nelle ex baracche divisi in plotoni.\nSchattenberg.\nDal 1949 al 1971 il campo di Westerbork si trasform\u00f2 nuovamente diventando una zona adibita a degli alloggi temporanei. Di generazione in generazione, i molucchi (abitanti delle Isole Molucche) sono stati impiegati nel KILN (royal netherlands east indies army). Essi sono sempre stati fedeli alla regina e alle autorit\u00e0 coloniali combattendo per i Paesi Bassi durante la Seconda Guerra Mondiale e durante il conflitto contro i nazionalisti indonesiani. Nel 1949 quando la repubblica d'Indonesia si proclam\u00f2 indipendente, sorsero nel paese dei conflitti politici e la situazione divenne complicata. Il KILN si sciolse e il governo decise cos\u00ec di trasferire i soldati e le loro famiglie in alloggi temporanei nei Paesi Bassi. Ben 12.000 abitanti si allontanarono dalle Isole Molucche e il primo gruppo arriv\u00f2 nel febbraio del 1951.\nNel 1958 a Schattenberg, scoppi\u00f2 un incendio causando la distruzione di numerose baracche. Molte famiglie furono costrette a lasciare gli alloggi temporanei, ma un ritorno alle Isole Molucche sarebbe stato impossibile. Era dunque giunta la necessit\u00e0 per i molucchi di integrarsi nella societ\u00e0 olandese. Nonostante fosse stata fatta loro la promessa di poter rimanere e risiedere a Schattenberg, alla fine degli anni cinquanta il governo decise di chiudere le abitazioni temporanee impedendo loro di alloggiarci. Inizialmente i residenti si opposero a questa imposizione, ma in seguito si resero conto dei vantaggi che avrebbe portato: nuove strutture con maggiori comodit\u00e0 che sarebbero poi state costruite poco dopo. Nel 1971 il campo venne definitivamente chiuso e le ultime baracche vennero demolite.\nMemoriale e demolizione.\nLa comunit\u00e0 ebrea non aveva nessuna obiezione riguardo alla demolizione dell\u2019intero campo; inizialmente riteneva per\u00f2 che la realizzazione di un memoriale non avesse alcuno scopo per i posteri, ma che servisse solo al popolo olandese per purificarsi la coscienza. Alla fine degli anni 60 la loro visione incominci\u00f2 a cambiare: vi era una nuova iniziativa proposta dall'amministrazione provinciale di Drenthe che supportava la costruzione di un monumento commemorativo. La generazione pi\u00f9 vecchia non sentiva la necessit\u00e0 di ricordare ci\u00f2 che accadde poco meno di 10 anni prima, ma quelle pi\u00f9 recenti ritenevano che la realizzazione del memoriale potesse essere utile alle generazioni future. Cos\u00ec il primo monumento nazionale, progettato da Ralph Prins, venne costruito e promosso dalla regina Juliana nel 1970. \nInvece la zona di Schattenberg, dove erano state demolite tutte le baracche provvisorie, venne proposta di essere utilizzata come campo di allenamento militare; la proposta venne per\u00f2 rifiutata e in seguito venne approvato il progetto di costruzione di un osservatorio radio. Nel 1967 venne installato il primo di 12 telescopi radio, che per essere usati, necessitavano di trovarsi in una zona lontana da ogni tipo di interferenza esattamente come era Schattenberg. \nMemoriale nazionale di Westerbork (The National Westerbork Memorial).\nUna volta che il campo di Westerbork non venne pi\u00f9 utilizzato, fu completamente dimenticato come se fosse sparito dalla faccia della terra.\nNel 1970 venne per\u00f2 inaugurato il National Westbork Memorial, situato dove la rete ferroviaria proveniente da Hooghalen finiva, per commemorare una delle pagine pi\u00f9 nere della storia dell\u2019umanit\u00e0.\nIdeato da Ralph Prins, il quale fu un prigioniero del campo, il memoriale conserva alcuni monumenti che stanno a testimoniare la cruenta strage che \u00e8 stata messa in atto dai nazisti. Uno di questi \u00e8 un binario interrotto le quali rotaie sono state distorte e orientate verso il cielo; esse rappresentano la disperazione e lo sgomento che provoca il ricordo di ci\u00f2 che \u00e8 stato fatto al popolo ebraico. \nIn mezzo al campo \u00e8 posto uno dei vagoni utilizzati per il trasporto dei deportati verso i campi di concentramento e sue due lastre di marmo \u00e8 stato inciso il seguente testo, preso dalla Bibbia:\"Spiavano i nostri passi,\"\"impedendoci di camminare per le nostre strade.\"\"La nostra fine \u00e8 prossima,\"\"I nostri giorni son compiuti, la nostra fine \u00e8 giunta! \"\n102.000 pietre.\nL\u2019installazione che si pu\u00f2 considerare pi\u00f9 coinvolgente \u00e8 costituita da 102.000 mattoncini di colore rosso, disposti su una mappa dei Paesi Bassi, che stanno a rappresentare ogni singola vittima che \u00e8 stata deportata dal campo di Westerbork e che non torn\u00f2 mai pi\u00f9 a casa. Esse ci aiutano a prendere atto del numero di persone che sono state uccise. La realizzazione di queste pietre segue la tradizione ebraica, la quale vuole che sulle tombe non vengano lasciati dei fiori, bens\u00ec dei sassi. Inoltre all'estremit\u00e0 di ogni mattoncino vi si trova il simbolo degli ebrei: la stella di David. Invece le pietre che stanno a commemorare i rom deportati, riportano una fiamma al posto della stella. Per corredare il tutto vi sono delle fotografie di alcuni deportati che rendono l\u2019ambiente ancora pi\u00f9 impressionante. \nVi sono inoltre un centinaio di pietre che non hanno alcun simbolo in cima e rappresentano i combattenti della resistenza che sono stati imprigionati a Westerbork prima di essere deportati e uccisi.\nLa pietra di Gerusalemme.\nUn ultimo monumento di un grande valore significativo \u00e8 la pietra di Gerusalemme inaugurata e presentata dal presidente israeliano Chaim Herzog il 3 marzo 1993. Durante il suo discorso oltre a citare il terribile crimine operato dai tedeschi, parl\u00f2 della resistenza che i Paesi Bassi opposero agli ebrei e volle ricordare l\u2019innocenza delle vittime torturate e uccise senza motivo alcuno, ricordando che fu una strage senza precedenti nella storia dell\u2019umanit\u00e0. Sulla pietra, proveniente da Gerusalemme vi \u00e8 un\u2019iscrizione biblica che recita le seguenti parole:\n\"La loro immagine dovr\u00e0 rimanere per sempre di fronte ai miei occhi\".\nCommemorazione dei partigiani.\nNel 1949 vennero trovati all'interno del crematorio del campo di Westerbrok i resti di alcuni partigiani. Le vittime, che opposero resistenza a Witterveld (Assen), vennero uccisi dai soldati tedeschi il 20 settembre del 1943. Successivamente vennero cremati e I loro resti nascosti. La realizzazione di un monumento per la commemorazione dei partigiani della resistenza fu un\u2019iniziativa della Fondazione che decise di installare, vicino al forno crematorio, una lapide con i nomi degli uomini che persero la vita.\nIl forno crematorio, che fu commissionato dal comandante Gemmeker e che cominci\u00f2 a funzionare nel 1943, fu demolito nel 1951, nonostante la Fondazione ne desiderasse la conservazione come simbolo della morte degli ebrei e dei membri della resistenza.\nIl sito storico.\nDa quando il memoriale \u00e8 stato progettato sono passati quasi vent'anni. \u00c8 impressionante pensare alla velocit\u00e0 con cui \u00e8 cambiata la visione della guerra: ci\u00f2 che ha lasciato, le persecuzioni e in particolare i luoghi di ricordo e commemorazione. Probabilmente il lavoro che si sta facendo per la ricostruzione di quanto accaduto non \u00e8 sufficiente per far s\u00ec che le nuove generazioni si rendano effettivamente conto di ci\u00f2 che accadde. Nel campo memoriale di Westerbork le baracche e le dimore dei comandanti sono state pi\u00f9 o meno ricostruite giusto per riuscire a dare l\u2019idea di come era realmente la vita all\u2019interno del campo. Forse l\u2019unica cosa che ci dovremmo ricordare \u00e8 che tra qualche decina di anni il sito storico di Westerbork non esister\u00e0 pi\u00f9, come anche il campo. Non si potr\u00e0 mai renderlo uguale a come fu inizialmente, qualsiasi cosa si faccia. Dunque la domanda che i realizzatori del memoriale di Westerbork si sono posti e che propongono ai visitatori \u00e8 la seguente: \u201cCome fa questo campo a farti provare delle emozioni appartenenti a una realt\u00e0 che ormai inesistente?\u201d L\u2019obiettivo del memoriale \u00e8 dunque quello di riuscire a creare una forte relazione con il passato e per non farla scomparire definitivamente. "}
{"id": "1442359", "revid": "729019", "url": "https://it.wikipedia.org/wiki?curid=1442359", "title": "Aeroporto di Mosca-\u0160eremet'evo", "text": "L'aeroporto di Mosca-\u0160erem\u00e9t'evo (in russo \u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0430\u044d\u0440\u043e\u043f\u043e\u0440\u0442 \u0428\u0435\u0440\u0435\u043c\u0435\u0301\u0442\u044c\u0435\u0432\u043e, \"Me\u017edunarodnyj a\u0117roport \u0160erem\u00e9t'evo\", \"Aeroporto internazionale \u0160erem\u00e9t'evo\") si trova in Russia a Chimki; sorgendo a circa 30 km da Mosca \u00e8 uno dei maggiori scali aerei che serve la capitale russa.\nA seguito di un sondaggio indetto dal governo russo, l'aeroporto sar\u00e0 intitolato al poeta Aleksandr Pu\u0161kin.\nInaugurato nel 1957 come installazione dell'aviazione militare sovietica, fu riconvertito presto in scalo commerciale e l'11 agosto 1959 vide il suo primo volo civile con destinazione l'aeroporto tedesco-orientale di Berlino-Sch\u00f6nefeld; nel 1980 fu sottoposto ad ampliamento con la costruzione di un nuovo terminal in occasione dei XXI giochi olimpici di Mosca.\nLa principale compagnia aerea russa Aeroflot ha previsto di sviluppare la rete dei voli nazionali ed internazionali di linea a partire dall'apertura del nuovo Terminal \u0160eremet'evo-3 nel 2009. L'aeroporto di Mosca-\u0160eremet'evo ha modificato il sistema di denominazione dei terminal dal 25 dicembre 2009. Il terminal internazionale \u0160eremet'evo-2 ha cambiato la denominazione in Terminal F (SVO-F). Il nuovo terminal internazionale operativo dal 2010 ha preso la denominazione di Terminal E (SVO-\u0415). Il terminal passeggeri \u0160eremet'evo-3 ha acquisito la denominazione di Terminal D (SVO-D). Il Terminal C (SVO-\u0421) per i voli charter ha conservato la vecchia denominazione. Il terminal voli nazionali \u0160eremet'evo-1 ha cambiato la denominazione in Terminal B (SVO-B) con l'entrata in esercizio dell'orario estivo dei voli nel 2010. Il nuovo complesso aeroportuale della compagnia aerea russa Aeroflot prevede il collegamento di tre Terminal SVO-D, SVO-\u0415 e SVO-F secondo gli standard di SkyTeam per l'hub di Mosca.\nIl Ministero dei Trasporti russo ha dichiarato che \u00e8 prevista la costruzione di una terza pista all'aeroporto \u0160eremet'evo e la costruzione di un nuovo terminal cargo entro il 2030. Nel 2009 Skytrax, societ\u00e0 di ricerca britannica nel campo dell'aviazione civile, ha rilasciato la certificazione di qualit\u00e0 per l'aeroporto \u0160eremet'evo con un rating di due stelle. Il 6 agosto 2010, per effetto della visibilit\u00e0 ridotta in seguito agli incendi boschivi sviluppatisi nella regione di Mosca e per l'atterraggio di numerosi voli dirottati per difetto di visibilit\u00e0 dagli aeroporti di Mosca-Vnukovo e Mosca-Domodedovo, i numerosi aerei in arrivo all'aeroporto \u0160eremet'evo sono stati smistati negli aeroporti russi di Vorono\u017e-\u010certovickoe, San Pietroburgo-Pulkovo, Ni\u017enij Novgorod e Kazan', ma anche all'aeroporto ucraino di Charkiv.\nIl 24 dicembre 2010 l'aeroporto \u0160eremet'evo ha superato la soglia di 19 milioni di passeggeri transitati dall'inizio dell'anno per la prima volta nella sua storia. Il 29 agosto 2012 l'Ente dell'Aviazione Civile della Russia \"Rosaviacija\" ha rilasciato il nulla osta per la costruzione della terza pista all'aeroporto \u0160eremet'evo. I lavori devono essere completati entro il 30 giugno 2015 con il costo previsto per la realizzazione dell'opera di 22,5 miliardi RUR. Il 13 dicembre 2012 l'aeroporto \u0160eremet'evo ha superato la soglia di 25 milioni di passeggeri transitati dall'inizio dell'anno per la prima volta nella sua storia.\nIl 12 marzo 2013 all'aeroporto \u0160eremet'evo la compagnia Aeroexpress ha installato i chioschi-Skype per le videochiamate e chiamate gratuite per i passeggeri. Il pavimento interattivo installato all'interno di ogni chiosco-Skype interrompe il collegamento con l'account dell'utente quando persona esce dal chiosco. L'aeroporto di \u0160eremet'evo \u00e8 diventato il secondo al mondo dopo l'aeroporto di Tallinn (Estonia) ad aver installato i chioschi-Skype. Nel marzo 2013 sono stati iniziati i lavori di costruzioni dell'eliporto di Mosca-\u0160eremet'evo vicino al Terminal SVO-A per i clienti VIP che si servono del Terminal VIP dell'aeroporto \u0160eremet'evo.\nDati di traffico.\nFonte: \u041e\u0410\u041e \"\u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0430\u044d\u0440\u043e\u043f\u043e\u0440\u0442 \"\u0428\u0435\u0440\u0435\u043c\u0435\u0442\u044c\u0435\u0432\u043e\"\nTerminal.\nTerminal B \u00e8 stato demolito in agosto 2015. Al suo posto entro la fine del 2017 verr\u00e0 costruito un nuovo terminal con capacit\u00e0 di 15 milioni di passeggeri all'anno.\nTerminal C dell'aeroporto svolge l'attivit\u00e0 dei voli charter e dei voli dell'aviazione VIP e business.\nNel Terminal SVO-F \u00e8 possibile collegarsi alla rete Internet tramite la tecnologia Wi-Fi per tutti i passeggeri nella zona dell'attesa del imbarco dei voli.\nCollegamenti con Mosca.\nTrasporto pubblico.\nL'aeroporto di Mosca-SVO \u00e8 facilmente raggiungibile con la linea n.949 del trasporto pubblico dalla Stazione Re\u010dnoj Vokzal (in russo: \u0420\u0435\u0447\u043d\u043e\u0439 \u0432\u043e\u043a\u0437\u0430\u043b) di Metropolitana di Mosca oppure con la linea n.948 del trasporto pubblico dalla Stazione Planernaja (in russo: \u041f\u043b\u0430\u043d\u0435\u0440\u043d\u0430\u044f) di Metropolitana di Mosca. Il costo di corsa di sola andata \u00e8 di 60 RUR ed il biglietto viene acquistato al bordo del mezzo dopo la salita.\nTreno.\nL'aeroporto \u00e8 facilmente raggiungibile dal centro di Mosca dalla Stazione di Mosca-Belorusskaja delle Ferrovie russe con i treni \"Aeroexpress\". Inoltre, al Terminal \"Aeroexpress\" della Stazione di Mosca-Belorusskaja si pu\u00f2 gratuitamente consegnare i bagagli effettuando il check-in su tutti i voli interni in partenza dall'Aeroporto \u0160eremet'evo. La registrazione al Terminal \"Aeroexpress\" della Stazione di Mosca-Belorusskaja inizia 15 ore prima e termina 3 ore prima di partenza dei voli. Il Terminal intermodale \u00e8 aperto dalle ore 07:00 fino alle ore 21:00. I biglietti sui treni \"Aeroexpress\" sono attualmente disponibili in due classi (economica (solo andata 250 RUR), business (solo andata 700 RUR)) e sono acquistabili sul sito internet dell'\"Aeroexpress\"."}
{"id": "1442361", "revid": "86341", "url": "https://it.wikipedia.org/wiki?curid=1442361", "title": "Renzo Calegari", "text": "Biografia.\nNato nella delegazione genovese di Bolzaneto, dopo gli studi di ragioneria, abbandona per trasferirsi a Milano, seguendo il suo interesse per il disegno.\nDal 1955 entra nello studio di Rinaldo Dami, tramite il quale inizia a collaborare con le Edizioni Araldo. Su testi di Gianluigi Bonelli realizza infatti \"El Kid\" e \"I tre Bill\", e \"Big Davy\". \nDal 1964, in collaborazione con Gino D'Antonio, Renato Polese ed altri autori contribuisce a \"Storia del West\", lunga saga sulla famiglia MacDonald all'epoca dei coloni statunitensi.\nNel 1969 abbandona temporaneamente il fumetto per seguire il movimento del Sessantotto, per poi tornare negli anni settanta alla sua prima attivit\u00e0, disegnando - per il gruppo Eura Editoriale sulla testata Skorpio - la miniserie \"Welcome to Springville\", scritta da Giancarlo Berardi (ripubblicata poi in tre volumi da L'Isola Trovata e in un libro dell'editore ligure Le Mani).\nCollabora inoltre a \"Orient Express\" ed a \"Il Giornalino\", settimanale della San Paolo per cui realizza le serie \"Boone\", \"Caff\u00e9 degli amici\", e \"Gente di frontiera\".\nPer la Bonelli Editore, disegna anche una storia di \"Tex\" dal titolo \"La ballata di Zeke Colter\", su testi di Claudio Nizzi, che appare sul primo \"Almanacco del West\" del 1994. Nel 2004 realizza una doppia storia di Mister No su testi di Michele Masiero. Infine, in coppia ancora con lo sceneggiatore D'Antonio, \"Bandidos!\", sulla collana One Shot, pubblicato nell'estate 2007.\nNel 2012 ha pubblicato \"Accadde sull'Orient Express\", un lavoro cominciato anni prima che era uscito parzialmente a puntate su una rivista di fumetti."}
{"id": "1442362", "revid": "1573940", "url": "https://it.wikipedia.org/wiki?curid=1442362", "title": "Variabile Beta Cephei", "text": "Una variabile Beta Cephei, chiamata a volte anche \"variabile Beta Canis Majoris\", \u00e8 un tipo di stella variabile pulsante: le sue variazioni di luminosit\u00e0 sono causate da pulsazioni della superficie della stella.\nDescrizione.\nIl prototipo di questo tipo di stelle, Beta Cephei, mostra una variazione di magnitudine apparente da +3,16 a +3,27 con un periodo di 4,57 ore. Il prototipo alternativo \u00e8 Beta Canis Majoris (Mirzam) che varia dalla magnitudine apparente +1,93 a +2,00 in periodi multipli di circa 6 ore.\nIl punto di massima luminosit\u00e0 di una variabile Beta Cephei corrisponde approssimativamente alla massima contrazione della stella. Tipicamente le variabili Beta Cephei cambiano luminosit\u00e0 da 0,01 a 0,3 magnitudini con periodi da 0,1 a 0,6 giorni. Tuttavia se queste stelle vengono osservate all'ultravioletto (dove emettono la maggior parte della loro radiazione), le variazioni di luminosit\u00e0 sono pi\u00f9 ampie, fino a una magnitudine.\nLe variabili Beta Cephei sono di tipo spettrale B0-B3, hanno masse comprese fra le 9 e le 17 M\u2299 e nel diagramma di Hertzsprung-Russell si collocano leggermente al di sopra della sequenza principale, con magnitudine assoluta tra -3 e -5.\nSi suppone che siano stelle che stanno abbandonando la sequenza principale e subiscono per questo una lenta espansione e una diminuzione di densit\u00e0, che causa un aumento nel periodo di pulsazione.\nQueste stelle non vanno confuse con le variabili Cefeidi, che invece prendono il loro nome da Delta Cephei. Tuttavia, bench\u00e9 le due classi di variabili siano differenti, i meccanismi che presiedono alla loro variabilit\u00e0 sono in parte simili. Se la variabilit\u00e0 delle Cefeidi \u00e8 dovuta alla ionizzazione dell'elio degli strati superficiali della stella e alla opacit\u00e0 dell'elio ionizzato, la variabilit\u00e0 delle stelle Beta Cephei sembra essere dovuta alla presenza di ferro negli strati superficiali di tali stelle e alla sua notevole opacit\u00e0 intorno a temperature di 100.000-200.000 K. Le pulsazioni sarebbe quindi dovute al meccanismo \"\u03ba\" in cui sarebbe coinvolto il ferro. La maggiore o minore presenza di ferro determinerebbe se una stella massiccia \u00e8 destinata a diventare una Beta Cephei o meno."}
{"id": "1442363", "revid": "767487", "url": "https://it.wikipedia.org/wiki?curid=1442363", "title": "Rio Largo", "text": "Rio Largo \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Macei\u00f3.\nFa parte dell'area metropolitana di Macei\u00f3."}
{"id": "1442364", "revid": "73125", "url": "https://it.wikipedia.org/wiki?curid=1442364", "title": "Variabile beta Cephei", "text": ""}
{"id": "1442367", "revid": "433605", "url": "https://it.wikipedia.org/wiki?curid=1442367", "title": "Roteiro (Brasile)", "text": " \nRoteiro \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di S\u00e3o Miguel dos Campos."}
{"id": "1442369", "revid": "1543377", "url": "https://it.wikipedia.org/wiki?curid=1442369", "title": "Quod Apostolici Muneris", "text": "Quod Apostolici Muneris \u00e8 la seconda enciclica di papa Leone XIII, scritta il 28 dicembre 1878.\nPer la prima volta un Papa affronta i problemi sociali. Leone XIII condanna il \u00absocialismo, comunismo, nichilismo\u00bb, visto come un unico e solo movimento, soprattutto per la sua opposizione ai valori morali, agli istituti naturali, ai legittimi diritti di propriet\u00e0 e di autorit\u00e0. Il Papa vi oppone la dottrina cattolica sull'ordine sociale, nel quale tutti gli uomini sono uguali per vocazione e per responsabilit\u00e0 dinanzi alla legge divina, ma si distinguono in governanti e sudditi, legati da reciproci doveri e diritti e tenuti alla concordia, anche a prezzo di ingiustizie, pur di salvare il male minore. Il Papa afferma la legittimit\u00e0 della propriet\u00e0 privata, ma anche il dovere e la necessit\u00e0 di aiutare i poveri."}
{"id": "1442370", "revid": "73125", "url": "https://it.wikipedia.org/wiki?curid=1442370", "title": "Murzim", "text": ""}
{"id": "1442371", "revid": "1996158", "url": "https://it.wikipedia.org/wiki?curid=1442371", "title": "Ha (kana)", "text": "\u306f in hiragana o \u30cf in katakana, \u00e8 un kana giapponese e rappresenta una mora. La sua pronuncia \u00e8 quando si trova all'interno delle parole e (come il kana \u308f) se ha funzione di particella.\nLa sua funzione \u00e8 quella di indicare l'argomento della frase.\nOriginariamente, nel periodo Nara, \u306f era pronunciata \u0278a (dal proto-Giapponese pa), finch\u00e9 nel periodo Heian, cominci\u00f2 un cambiamento nella pronuncia della serie H (\u306f,\u3078,\u307b,\u3072) che lo fece pronunciare come la serie W (\u308f\u3091\u3092\u3072) per cui \u306f divenne pronunciato come \u308f.\nTale cambiamento si pu\u00f2 osservare nell'utilizzo di \u306f come particella viene pronunciata \u308f.\nTuttavia, a differenza di \u3091,\u3092 e \u3090 (obsoleti), wa \u00e8 rimasto inalterato nella pronuncia.\nNella riforma del 1946, \u306f doveva essere rimpiazzata da \u308f anche come particella per rispecchiare il cambiamento nella pronuncia, fatto con i kana \u3090 e \u3091. per\u00f2 tale cambiamento non venne inserito nella riforma, che doveva anche rimpiazzare \u3092 con \u304a."}
{"id": "1442375", "revid": "186283", "url": "https://it.wikipedia.org/wiki?curid=1442375", "title": "\u30cf", "text": ""}
{"id": "1442377", "revid": "186283", "url": "https://it.wikipedia.org/wiki?curid=1442377", "title": "\u306f", "text": ""}
{"id": "1442380", "revid": "547992", "url": "https://it.wikipedia.org/wiki?curid=1442380", "title": "Progressione del record mondiale dei 100 m farfalla", "text": "Il primo record mondiale dei 100\u00a0m delfino in vasca lunga (50 metri) \u00e8 stato riconosciuto ufficialmente dalla FINA nel 1957, sia per gli uomini che per le donne. In vasca corta (25 metri) i record del mondo sono invece omologati dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1442385", "revid": "116856907", "url": "https://it.wikipedia.org/wiki?curid=1442385", "title": "Aldo Capitanio", "text": "Biografia.\nDisegnatore ed illustratore, esordisce giovanissimo, nel 1970, con alcune illustrazioni, sulle pagine del periodico \"Il Santo dei Miracoli\". \nL\u2019esordio professionale \u00e8 nel 1972, collaborando con Gianni Bono sul periodico \"Eureka\" coni l racconto dal titolo \"Nel giorno delle nozze\".\nNegli anni settanta disegna per \"Il Giornalino\" le riduzioni a fumetti di alcune opere salgariane, tra cui spiccano \"Il Corsaro Nero\" e \"La Regina dei Caraibi\", nel 1977, su testi di Renata Gelardini.\nDal 1978 al 1982 disegna \"Wanneka\", su testi di Toni Pagot.\nAgli inizi degli anni ottanta collabora col giornalista Enzo Biagi ai disegni della \"Storia d'Italia a fumetti\", edita da Arnoldo Mondadori Editore. \nDal 1989 entra a far parte della Sergio Bonelli Editore, disegnando storie di \"Nick Raider\" e \"Tex\".\nNel 1995 per i quarant'anni de \"Il grande Blek\" disegna l'episodio \"Avventura sul San Lorenzo\", Nello stesso anno collabora con la Scripta Edizioni di Giorgio Marenghi, disegnando le ricostruzioni della Vicenza medievale, per la rivista \"Storia Vicentina\". Nel 1997 collabora alla realizzazione dei disegni per la serie \"La Storia dell'Uomo\" edita da De Agostini.\nMuore a soli 49 anni dopo una breve malattia."}
{"id": "1442387", "revid": "729019", "url": "https://it.wikipedia.org/wiki?curid=1442387", "title": "Na (kana)", "text": "\u306a in hiragana o \u30ca in katakana \u00e8 un kana giapponese e rappresenta una mora. La sua pronuncia \u00e8 ."}
{"id": "1442389", "revid": "110157", "url": "https://it.wikipedia.org/wiki?curid=1442389", "title": "Santuario della Madonna delle Grazie (Porto Venere)", "text": "Il santuario della Madonna delle Grazie \u00e8 un edificio religioso cattolico situato nella frazione delle Grazie, in via Libert\u00e0, nel comune di Porto Venere in provincia della Spezia. La chiesa \u00e8 sede dell'omonima parrocchia del vicariato della Spezia I della diocesi della Spezia-Sarzana-Brugnato. \u00c8 raggiungibile tramite la strada provinciale 530 collegante La Spezia con Porto Venere.\nStoria.\nSecondo le fonti storiche locali la fondazione della primitiva chiesa, circondata alle spalle da un vasto uliveto, \u00e8 stata opera di un gruppo di monaci di san Colombano che, provenienti dalla vicina isola del Tino, si stabilirono nell'insenatura delle Grazie intorno all'XI secolo. Il culto dei monaci verso la Madonna delle Grazie venne per\u00f2 introdotto solamente a partire dal XV secolo.\nNel 1798 il Direttorio della Repubblica Ligure ordin\u00f2 la soppressione degli ordini religiosi; il generale Miollis, luogotenente di Napoleone per il \"Distretto del Golfo di Venere\" fece espellere dal monastero i monaci Olivetani, eredi dell'abbazia di San Venerio al Tino. Furono cos\u00ec abbandonate la chiesa, il convento con la biblioteca e l'archivio monastico.\nOggi l'antico convento \u00e8 stato trasformato in abitazione privata pur conservandone, nella sua totale integrit\u00e0, il chiostro e il refettorio.\nLa devozione dei fedeli \u00e8 ancora oggi continua, soprattutto in occasione della festa della Nativit\u00e0 di Maria che qui si celebra l'8 settembre.\nDescrizione.\nLa chiesa, raggiungibile tramite una scalinata circondata da ulivi, \u00e8 in stile tardo gotico, ad unica navata con volta a crociere. Il coro fu scolpito e intarsiato dal frate Paolo da Recco tra il 1496 e il 1501.\nTra le opere pittoriche conservate vi si trova l'immagine della \"Vergine Maria\", dipinta su legno e molto simile all'opera del pittore Andrea da Asti del 1424 conservata presso la chiesa di Santa Maria della Castagna a Genova Quarto.\nNel primo altare della parte destra \u00e8 la tavola di scuola pittorica toscana che raffigura \"Santa Margherita da Cortona\", databile alla prima met\u00e0 del XVI secolo; nel terzo altare di sinistra il \"Miracolo di san Venerio\" di Giovanni Battista Casoni; nel successivo una \"Madonna col Bambino e santi\", forse attribuibile al pittore Domenico Fiasella; il grande dipinto ritraente \"San Francesco che implora il perdono di Assisi\" \u00e8 opera di Domenico Piola.\nUn ciclo di affreschi, scoperto nelle sale del refettorio, raffigura, tra l'altro, la \"Crocifissione di Ges\u00f9\"; l'opera \u00e8 stata attribuita a Nicol\u00f2 Corso e fu probabilmente dipinta tra il 1446 e il 1503."}
{"id": "1442390", "revid": "186283", "url": "https://it.wikipedia.org/wiki?curid=1442390", "title": "\u30ca", "text": ""}
{"id": "1442391", "revid": "186283", "url": "https://it.wikipedia.org/wiki?curid=1442391", "title": "\u306a", "text": ""}
{"id": "1442394", "revid": "590", "url": "https://it.wikipedia.org/wiki?curid=1442394", "title": "Bruno D'Alfonso", "text": "Carriera.\nInizia l'attivit\u00e0 professionale sul quotidiano romano \"Paese Sera\", e successivamente collabora coi settimanali \"Il Mondo\" e \"La Domenica del Corriere\".\nNel 1982 entra a far parte della redazione di \"Linus\", per cui ideer\u00e0 nel 1984 il personaggio di \"Ciacci\", collaborando con Francesco Cascioli.\nTra il 1992 e il 1997 assieme a Dino Manetta ha illustrato il diario scolastico \"Amico!:\". Le strisce sono state successivamente raccolte in un libro omonimo. Ha anche collaborato con Smemoranda\nNel 2006 \u00e8 stato coinvolto nel progetto \"Satiroffida\", nel comune di Offida, in cui insegnava ai partecipanti come disegnare una vignetta satirica.\nMuore il 7 novembre 2012.\nNel 2013 Il Centro Antartide, con cui aveva collaborato realizzando vignette su temi ambientali e sul risparmio idrico, realizza su di lui una mostra antologica."}
{"id": "1442395", "revid": "6923", "url": "https://it.wikipedia.org/wiki?curid=1442395", "title": "Ta (kana)", "text": "\u305f in hiragana o \u30bf in katakana \u00e8 un kana giapponese e rappresenta una mora. La sua pronuncia \u00e8 ."}
{"id": "1442397", "revid": "186283", "url": "https://it.wikipedia.org/wiki?curid=1442397", "title": "\u30bf", "text": ""}
{"id": "1442398", "revid": "186283", "url": "https://it.wikipedia.org/wiki?curid=1442398", "title": "\u305f", "text": ""}
{"id": "1442403", "revid": "486946", "url": "https://it.wikipedia.org/wiki?curid=1442403", "title": "Aeroporto di Mosca-Sheremetyevo", "text": ""}
{"id": "1442404", "revid": "1305772", "url": "https://it.wikipedia.org/wiki?curid=1442404", "title": "Santuario di Nostra Signora delle Grazie", "text": "Santuario di Nostra Signora delle Grazie \u00e8 il nome di diversi edifici di culto:"}
{"id": "1442408", "revid": "152534", "url": "https://it.wikipedia.org/wiki?curid=1442408", "title": "Monte Civitella (Toscana)", "text": "Il monte Civitella (1.107 metri) \u00e8 una montagna che si eleva all'estremit\u00e0 sud-orientale del cono vulcanico del monte Amiata, nel cuore della Riserva naturale Monte Penna, che conferisce anche tale denominazione al monte.\nTerritorio.\nIl rilievo montuoso si innalza interamente nel territorio comunale di Castell'Azzara, a ovest dell'omonimo centro e a est della localit\u00e0 mineraria di Selvena, delimitando con le sue propaggini pi\u00f9 meridionali i limiti settentrionali dell'area del Tufo.\nSulla sponda occidentale, il monte Civitella \u00e8 ricco di giacimenti minerari di cinabro, sfruttati gi\u00e0 nel Medioevo dagli Aldobrandeschi; tuttavia, la quasi totalit\u00e0 delle miniere \u00e8 attualmente completamente dismessa, trovandosi altres\u00ec in un'area protetta.\nSIC.\nIl monte Penna \u00e8 stato anche protetto come sito di interesse comunitario."}
{"id": "1442409", "revid": "1573940", "url": "https://it.wikipedia.org/wiki?curid=1442409", "title": "Sa (kana)", "text": "\u3055 in hiragana o \u30b5 in katakana, \u00e8 un kana giapponese e rappresenta una mora. La sua pronuncia \u00e8 ."}
{"id": "1442411", "revid": "186283", "url": "https://it.wikipedia.org/wiki?curid=1442411", "title": "\u30b5", "text": ""}
{"id": "1442413", "revid": "186283", "url": "https://it.wikipedia.org/wiki?curid=1442413", "title": "\u3055", "text": ""}
{"id": "1442414", "revid": "86341", "url": "https://it.wikipedia.org/wiki?curid=1442414", "title": "Stelio Fenzo", "text": "Biografia.\nQuando \u00e8 ancora molto giovane frequenta il gruppo di autori veneziani che gravitavano intorno alla rivista di fumetti \"L'asso di picche\", dove conosce Hugo Pratt, Mario Faustinelli, Alberto Ongaro; realizz\u00f2 nel 1947 il suo primo fumetto, \"Indocina\", e successivamente lavor\u00f2 come illustratore per diverse riviste. Nel 1948 pubblica alcuni fumetti sul \"Giornale illustrato\".\nNel 1948 pubblica il suo primo lavoro sulla \"Illustrazione del Popolo\" (supplemento del quotidiano \"Gazzetta del Popolo\"), quindi inizia una prolifica collaborazione con il quotidiano \"Gazzettino Sera\", illustrando i fatti della cronaca quotidiana e alcuni classici della letteratura per ragazzi e il \"Don Chisciotte\".\nNel 1950 realizz\u00f2 molti adattamenti a fumetti di film pubblicati sul \"Vittorioso\".\nSi trasfer\u00ec nel 1953 in Gran Bretagna dove inizi\u00f2 a lavorare per la Fleetway e la Thompson realizzando varie serie a fumetti di vario genere.\nTornato in Italia nel 1962, continu\u00f2 diverse serie iniziate da Hugo Pratt come \"Kiwi\" e \"Capitan Cormorant\" che venne poi rinominato \"Capitan Mok\"; nel 1968 ide\u00f2 con la collaborazione dello sceneggiatore Paolo Trivellato una serie erotica per la Ediperiodici, \"\"Jungla\", per poi incominciare una lunga collaborazione con la rivista \"Il Giornalino\", per la quale realizz\u00f2 serie come \"I racconti di Saloon\" (1972), \"Amar Singh\" (1973) e \"Simba\"\" (1978). Nel 1968 per il mensile \"sgt. KIRK\" porta a compimento la storia interrotta da Hugo Pratt: \"Capitan Cormorant\", con il prosieguo della sceneggiatura scritta dalla moglie Loredana D'Este.\nDal 1962 al 1967 alterna la sua professione di illustratore con la realizzazione di cortometraggi cinematografici, ottenendo riconoscimenti anche a livello internazionale. Nel 1965 la casa editrice Mondadori edita \"Kiwi\" in volume e, nel 1966, anche \"Capitan Moko\".\nCollabora anche con la Edifumetto di Renzo Berbieri.\nNel 1976 per la Editrice GEIS crea e disegna il personaggio di \"Koko\" (una serie erotica di 10 albi).\nNel 1977 a Bologna riceve assieme a Dino Battaglia e Milo Manara il premio \u201cNettuno del Giambologna\u201d assegnato dalla A.N.A.F. (Associazione Nazionale Arti Fotografiche).\nNel 1980 le \"Edizioni GLENAT\" pubblicano in Francia \"Capitaine Cormorant\" su concessione di \"Ivaldi Editore\" con il commento del critico Dominique Petitfaux. I due episodi della stessa editrice, erano stati pubblicati nella rivista mensile \"CIRCUS\".\nNegli anni novanta collabora ancora con il Giornalino per il quale realizza serie o volumi a fumetti spesso scrittida Fabio Fenzo come \u201cI Due del Sudan\u201d, testi di Mino Milani, \u201cKim\u201d, \u201cCasa Montesi\u201d, \u201cTartarughe Ninja\u201d, scritta dal nipote Fabio Fenzo, \u201cL'ultimo dei Mohicani\u201d , \u201cLord Jim\u201d, \u201cRobin Hood\u201d, \u201cIl Pirata\u201d o \u201cKitamba\u201d.\nNel 2001, da aprile a dicembre, durante il \"Corso di Fumetto e Grafica\" tenuto presso la S.M.S. \"Giulio Cesare\", insegna Metodologia e grafica del fumetto e Tecnica della sceneggiatura. Nel 2003, da mese marzo a ottobre, per il corso di \"Esperto Grafico del Fumetto e dell'Illustrazione\" sempre presso la stessa sede, dirige il modulo di \"Illustrazione e Fumetto e Composizione Creativa\". Nel 2001 ha realizzato, da una sceneggiatura, una story-board perla produzione di un film di avventura. Dall'anno 2002, grazie alle passate esperienze di autore di cortometraggi, presso l'associazione \"Nicola Saba\" ed il C.T.P. di Mestre, conduce, assieme al prof. Gianfranco Peretti, un corso per adulti di \"Creativit\u00e0 Filmica\" finalizzato ad una sempre maggiore conoscenza della capacit\u00e0 della videocamera e della possibilit\u00e0 di elaborazione dei filmati al computer, tramite una controllata regia, allo scopo di creare film semi-professionali.\nNell'anno 2005 il serial \"SIMBA\" \u00e8 riedito su concessione degli autori dal settimanale \"Gente Veneta\" nell'inserto mensile \"Gente Veneta / Ragazzi\".\nNel 2005-2006 al corso di \"Creativit\u00e0 Filmica\" si \u00e8 aggiunto un laboratorio di \"Recitazione\" cinematografica.\nNel 2006-2007 con l'AAG (Accademia Arti Grafiche) di Mestre, collabora all'insegnamento presso i Corsi di fumetto e di Educazione all'Immagine Disegnata.\nNel 2008, da una sceneggiatura, realizza lo story-board per la produzione di un film di avventura.\nNel 2009 contattato da una libreria di Bruxelles specializzata nell'edizione di cartoons per amatori, concede il permesso per la riedizione di Jungla (fumetto 1967) scannerizzata dalla pubblicazione francese. Il primo episodio \"la valle degli avvoltoi\" edito in cartonato elegante, viene inserito nella sezione \"Cartoons\" della Biblioteca Reale di Bruxelles. A seguire procede la ripubblicazione, sempre in numero limitato per soli amatori, di altri episodi di Jungla. Con lo stesso procedimenti vengono ristampati \"Raquel\" e alcuni episodi di \"Tiki\" (il Kiwi italiano).\nDurante l'anno 2011 realizza un DVD, con l'autorizzazione del Ministero di Grazia e Giustizia, nel carcere femminile della Giudecca dal titolo \"le vite dentro\" inteso a mettere in evidenza il problema della droga, intervistando tre detenute per tale motivo. Il fine del filmato \u00e8 di essere proiettato nelle scuole della citt\u00e0.\nNel settembre del 2012 \u00e8 invitato, assieme alla moglie Loredana, a Bruxelles, dove il ministro della cultura gli conferisce un attestato alla carriera di cartoonist.\nNel novembre del 2012 nella Torre di Mestre organizza una mostra personale per il suo amico e collega Gianni De Luca, dal 22 novembre al 2 dicembre.\nIl suo nome, con il grado di autore, \u00e8 riportato come lemma in diverse pubblicazioni specializzate come \"l'Enciclopedia Mondiale del Fumetto\" di Maurice Horn e Luciano Secchi."}
{"id": "1442416", "revid": "151000", "url": "https://it.wikipedia.org/wiki?curid=1442416", "title": "Aviaprad", "text": ""}
{"id": "1442419", "revid": "1573940", "url": "https://it.wikipedia.org/wiki?curid=1442419", "title": "Ka (kana)", "text": "\u304b in hiragana o \u30ab in katakana, \u00e8 un kana giapponese e rappresenta una mora. La sua pronuncia \u00e8 .\nRappresentazione in altri sistemi di scrittura.\nIn Braille:\nIl Codice Wabun per \u304b o \u30ab \u00e8 \u30fb\uff0d\u30fb\u30fb."}
{"id": "1442427", "revid": "186283", "url": "https://it.wikipedia.org/wiki?curid=1442427", "title": "\u30ab", "text": ""}
{"id": "1442432", "revid": "186283", "url": "https://it.wikipedia.org/wiki?curid=1442432", "title": "\u304b", "text": ""}
{"id": "1442438", "revid": "297031", "url": "https://it.wikipedia.org/wiki?curid=1442438", "title": "Alarico Gattia", "text": "Biografia.\nNegli anni cinquanta si trasfer\u00ec a Milano dove trov\u00f2 lavoro come artista pubblicitario e dove inizi\u00f2 dal 1954 a collaborare come illustratore per alcune pubblicazioni della Arnoldo Mondadori Editore.\nEsordisce come disegnatore di fumetti alla fine degli anni sessanta realizzando le matite di alcune storie di \"Diabolik\", oltre che per alcune storie delle riviste \"Corriere dei Piccoli\" e \"Horror\", per poi passare per un lungo periodo al \"Giornalino\", realizzando riduzione a fumetti di classici della letteratura, tra cui \"I tre moschettieri\", su testi di Luciano Giacotto. Nel 1977 scrisse e disegn\u00f2 due volumi della collana \"Un uomo un'avventura\" (\"L'Uomo del Klondike\" e \"L'Uomo del Sud)\", editi dalle edizioni Cepim.\nNei primi anni ottanta collabor\u00f2 con il giornalista Enzo Biagi alla stesura di \"Storia d'Italia a fumetti\", edito da Mondadori oltre che alle collane \"La d\u00e9couverte du monde\" e \"Histoire du Far West\" edite in francia dalla Larousse. Nel 1983 fu uno dei dodici disegnatori chiamati a dare una loro personale interpretazione di Tex Willer per il portfolio delle Edizioni d'Arte lo Scarabeo \"I Volti Segreti di Tex\". Nella seconda met\u00e0 degli anni ottanta \u00e8 tra i fondatori dell'Associazione Illustratori per cui ricopre anche il ruolo di presidente. In quegli stessi anni realizza anche alcune storie per la rivista Comic Art.\nRealizzer\u00e0 poi una storia dal titolo \"Glorieta Pass\" pubblicata sull\"'Almanacco del West\" (testi di Mauro Boselli) nel 1998."}
{"id": "1442439", "revid": "433605", "url": "https://it.wikipedia.org/wiki?curid=1442439", "title": "Santa Luzia do Norte", "text": "Santa Luzia do Norte \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Macei\u00f3."}
{"id": "1442440", "revid": "2014155", "url": "https://it.wikipedia.org/wiki?curid=1442440", "title": "Edgar di Scozia", "text": "Edgar reclam\u00f2 il trono all'inizio del 1095, dopo l'omicidio del suo fratellastro Duncan II di Scozia alla fine del 1094 da M\u00e1el Petair di Mearns, un sostenitore dello zio di Edgar Donald III di Scozia. Il suo fratello maggiore Edmund patteggi\u00f2 per Donald, presumibilmente in cambio del riconoscimento come erede. il regno di Edgar \u00e8 oscuro. Un atto notevole fu il regalo di un cammello (o forse di un elefante) al suo collega Muircheartach Ua Briain, Alto re di Irlanda. Nel 1098, Edgar firm\u00f2 un trattato con Magnus Barefoot, re di Norvegia, regolando il confine fra i norvegesi e gli scozzesi riguardo alle isole occidentali. Cedette infatti le Isole Ebridi e Kintyre a Magnus, Edgar riconobbe le realt\u00e0 pratiche della situazione attuale. Le fondazioni religiose di Edgar hanno incluso un priorato a Coldingham nel 1098, connesso con il convento di Durham.\nAll'abbazia di Dunfermline ha cercato il supporto da Anselmo di Canterbury (in seguito divenuto santo della chiesa cattolica) con le fondazioni di sua madre, infatti i monaci di Canterbury vennero espulsi da Donald, quindi Edgar cerc\u00f2 di ricostruire il rapporto con l'abbazia che Donald aveva distrutto. Edgar mor\u00ec a Edimburgo l'8 gennaio 1107, e fu sepolto nell'abbazia di Dunfermline. Celibe e senza figli, riconobbe suo fratello Alessandro come suo successore. La volont\u00e0 di Edgar inoltre assegn\u00f2 a Davide terre \"in Cumbria\" (le terre del regno precedente di Strathclyde) e forse anche nelle parti del sud di Lothian."}
{"id": "1442441", "revid": "28592", "url": "https://it.wikipedia.org/wiki?curid=1442441", "title": "Ludovic Navarre", "text": ""}
{"id": "1442444", "revid": "380654", "url": "https://it.wikipedia.org/wiki?curid=1442444", "title": "Harvey Wallbanger", "text": "L'Harvey wallbanger \u00e8 un cocktail creato negli Stati Uniti d'America negli anni cinquanta. Il nome deriva dal coniglio gigante che nel film \"Harvey\" parlava a James Stewart quando sbatteva contro un muro, appunto \"wallbanger\" in inglese. \nPreparazione.\nIl cocktail si prepara direttamente in un bicchiere di tipo tumbler. Il tumbler va riempito con ghiaccio, vodka e succo d'arancia secondo le dosi; dopo aver mescolato gli ingredienti si aggiunge il Galliano in superficie. L'Harvey va poi decorato con una fetta d'arancia ed una ciliegina entrambe dentro il bicchiere."}
{"id": "1442445", "revid": "110157", "url": "https://it.wikipedia.org/wiki?curid=1442445", "title": "Santana do Ipanema", "text": "Santana do Ipanema \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Santana do Ipanema."}
{"id": "1442446", "revid": "1573940", "url": "https://it.wikipedia.org/wiki?curid=1442446", "title": "N (kana)", "text": "\u3093 in hiragana o \u30f3 in katakana, \u00e8 un kana giapponese e rappresenta una mora. \u00c8 l'unico kana che termini con una consonante. "}
{"id": "1442448", "revid": "186283", "url": "https://it.wikipedia.org/wiki?curid=1442448", "title": "\u30f3", "text": ""}
{"id": "1442449", "revid": "72396", "url": "https://it.wikipedia.org/wiki?curid=1442449", "title": "Permacoltura", "text": ""}
{"id": "1442451", "revid": "186283", "url": "https://it.wikipedia.org/wiki?curid=1442451", "title": "\u3093", "text": ""}
{"id": "1442454", "revid": "110157", "url": "https://it.wikipedia.org/wiki?curid=1442454", "title": "Santana do Munda\u00fa", "text": "Santana do Munda\u00fa \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Serrana dos Quilombos."}
{"id": "1442455", "revid": "647919", "url": "https://it.wikipedia.org/wiki?curid=1442455", "title": "Decreto Urbani", "text": ""}
{"id": "1442456", "revid": "466539", "url": "https://it.wikipedia.org/wiki?curid=1442456", "title": "Hamida Djandoubi", "text": "\u00c8 stato l'ultimo condannato a morte in Francia a essere giustiziato mediante ghigliottina per l'accusa di omicidio e tortura dell'ex fidanzata \u00c9lisabeth Bousquet.\nBiografia.\nNel 1971, impiegato come manovale, sub\u00ec un grave incidente sul lavoro che gli caus\u00f2 l'amputazione di una gamba, avvenimento che influ\u00ec psicologicamente su di lui. Nel 1973 tent\u00f2 di costringere la sua amante, \u00c9lisabeth Bousquet, una ragazza di ventuno anni che aveva conosciuto durante il ricovero in ospedale, a prostituirsi, ma questa lo denunci\u00f2. Djandoubi venne arrestato e trascorse alcuni mesi in prigione. Nel luglio del 1974 Djandoubi rap\u00ec la Bousquet e la tortur\u00f2, spegnendo numerose sigarette sul suo seno e sui suoi genitali davanti agli occhi di due ragazze che si prostituivano per lui. \u00c9lisabeth riusc\u00ec a fuggire a piedi, ma Djandoubi la raggiunse e la strangol\u00f2. Quella stessa estate rap\u00ec un'altra ragazza, che riusc\u00ec a scappare e a raccontare tutto alla polizia.\nArrestato dopo pochi mesi, Djandoubi venne accusato di sevizie e omicidio. La condanna a morte fu inflitta dalla corte d'assise di Aix-en-Provence il 25 febbraio 1977. Un appello contro la sentenza fu rifiutato il 9 giugno, mentre il 9 settembre fu informato che non avrebbe ricevuto la grazia presidenziale. La condanna fu eseguita il 10 settembre 1977, alle ore 4:40 del mattino, nel cortile della prigione di Marsiglia. In seguito i tribunali francesi emisero ancora una decina di condanne a morte, ma queste non vennero mai eseguite: Djandoubi fu perci\u00f2 l'ultima persona giustiziata in Francia e nell'intera Europa occidentale. Dopo l'esecuzione, venne sepolto nel cimitero San Pietro a Marsiglia."}
{"id": "1442457", "revid": "38120", "url": "https://it.wikipedia.org/wiki?curid=1442457", "title": "Harvard cooler", "text": "L'Harvard cooler \u00e8 un cocktail creato nel 1930 da un tutor dell'Harvard University per i suoi studenti.\nPreparazione.\nSi prepara direttamente in un bicchiere tipo tumbler. Si pone nel bicchiere una scorza di limone tagliata a spirale, si aggiunge lo zucchero ed il ginger ale e si mescolano gli ingredienti. Successivamente si riempie il bicchiere con ghiaccio in cubetti e si completa aggiungendo il calvados ed ancora un poco di ginger ale. Si serve decorato con una fetta d'arancia sul bordo del bicchiere."}
{"id": "1442458", "revid": "110157", "url": "https://it.wikipedia.org/wiki?curid=1442458", "title": "Satuba", "text": "Satuba \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Macei\u00f3."}
{"id": "1442459", "revid": "110157", "url": "https://it.wikipedia.org/wiki?curid=1442459", "title": "Senador Rui Palmeira", "text": "Senador Rui Palmeira \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Santana do Ipanema."}
{"id": "1442462", "revid": "2125084", "url": "https://it.wikipedia.org/wiki?curid=1442462", "title": "Emilia Salvioni", "text": "Biografia.\nNata da famiglia di origini pievigine, visse tra Bologna, dove il padre si era trasferito per insegnare alla locale Universit\u00e0, e Pieve di Soligo, cui rimase sempre fortemente legata, tanto da ritenersi \"veneta per quattro quarti\".\nEmilia Salvioni pubblic\u00f2 21 romanzi per adulti e 14 per ragazzi, collaborando con varie case editrici (Mondadori, Cappelli, SEI, SALES). La sua attivit\u00e0 giornalistica produsse centinaia di interventi sui giornali, in forma di racconti brevi, elzeviri e commenti di respiro nazionale.\nIl comitato scientifico e il Comune di Pieve di Soligo hanno lavorato alla ristampa dei primi due titoli, \"Angeliche colline\" (a cura di Antonia Arslan) e \"Lavorare per vivere\" (a cura di Patrizia Artuso), nel 2004. Nel 2006 viene ristampato \"Carlotta Varzi s.a.\" (a cura di Carlo Caporossi)."}
{"id": "1442463", "revid": "746117", "url": "https://it.wikipedia.org/wiki?curid=1442463", "title": "Monte Labbro", "text": "Il monte Labbro (1.193 metri) \u00e8 una montagna che si eleva all'estremit\u00e0 sud-occidentale del cono vulcanico del monte Amiata, nel cuore della Riserva naturale del Monte Labbro e del Parco faunistico del Monte Amiata.\nToponimo.\nLa dizione \"monte Labro\" \u00e8 da intendersi ugualmente corretta, in quanto usata in molte versioni geografiche, e che una ricerca sull'etimo indica come probabilmente pi\u00f9 appropriata, poich\u00e9 \"labro\" sembra derivare da Quinto Fabio Labeone, generale e console romano, oppure, meno probabile, dal termine \"labrys\" che indica la doppia ascia bipenne, simbolo presente nell'arte e nella religione della Creta minoica.\nDescrizione.\nIl rilievo montuoso si innalza ai limiti sud-occidentali del territorio comunale di Arcidosso, chiudendo a sud la sponda occidentale del massiccio amiatino, quasi in continuit\u00e0 con i rilievi del monte Buceto, monte Aquilaia e Poggio all'Olmo.\nL'area del monte Labbro, oltre ad essere nel cuore di due aree protette ad elevato interesse naturalistico e paesaggistico, \u00e8 nota per la presenza sulla sua sommit\u00e0 della Torre Giurisdavidica, costruita e legata alla figura di Davide Lazzaretti, e per il tempio di Merigar West, fondato negli anni ottanta dalla comunit\u00e0 tibetana, che qui ha trovato rifugio spirituale. I principali centri abitati del monte Labbro sono Zancona e Le Macchie, ambedue frazioni di Arcidosso."}
{"id": "1442464", "revid": "1613689", "url": "https://it.wikipedia.org/wiki?curid=1442464", "title": "Papa doble", "text": ""}
{"id": "1442465", "revid": "1318658", "url": "https://it.wikipedia.org/wiki?curid=1442465", "title": "Umberto Manfrin", "text": "Biografia.\nEsord\u00ec nel 1952 con le Edizioni Alpe realizzando per oltre venti anni storie a fumetti, tra i creatori di\"Tiramolla\" e \"Cucciolo\" insieme a \nGiorgio Rebuffi e Roberto Renzi oltre ai personaggi: Ulla\u00f2, Devy Crock, Astarotte e Gabriellino. Dagli anni sessanta realizzer\u00e0 storie a fumetti per l'edizione italiana di personaggi della Hanna-Barbera come \"Braccobaldo\" e \"Gli Antenati\" pubblicata dalla Mondadori.\"\" In questo periodo collabora anche con la tedesca Kauka Verlag alla serie \"Fix und Foxi\".\nNegli anni settanta continua il suo impegno nella realizzazione delle serie con personaggi Hanna &amp; Barbera pubblicati in genere sul \"Corriere dei Piccoli\" per cui disegna anche la seconda parte delle avventure de \"Il cavallino Michele\" su testi di Tiziano Sclavi, e inizia a collaborare con l'editore Renato Bianco disegnando la serie sul gatto \"Felix\"; collabora anche con altri editori per varie riviste a fumetti come \"Lanciostory\", \"Smack, La Banda\" e \"Pi\u00f9\", dove crea anche personaggi suoi come Gatto Igor su testi di Roberto Renzi, e realizza storie con il personaggio di Isidoro scrivendone anche le sceneggiature; per il \"Corriere degli alleanzini\", un mensile della Alleanza assicurazioni, con testi suoi o di Michele Gazzarri e Crivellaro.\"\"\nNegli anni novanta ritorna a lavorare sul personaggio di Tiramolla quando ne venne rilanciata una nuova testata e collabora alla serie Topo Gigio oltre che a varie riviste di enigmistica.\"\"\n\u00c8 il padre di Paola Manfrin, la storica valletta di Mike Bongiorno in \"Scommettiamo?\", che il disegnatore fa apparire in forma di cavallina antropomorfa nell'ultima vignetta di ogni avventura del Cavallino Michele."}
{"id": "1442467", "revid": "110157", "url": "https://it.wikipedia.org/wiki?curid=1442467", "title": "S\u00e3o Br\u00e1s", "text": "S\u00e3o Br\u00e1s \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Traipu."}
{"id": "1442469", "revid": "38120", "url": "https://it.wikipedia.org/wiki?curid=1442469", "title": "Scotch holiday", "text": "Lo Scotch holiday \u00e8 un cocktail di origine statunitense.\nPreparazione.\nViene preparato nello shaker agitando tutti gli ingredienti con del ghiaccio. La miscela va servita in un bicchiere Old fashioned colmo di ghiaccio in cubetti e con una fetta di limone. "}
{"id": "1442470", "revid": "433605", "url": "https://it.wikipedia.org/wiki?curid=1442470", "title": "S\u00e3o Jos\u00e9 da Laje", "text": "S\u00e3o Jos\u00e9 da Laje \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Serrana dos Quilombos.\nStoria.\nL'origine di S\u00e3o Jos\u00e9 da Laje \u00e8 legata alle prime spedizioni commerciali tra Porto Calvo, Porto de Pedras, altri comuni della costa settentrionale e alcune citt\u00e0 di pernambucane come Rio Formoso, Cabo de Santo Agostinho e Serinha\u00e9m. La sua espansione, per\u00f2, di fatto si deve a motivi religiosi. Nel 1828, esisteva gi\u00e0 una donazione di terra a S\u00e3o Jos\u00e9 per un valore di r\u00e9is da parte di Jos\u00e9 Vicente de Lima e di sua moglie, Angelica de Mendon\u00e7a. La coppia possedeva un vecchio mulino da zucchero dove in seguito fu impiantata la fattoria Boa Esperan\u00e7a. Il confine della donazione terriera non era ben definito, ma identificato nel Rio Canhoto nel punto in cui oggi sorge la citt\u00e0. Il 28 luglio 1876 l'insediamento si era sviluppato e si chiamava Laje do Canhoto. L'Assemblea Provinciale lo elev\u00f2 al rango di villaggio con il nome di S\u00e3o Jos\u00e9 da Laje. Presso Laje doveva essere istituita anche la sede del comune di Imperatriz (oggi Uni\u00e3o dos Palmares), ai sensi della legge 737 del 1876, che per\u00f2 non fu mai attuata. Con la risoluzione 896 del 1886 fu invece creato il comune di S\u00e3o Jos\u00e9, entro i medesimi confini parrocchiali ma legato giudiziariamente a Uni\u00e3o dos Palmares. Solo con la Costituzione del 1935 il comune ottenne la circoscrizione giudiziaria."}
{"id": "1442471", "revid": "799504", "url": "https://it.wikipedia.org/wiki?curid=1442471", "title": "Andrea Brustolon", "text": "Biografia.\nNato da genitori zoldani a Belluno, non si sa con precisione da chi apprese i rudimenti dell'intaglio: fino a poco tempo fa si pensava che fosse stato il padre Giacomo il suo primo insegnante, ma in occasione di una grande mostra a lui dedicata si \u00e8 scoperto che in realt\u00e0 il padre era sarto. Nel 1677 si trasfer\u00ec a Venezia, dove si form\u00f2 alla scuola del genovese Filippo Parodi e si ipotizza che abbia soggiornato in seguito a Roma per studiare le opere romane e del Bernini; l'ipotesi di questo viaggio \u00e8 fondata sul fatto che l'artista realizz\u00f2 una piccola scultura lignea raffigurante Marco Aurelio, ma ovviamente ci\u00f2 non \u00e8 sufficiente per confermare la sua permanenza a Roma, poich\u00e9 avrebbe potuto ispirarsi a disegni altrui.\nTornato a Venezia, si dedic\u00f2 alla produzione di mobili in legno: numerosi furono i suoi committenti nobili, ad esempio i Correr e i Pisani; ma suoi grandi patroni furono in particolare i Venier, per i quali realizz\u00f2 portavaso, poltrone e oggetti vari di arredamento. Per la Chiesa esegu\u00ec, invece, sculture in legno (spesso dorato) oggi conservate presso la Chiesa dei Frari, la chiesa della Piet\u00e0 e quella della Fava.\nVerso il 1720 torn\u00f2 nella citt\u00e0 natale e vi apr\u00ec bottega, trovando numerosi imitatori tra gli artisti del bellunese. Le opere di questo periodo, per lo pi\u00f9 a tema religioso (altari lignei), gli vennero commissionate da tutte le principali sedi religiose della provincia e si trovano ancor oggi distribuite a Belluno, a Feltre, nello Zoldano, in Comelico, in Alpago e nell'Agordino. \nFu sepolto a Belluno, nella chiesa di San Pietro, ma la sua tomba and\u00f2 rovinosamente perduta durante alcuni lavori di ristrutturazione eseguiti nel 1831.\nLa sua casa, un edificio quattrocentesco che si eleva sopra un breve portico, si trova a Belluno in via Mezzaterra nei pressi del vicolo che conduce alla vicina chiesa di San Pietro.\nSulla parete settentrionale nel 1891 \u00e8 stata collocata una lapide che ricorda come ivi abbia avuto nascita e morte l'artista.\nA Roma viene tutt'oggi chiamata \"Sala del Brustolon\" la sala del Palazzo del Quirinale dove erano custodite le 12 sedie rappresentanti i segni zodiacali, attualmente spostate nella Sala dello Zodiaco.\nHonor\u00e9 de Balzac, nel romanzo \"Le cousin Pons\", lo defin\u00ec \"le Michel-Ange du bois\": \"il Michelangelo del legno\".\nProduzione artistica.\nDal 1690 al 1700 circa, Brustolon fu impegnato nella realizzazione della cosiddetta \"fornitura Venier\", costituita da seggioloni da parata e da moretti, putti e allegorie portavaso. Tutti i pezzi della fornitura sono di ottima fattura, sia per la minuziosissima ricerca e resa dei particolari, sia per la preziosit\u00e0 dei legni, dato che alcuni elementi sono di ebano, sia per la maestria con cui sono applicate le vernici.\nNel 1711 Andrea Brustolon realizz\u00f2 due angeli in legno dorato destinati alla basilica di Santa Maria Gloriosa dei Frari, in cui sono conservati nella sacrestia come reggilampade per un grandioso reliquiario. Queste sculture sono alte circa due metri, e purtroppo non si trovano in buon stato di conservazione (gli angeli sono infatti mutili di gran parte delle dita e la doratura col tempo si \u00e8 annerita). I soggetti sono stati immortalati in volo, con le ali dispiegate e le leggere vesti al vento, e le fluenti capigliature sono mosse elegantemente.\nNella chiesa di San Pietro a Belluno sono conservate due preziosissime pale lignee, realizzate dall'artista bellunese negli ultimi anni di vita: la \"morte di San Francesco Saverio\" e la \"crocifissione\". Entrambe le opere non erano destinate alla chiesa in cui odiernamente si trovano, bens\u00ec alla chiesa gesuita di Sant'Ignazio (non per niente il soggetto di una delle due opere fu uno dei fondatori dell'ordine gesuita); nel 1806 un decreto di Napoleone soppresse questa chiesa, e quindi le opere vennero trasportate a San Pietro. La \"morte di San Francesco Saverio\" fu commissionata dalla nobile famiglia Miari e fu autografata dall'artista con la dicitura A. B. sculp. MDCCXXIII. Essa presenta raffigurato in basso a sinistra, il santo morente, al riparo in una baracca malandata nei pressi del mare; una leggenda vuole che San Saverio, prima di morire, avesse placato una tempesta disegnando una croce nell'acqua del mare con il suo bastone, e che in seguito fosse uscito dalle onde un granchio con una croce impressa nel guscio, granchio che non manca di essere raffigurato nella pala, che si pu\u00f2 scorgere in basso a destra. Gli altri personaggi sono San Giuseppe, raffigurato in posizione pi\u00f9 o meno centrale su di una nube sorretta da tre graziosi angioletti, e la Madonna col bambino, figure che dominano la scena dall'alto, da un tripudio di nubi e angioletti. Sotto alla figura di San Giuseppe trovano posto i tre figli di Miari con lo stemma del loro casato.\nLa \"crocifissione\", commissionata dalla famiglia Benetti, si sviluppa attorno al Cristo morto, esempio dello stile brustoloniano, con la testa reclinata su un lato e coperto con un gonnellino ricco di pieghe; nel basso si stagliano le figure doloranti della Madonna, di San Giovanni e di altre tre donne, mentre la parte superiore \u00e8 dominata da un cerchio di nubi e di angeli in lacrime. Le figure nella parte alta sono appena in rilievo, quasi dipinte, mentre quelle pi\u00f9 in basso sembrano quasi essere a tutto tondo.\nUna delle pi\u00f9 notevoli opere del Brustolon \u00e8 sicuramente quella rappresentante Tizio, realizzata in legno di cirmolo tra il 1722 e il 1727 e conservata, assieme alle altre cinque sculture allegoriche note con il nome di \"Allegorie Piloni\" (di cui essa fa parte), nella sede di Asolo della Fondazione Coin. Il soggetto \u00e8 ispirato alla mitologia greca e rappresenta il figlio di Zeus a cui, dopo essere stato ucciso e giunto nel Tartaro, fu imposta la pena che avvoltoi e serpi gli divorassero il fegato. La scultura \u00e8 rialzata da terra mediante un piedistallo, in cui campeggia un mostro a sette teste, e si eleva fino ad un'altezza di 2,40 metri. La figura \u00e8 rappresentata in una posa e con un'espressione inquietante, con la bocca distorta in una smorfia. La muscolatura, le vene e i nervi sono resi con la tipica meticolosit\u00e0 del Brustolon, e \"Tizio\" sembra essere orgoglioso di mostrare il proprio dolore."}
{"id": "1442472", "revid": "228587", "url": "https://it.wikipedia.org/wiki?curid=1442472", "title": "No (kana)", "text": "\u306e in hiragana o \u30ce in katakana, \u00e8 un kana giapponese e rappresenta una mora. Nel sistema alfabetico goj\u016bon esso occupa la 25\u00aa posizione tra \u306d (ne) e \u306f (ha); mentre occupa la 26\u00aa posizione nell'iroha. La sua pronuncia \u00e8 .\nRappresentazione in altri sistemi di scrittura.\nIn Braille:\nIl Codice Wabun per \u306e o \u30ce \u00e8 \u30fb\u30fb\uff0d\uff0d."}
{"id": "1442473", "revid": "186283", "url": "https://it.wikipedia.org/wiki?curid=1442473", "title": "\u30ce", "text": ""}
{"id": "1442474", "revid": "224230", "url": "https://it.wikipedia.org/wiki?curid=1442474", "title": "Gneo Pompeo (disambigua)", "text": "Gneo Pompeo si pu\u00f2 riferire a:"}
{"id": "1442475", "revid": "186283", "url": "https://it.wikipedia.org/wiki?curid=1442475", "title": "\u306e", "text": ""}
{"id": "1442476", "revid": "767487", "url": "https://it.wikipedia.org/wiki?curid=1442476", "title": "S\u00e3o Jos\u00e9 da Tapera", "text": "S\u00e3o Jos\u00e9 da Tapera \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Santana do Ipanema."}
{"id": "1442478", "revid": "21079", "url": "https://it.wikipedia.org/wiki?curid=1442478", "title": "Tassellatura dello spazio", "text": ""}
{"id": "1442482", "revid": "110157", "url": "https://it.wikipedia.org/wiki?curid=1442482", "title": "S\u00e3o Lu\u00eds do Quitunde", "text": "S\u00e3o Lu\u00eds do Quitunde \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Mata Alagoana."}
{"id": "1442483", "revid": "2110845", "url": "https://it.wikipedia.org/wiki?curid=1442483", "title": "Giorgio Upiglio", "text": "Biografia.\nDal 1945 comincia a lavorare nella tipolitografia della sua famiglia, dove apprende le tecniche di stampa, tipografia, litografia, calcografia. Sul finire degli anni cinquanta si dedica soltanto all'edizione di stampe originali e di libri a tiratura limitata.\nIl 1962 \u00e8 l'anno in cui apre la sua storica stamperia \"Grafica uno\", dove realizza le sue \nopere grafiche per i importanti artisti nazionali ed internazionali, tra cui: \nGiorgio De Chirico, Lucio Fontana, Marcel Duchamp, Wifredo Lam, Joan Mir\u00f3, G\u00fcnter Grass, Valerio Adami, Giannina Braschi.\nHa realizzato libri d'artista con i pi\u00f9 famosi editori e collaborato con gli scrittori e \npoeti di maggior rilievo. Ha tenuto conferenze, corsi di stampa per universit\u00e0 degli Stati Uniti, Messico e varie altre parti del mondo.\nAmpie rassegne espositive gli sono state dedicate sia in Italia che all'estero, tra cui si\npossono ricordare: Moderna Museet, Stoccolma 1968; Istituto Italiano di Cultura, Colonia \n1985 e 1995; Biblioteca Nazionale Braidense, Milano 1995. Nel 2007 si \u00e8 svolta l'esposizione della sua attivit\u00e0 presso l'Istituto Nazionale per la Grafica a Roma, in collaborazione con l'Archivio del Moderno di Mendrisio (CH).\n\u00c8 presente nei pi\u00f9 importanti cataloghi d'arte e riviste nazionali ed internazionali.\nDopo la donazione all'Archivio del Moderno di una cospicua parte dei materiali prodotti in quasi cinquant'anni di attivit\u00e0, nel 2005 gli viene dedicata un'ampia retrospettiva, dal titolo \"Incidere ad arte: Giorgio Upiglio stampatore a Milano (1958-2005).\" L'atelier, gli artisti, le edizioni, allestita in tre diverse sedi ticinesi: a Mendrisio presso l'Accademia di architettura di Mendrisio, a Lugano presso il Museo cantonale d'arte e la Biblioteca Salita dei Frati. Un'esposizione monografica \u00e8 stata presentata, nella primavera del 2007, a Roma nelle sale di Palazzo Poli, presso l'Istituto nazionale per la grafica. \nMuore a Milano l'11 ottobre 2013 all'et\u00e0 di 81 anni.\nLa stampa originale.\nCome \u00e8 noto la parola stampa letteralmente si riferisce a tutto ci\u00f2 che \u00e8 stampato: giornali, manifesti, libri, carta moneta, riproduzioni d'arte ecc. e ogni stampato \u00e8 ottenuto da un originale preesistente o appositamente eseguito o fotografato.\nQuesto originale, sia esso un dipinto, un bozzetto o una fotografia, viene riprodotto nello stesso formato, oppure ingrandito o ridotto, in bianco e nero o a colori con mezzi fotomeccanici al fine di ottenere le matrici per i diversi sistemi di stampa: tipografia, offsetlitografia, rotocalco, serigrafia.\nLa stampa originale invece non si avvale di nessuno di questi mezzi in quanto la matrice per la stampa \u00e8 incisa o disegnata direttamente dall'artista che, usando appositi strumenti, lavora e si esprime su materiali diversi (tavoletta di legno, di linoleum, lastra di metallo, pietra litografica).\nLa matrice ottenuta viene poi inchiostrata ed impressa sulla carta in uno o pi\u00f9 esemplari, ed ognuno \u00e8 un originale.\nArchivio.\nIl fondo \"Giorgio Upiglio\" \u00e8 conservato presso l'Archivio del Moderno, Accademia di architettura, Universit\u00e0 della Svizzera italiana."}
{"id": "1442484", "revid": "580", "url": "https://it.wikipedia.org/wiki?curid=1442484", "title": "Provincia di Chlef", "text": " \nLa provincia di Chlef \u00e8 una delle \u00e8 una delle 48 province dell'Algeria, suddivisa in 13 distretti, questi ultimi a loro volta suddivisi in 35 comuni.\nPrende il nome dal suo capoluogo Chlef, fino al 1980 nota prima come \"Orleansville\" e poi come \"El Asnam\". Altre citt\u00e0 importanti della provincia sono Porto Breira e T\u00e9n\u00e8s.\nPopolazione.\nLa provincia conta 1.002.088 abitanti, di cui 502.470 di genere maschile e 499.618 di genere femminile, con un tasso di crescita dal 1998 al 2008 del 1.6%.\nGeografia antropica.\nSuddivisioni amministrative.\nLa provincia di Chlef \u00e8 suddivisa in 13 distretti.\nNella tabella sono riportati i comuni della Provincia, suddivisi per distretto di appartenenza."}
{"id": "1442485", "revid": "84219804", "url": "https://it.wikipedia.org/wiki?curid=1442485", "title": "Giro di vite", "text": "Per giro di vite si intende generalmente l'inasprimento di una pena nei confronti di un determinato reato. Il suo uso \u00e8 diventato comune in ogni ambito umano quando si parla di qualsiasi irrigidimento di una norma o di un modo di comportarsi. In questo tipo di condanna, appunto, ad ogni giro di vite un cerchio di ferro si stringeva alla gola del condannato fino a causarne la morte per strangolamento."}
{"id": "1442486", "revid": "110157", "url": "https://it.wikipedia.org/wiki?curid=1442486", "title": "S\u00e3o Miguel dos Campos", "text": "S\u00e3o Miguel dos Campos \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di S\u00e3o Miguel dos Campos."}
{"id": "1442488", "revid": "92706673", "url": "https://it.wikipedia.org/wiki?curid=1442488", "title": "S\u00e3o Miguel dos Milagres", "text": "S\u00e3o Miguel dos Milagres \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Litoral Norte Alagoano."}
{"id": "1442489", "revid": "1573940", "url": "https://it.wikipedia.org/wiki?curid=1442489", "title": "U (kana)", "text": "\u3046 in hiragana o \u30a6 in katakana, \u00e8 un kana giapponese e rappresenta una mora. La sua pronuncia \u00e8 ed in certi casi ."}
{"id": "1442490", "revid": "186283", "url": "https://it.wikipedia.org/wiki?curid=1442490", "title": "\u30a6", "text": ""}
{"id": "1442491", "revid": "186283", "url": "https://it.wikipedia.org/wiki?curid=1442491", "title": "\u3046", "text": ""}
{"id": "1442492", "revid": "767487", "url": "https://it.wikipedia.org/wiki?curid=1442492", "title": "S\u00e3o Sebasti\u00e3o (Alagoas)", "text": "S\u00e3o Sebasti\u00e3o \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Arapiraca."}
{"id": "1442493", "revid": "4106", "url": "https://it.wikipedia.org/wiki?curid=1442493", "title": "Rheintal", "text": ""}
{"id": "1442495", "revid": "44939", "url": "https://it.wikipedia.org/wiki?curid=1442495", "title": "Amide", "text": ""}
{"id": "1442497", "revid": "726373", "url": "https://it.wikipedia.org/wiki?curid=1442497", "title": "Chlef", "text": "Chlef (in arabo \u0627\u0644\u0634\u0644\u0641) \u00e8 una citt\u00e0 dell'Algeria settentrionale, capoluogo dell'omonima provincia. Durante il dominio coloniale francese era chiamata Orl\u00e9ansville; fu ribattezzata Al-Asnam nel 1962 e Chlef nel 1980. Il nome attuale deriva da quello del Chlef, il fiume pi\u00f9 lungo dell'Algeria.\nLa citt\u00e0 si trova al centro di una zona sismica. In tempi recenti Chlef fu colpita da un terremoto nel settembre 1954, che caus\u00f2 1500 morti. Il 10 ottobre 1980 fu nuovamente danneggiata pesantemente da un terremoto che caus\u00f2 oltre 3500 morti."}
{"id": "1442498", "revid": "307923", "url": "https://it.wikipedia.org/wiki?curid=1442498", "title": "Chlef (disambigua)", "text": ""}
{"id": "1442501", "revid": "1543377", "url": "https://it.wikipedia.org/wiki?curid=1442501", "title": "Ric Roland", "text": "Ric Roland (\"Ric Hochet\") \u00e8 un personaggio immaginario protagonista di una omonima serie a fumetti ideata nel 1955 da Andr\u00e9-Paul Duch\u00e2teau e dal disegnatore Gilbert Gascard, in arte Tibet, ed esordito sulla rivista \"Tintin.\" Dopo la scomparsa di Tibet (2010) il personaggio \u00e8 stato preso in mano da Zidrou (sceneggiatore) e S. Van Liemt (disegnatore).\nCaratterizzazione del personaggio.\nRic Roland \u00e8 un giornalista del quotidiano di Parigi \"La Rafale\", che nutre anche una grande passione per l'investigazione e gli enigmi. Per questo motivo, aiuter\u00e0 molto spesso il commissario, nonch\u00e9 amico, Bourdon. La bella nipote di Bourdon, Nadine, \u00e8 la ragazza di Ric.\nStoria editoriale.\nHa esordito nel 1955 sulla rivista \"Journal de Tintin\" e in volume nel 1963 pubblicato dall'editore Le Lombard; fino al 2010 sono stati editi 78 volumi.\nIn Italia venne pubblicato dapprima sui \"Classici Audacia\" e quindi sugli \"Albi Ardimento\", oltre a delle pubblicazioni saltuarie sul \"Corriere dei Piccoli\" e il \"Messaggero dei Ragazzi\".\nNel 2014 e 2015 sono stati pubblicati 49 fascicoli brossurati, a colori, allegati alla \"Gazzetta dello Sport\".\nNel 2019 la casa editrice \"Nona Arte\" ha pubblicato una collana di 4 volumi delle avventure di Ric Roland con i nuovi autori sotto il titolo \"Nuove inchieste di Ric Roland\"."}
{"id": "1442505", "revid": "767487", "url": "https://it.wikipedia.org/wiki?curid=1442505", "title": "Marco Lazzara", "text": "Biografia.\nSi \u00e8 diplomato in pianoforte, organo e composizione organistica, clavicembalo e canto. Si \u00e8 perfezionato all'Accademia musicale Chigiana di Siena.\nHa fatto il suo debutto nel 1989. Lazzara si \u00e8 esibito in a recital e melodrammi nei maggiori teatri tra cui al Gran Teatre del Liceu, al Wiener Staatsoper, al Covent Garden, alla Carnegie Hall ed altri. \u00c8 stato interprete di molte prime esecuzioni di compositori come Manzoni, Vacchi, Corghi, Guarnieri, Kancheli. Ha registrato inoltre alcuni recital per la BBC. Di particolare rilievo la sua partecipazione nel ruolo di Edgar alla prima rappresentazione italiana (Torino, 2001) dell'opera \"Lear\" di Aribert Reimann.\nHa inciso la colonna sonora del film Il mestiere delle armi di Ermanno Olmi. Lazzara ha inciso per etichette discografiche come Bongiovanni, Opera Rara, Nuova Era, Arts, Ricordi, Dynamic e Forlane."}
{"id": "1442508", "revid": "2016931", "url": "https://it.wikipedia.org/wiki?curid=1442508", "title": "E (kana)", "text": "\u3048 in hiragana o \u30a8 in katakana, \u00e8 un kana giapponese e rappresenta una mora. La sua pronuncia \u00e8 ; e pi\u00f9 precisamente o (derivazione dal cirillico)."}
{"id": "1442511", "revid": "186283", "url": "https://it.wikipedia.org/wiki?curid=1442511", "title": "\u30a8", "text": ""}
{"id": "1442512", "revid": "186283", "url": "https://it.wikipedia.org/wiki?curid=1442512", "title": "\u3048", "text": ""}
{"id": "1442513", "revid": "729019", "url": "https://it.wikipedia.org/wiki?curid=1442513", "title": "Villa Lais", "text": "Villa Lais \u00e8 un parco pubblico di 28\u00a0000 m\u00b2 di Roma.\nSi trova nel quartiere Tuscolano all'interno dell'area urbana di Furio Camillo, nel territorio del Municipio Roma VII.\nHa quattro accessi: piazza Giovanni Cagliero, via Paolo Albera, via Deruta e via Giacomo Costamagna.\nStoria.\nVilla Lais (\"Orti Lais alla Marrana\"), gi\u00e0 Vigna Costantini, fu costruita nei primi anni del XX secolo."}
{"id": "1442515", "revid": "28592", "url": "https://it.wikipedia.org/wiki?curid=1442515", "title": "Istituto di Scienze e Tecnologia di Mosca", "text": ""}
{"id": "1442516", "revid": "985042", "url": "https://it.wikipedia.org/wiki?curid=1442516", "title": "Agricoltura naturale", "text": "L'agricoltura naturale \u00e8 un insieme di tecniche agricole nato negli anni quaranta grazie alle idee di Masanobu Fukuoka, un agronomo giapponese che le ha dato il nome di \"natural farming\". Tale non comporta, tuttavia, una maggiore \"naturalit\u00e0\" di tali tecniche rispetto ad altre. \nL'agricoltura naturale \u00e8 definibile come l'agricoltura del non fare, consiste semplicemente nel lasciare che ogni cosa, nel sistema agricolo - ambientale, vada secondo natura secondo l'avviso dei fautori: niente potature, concimazioni, cura colturale o trattamento fitosanitario, lotte antiparassitarie, lavorazioni del terreno. In questo contesto il lavoro dell'agricoltore si limita alla semina e al raccolto.\nIl terreno non viene arato e la germinazione avviene direttamente in superficie, se necessario avendo preventivamente mescolato i semi con argilla e fertilizzante .\nAl terreno deve essere restituito quanto pi\u00f9 possibile di ci\u00f2 che ha prodotto, quindi l'agricoltore deve cogliere esclusivamente i frutti e lasciare sul campo tutti gli scarti e le rimanenze della coltivazione, che fungeranno da pacciamatura. e su questo si possono seminare direttamente cereali, ortaggi o far crescere alberi da frutto; questo fa s\u00ec che, rimanendo sempre coltivato, il terreno riduca la propria erosione superficiale.\nIn caso di infestazioni vengono inseriti animali antagonisti a quelli dannosi per la coltura (lotta biologica)."}
{"id": "1442518", "revid": "2016931", "url": "https://it.wikipedia.org/wiki?curid=1442518", "title": "O (kana)", "text": "\u304a in hiragana o \u30aa in katakana, \u00e8 un kana giapponese e rappresenta una mora. La sua pronuncia \u00e8 ; pi\u00f9 precisamente o ."}
{"id": "1442522", "revid": "186283", "url": "https://it.wikipedia.org/wiki?curid=1442522", "title": "\u30aa", "text": ""}
{"id": "1442526", "revid": "186283", "url": "https://it.wikipedia.org/wiki?curid=1442526", "title": "\u304a", "text": ""}
{"id": "1442531", "revid": "767487", "url": "https://it.wikipedia.org/wiki?curid=1442531", "title": "Lanfranco Malaguti", "text": "Biografia.\nLanfranco Malaguti fu uno dei pi\u00f9 quotati chitarristi jazz italiani.\nOriginario di Roma, dove si laure\u00f2 alla Sapienza e crebbe anche artisticamente, visse poi a Fontanelle, in provincia di Treviso, dal 1978 al 2011, dove alla sua attivit\u00e0 di insegnante di matematica affianc\u00f2 quella di musicista jazz; qui entr\u00f2 nel giro dei musicisti che facevano capo a Bruno Cesselli, nel centro pordenonese di Azzano Decimo. Con lui e altri form\u00f2 un quintetto e incise il primo disco, di inediti, nel 1984.\nNegli anni immediatamente successivi, partecip\u00f2 a numerose trasmissioni radiofoniche e televisive in Italia, Brasile e Slovenia. Compose alcune sigle televisive per la RAI. Partecip\u00f2 a numerose rassegne e festival jazz e in particolare, con Pavan e Sferra nel 1989, al \"Festival Internazionale\" al teatro Ciak di Milano; con Pietropaoli e Sferra, nel 1989 (come unico gruppo jazz italiano), suon\u00f2 al \"XXI Festival Internazionale\" di La Spezia; nel 1991, sempre con questo ultimo trio, alla \"Rassegna internazionale\" al teatro Orfeo di Milano.\nNel 1989, con Enzo Pietropaoli e Fabrizio Sferra, diede alle stampe \"Something\", il suo disco pi\u00f9 noto, contenente esclusivamente cover dei Beatles. La scelta di incidere non gli standard della musica jazz, ma brani provenienti dalla musica pop, all'epoca era decisamente inconsueta.\nSempre nel 1989 vinse il premio \"Top Jazz\" come miglior nuovo talento; nel 2011 ottenne il primo posto nella categoria chitarristi.\nDel 1991 \u00e8 \"Azzurro\" raccolta di brani di Celentano, Modugno, Morricone, Trovajoli, Conte, Tenco, Endrigo, e Gino Paoli.\nDel 2000 \u00e8 invece \"Parole, parole...\", dove si misura con pezzi, tra gli altri, di: Mina, Pino Daniele, Fabio Concato, Zucchero. Il cd \u00e8 stato segnalato da alcuni critici della rivista statunitense Cadence, come secondo album nella classifica dei migliori dischi jazz dell'anno.\nDal 2000 ad oggi lavor\u00f2 incessantemente ricercando ed elaborando una serie notevole di composizioni originali, caratterizzate da una costante ricerca in campo melodico, armonico e ritmico. Alla luce di questa ultradecennale ricerca, nel CD \"Why Not?\", ultimo in ordine di tempo, questo lungo studio sfoci\u00f2 nella rilettura di notissimi standard allo scopo di ri-misurarsi con essi. Questo suo lavoro gli permise di ottenere costanti riconoscimenti nelle varie classifiche stilate da alcune delle riviste musicali italiane pi\u00f9 note.\nInnumerevoli le sue collaborazioni con jazzisti italiani e internazionali, tra i quali Bruno Cesselli, Andrea Michelutti, Maurizio Caldura, Ares Tavolazzi, Federico Malaman, l'ex Quintorigo John De Leo, Renato Geremia, Mauro Periotto, Tony Rusconi, Enzo Pietropaoli, Alessandro Turchet, Stefano D'Anna, Fabrizio Sferra, Roberto Gatto, Sergio Fanni, Franco Cerri, Piero Leveratto, Paolo Ghetti, Umberto Petrin, Marcello Tonolo, Giko Pavan, Massimo Chiarella, Enzo Carpentieri, David Boato, Dario Volpi, Renzo De Rossi, Massimo De Mattia, Nicola Fazzini, Luca Colussi, Romano Todesco, Massimo Zemolin, Laura Scomparcini, Gigi Rossi, Lee Konitz, Bill Smith e Marc Abrams.\nIl 9 dicembre 2016 il Comune di Fontanelle gli confer\u00ec la cittadinanza onoraria.\nMalaguti \u00e8 morto il 9 dicembre 2019 cadendo da una finestra del quarto piano dell'ospedale Belcolle di Viterbo, dove si era recato a visitare il figlio ricoverato. Non \u00e8 chiaro se si sia trattato di disgrazia o di suicidio."}
{"id": "1442534", "revid": "110157", "url": "https://it.wikipedia.org/wiki?curid=1442534", "title": "Poggio Trauzzolo", "text": "Poggio Trauzzolo (1.200 metri) si innalza a sud della vetta del Monte Amiata, nell'area dell'omonimo massiccio montuoso di origine vulcanica. Il monte si eleva all'estremit\u00e0 nord-orientale del territorio comunale di Santa Fiora.\nIl rilievo montuoso si trova nel cuore di un'area di grande pregio naturalistico e paesaggistico; dalla vetta il panorama pu\u00f2 spaziare dalla Corsica al Gran Sasso nelle giornate particolarmente terse."}
{"id": "1442535", "revid": "110157", "url": "https://it.wikipedia.org/wiki?curid=1442535", "title": "Tanque d'Arca", "text": " \nTanque d'Arca \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Palmeira dos \u00cdndios."}
{"id": "1442536", "revid": "110157", "url": "https://it.wikipedia.org/wiki?curid=1442536", "title": "Taquarana", "text": "Taquarana \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Arapiraca."}
{"id": "1442537", "revid": "207432", "url": "https://it.wikipedia.org/wiki?curid=1442537", "title": "Frankfurt Stock Exchange", "text": ""}
{"id": "1442538", "revid": "110157", "url": "https://it.wikipedia.org/wiki?curid=1442538", "title": "Teot\u00f4nio Vilela", "text": "Teot\u00f4nio Vilela \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di S\u00e3o Miguel dos Campos."}
{"id": "1442539", "revid": "339392", "url": "https://it.wikipedia.org/wiki?curid=1442539", "title": "Variabile pulsante", "text": ""}
{"id": "1442546", "revid": "765341", "url": "https://it.wikipedia.org/wiki?curid=1442546", "title": "Traipu", "text": "Traipu \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Traipu."}
{"id": "1442548", "revid": "729019", "url": "https://it.wikipedia.org/wiki?curid=1442548", "title": "Luna - Kosmos 111", "text": "Esempio\nLuna - Kosmos 111 fu il primo tentativo dell'URSS di porre una satellite in orbita intorno alla Luna.\nLa missione.\nLa sonda fu lanciata il 1\u00ba marzo 1966. La missione fu un insuccesso, l'ultimo stadio della navicella perse il controllo sulla rotta e Kosmos 111 non riusc\u00ec a immettersi sulla via per la Luna. Rientr\u00f2 nell'atmosfera 2 giorni dopo."}
{"id": "1442552", "revid": "110157", "url": "https://it.wikipedia.org/wiki?curid=1442552", "title": "Uni\u00e3o dos Palmares", "text": "Uni\u00e3o dos Palmares \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Serrana dos Quilombos."}
{"id": "1442555", "revid": "110157", "url": "https://it.wikipedia.org/wiki?curid=1442555", "title": "Vi\u00e7osa (Alagoas)", "text": "Vi\u00e7osa \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Serrana dos Quilombos."}
{"id": "1442557", "revid": "73125", "url": "https://it.wikipedia.org/wiki?curid=1442557", "title": "Doppia ottica", "text": ""}
{"id": "1442559", "revid": "640277", "url": "https://it.wikipedia.org/wiki?curid=1442559", "title": "Binaria ottica", "text": ""}
{"id": "1442560", "revid": "113414612", "url": "https://it.wikipedia.org/wiki?curid=1442560", "title": "Flavoproteine", "text": "Una flavoproteina \u00e8 classe di enzimi che contiene una molecola derivata dalla vitamina riboflavina.\nContiene inoltre, degli accettori di elettroni come il flavina adenina dinucleotide (FAD) o il flavina mononucleotide (FMN).\nLe flavoproteine sono coinvolte in un ampio spettro di processi biologici, come la bioluminescenza, la rimozione dei radicali che contribuiscono allo stress ossidativo, la fotosintesi, la riparazione del DNA e l'apoptosi. Le propriet\u00e0 spettroscopiche del cofattore flavinico lo rendono un reporter naturale per gli eventi che hanno luogo presso il sito attivo; per tale motivo le flavoproteine sono tra le famiglie enzimatiche meglio conosciute.\nScoperta.\nLa prima menzione di \"flavoproteina\" nella letteratura scientifica risale al 1879, quando uno studio sulla composizione del latte di mucca risult\u00f2 nell'isolamento di un pigmento giallo chiaro, denominato \"lattocromo\" ed oggi noto proprio come \"flavina\". All'inizio degli anni trenta, questo pigmento era stato isolato da numerose fonti ed era stato riconosciuto come un componente della famiglia delle vitamine B. La sua struttura fu determinata quasi contemporaneamente da due gruppi di ricercatori nel 1934, che la chiamarono riboflavina poich\u00e9 composta da una catena laterale derivata dal ribosio e caratterizzata dal colore giallo dell'anello ad essa coniugata.\nLa prima dimostrazione della necessit\u00e0 di un cofattore flavinico per un'attivit\u00e0 enzimatica risale al 1935. Hugo Theorell e collaboratori evidenziarono che una proteina di lievito, caratterizzata da un colore giallo chiaro ed identificata precedentemente come essenziale per la respirazione cellulare, poteva esser separata in due parti: un'apoproteina ed un pigmento giallo. Nessuna delle due parti era in grado da sola di catalizzare l'ossidazione del NADH, ma mescolando le due componenti si era in grado di ripristinare l'attivit\u00e0 enzimatica. Inoltre, Theorell mise in luce che la sostituzione del pigmento con riboflavina non era in grado di ripristinare tale attivit\u00e0, nonostante il pigmento e tale molecola avessero indistinguibili propriet\u00e0 spettroscopiche. Ci\u00f2 condusse alla scoperta che tale enzima, per essere cataliticamente attivo, richiedesse flavina mononucleotide e non riboflavina.\nEsperimenti simili, realizzati da Otto Warburg con la D-amminoacido ossidasi, portarono all'identificazione della flavina adenina dinucleotide (FAD) come secondo tipo di flavina utilizzata dagli enzimi."}
{"id": "1442564", "revid": "1892390", "url": "https://it.wikipedia.org/wiki?curid=1442564", "title": "Christophe Castaner", "text": "\u00c8 stato sindaco di Forcalquier dal marzo 2001 al luglio 2017.\nHa fatto parte del consiglio nazionale del Partito Socialista, partito che ha lasciato nel 2016.\nNel 2017 ha ricoperto la carica di Portavoce del governo francese per poi divenire, il 16 ottobre 2018, nuovo ministro dell'interno nel secondo governo Philippe dopo le dimissioni di G\u00e9rard Collomb.\nBiografia.\nCastaner \u00e8 il pi\u00f9 giovane di tre figli, il padre era nell'esercito e sua madre era una casalinga. Sposato e ha due figli. Ha conseguito il dottorato in giurisprudenza presso l'Universit\u00e0 di Aix-Marseille e ha conseguito anche lauree in diritto internazionale e in criminologia.\nDopo un primo incarico a Parigi presso l'ufficio legale della Banque nationale de Paris, \u00e8 diventato attivo nella gestione delle autorit\u00e0 locali, ad Avignone e poi a Parigi. Nel 1995 diventa direttore di gabinetto di Tony Dreyfus, sindaco del decimo arrondissement di Parigi.\nNel 1997 \u00e8 diventato consigliere tecnico del ministro della Cultura Catherine Trautmann e nel 1998 suo segretario privato. Dal 2000 al 2002 \u00e8 stato capo di gabinetto di Michel Sapin, ministro della pubblica amministrazione e della riforma dello Stato. Nel 2001 vince le elezioni comunali a Forcalquier e diventa sindaco.\nNel 2004 \u00e8 diventato membro del Consiglio regionale della regione Provenza-Alpi-Costa Azzurra (PACA) ed \u00e8 diventato responsabile della pianificazione territoriale. \u00c8 stato rieletto nel 2010 e gli sono state poi attribuite le seguenti competenze: occupazione, economia, istruzione superiore e innovazione. Nel 2008 \u00e8 stato rieletto sindaco di Forcalquier ed \u00e8 rimasto attivo nei consigli regionali. \u00c8 stato rieletto nel 2014.\nNel 2015 \u00e8 stato il leader del Partito Socialista per le elezioni regionali in Provenza-Alpi-Costa Azzurra e ha ottenuto il 17% dei voti. Si ritir\u00f2 al secondo turno, un po' sotto la pressione della dirigenza del partito, per realizzare un fronte unico contro il Fronte nazionale. I Repubblicani di Christian Estrosi hanno raggiunto il 54,8%.\nMembro del Parlamento.\nNel giugno 2012 \u00e8 stato eletto alle elezioni legislative parlamentare socialista per le Alpi dell'Alta Provenza.\n\u00c8 diventato membro della commissione finanziaria e relatore speciale per i bilanci del lavoro e dell'occupazione. Nel 2014 \u00e8 diventato vicepresidente del Consiglio per il coordinamento della partecipazione agli utili, il risparmio dei dipendenti e l'azionariato dei dipendenti. Questa autorit\u00e0 era incaricata di portare a termine con successo i negoziati tra sindacati e direzione su queste misure.\n\u00c8 stato sostenitore per la \"Legge sulla crescita economica, l'attivit\u00e0 e l'uguaglianza delle opportunit\u00e0\", la cosiddetta \"legge Macron\". Ha poi legato il suo destino a quello di Emmanuel Macron e ne \u00e8 diventato il portavoce all'interno della campagna per le elezioni presidenziali. Ha lasciato il Partito Socialista.\nNelle elezioni legislative del giugno 2017 si \u00e8 candidato nelle liste elettorali per La R\u00e9publique En Marche.\nSegretario di Stato per i rapporti con il Parlamento.\nIl 17 maggio 2017 \u00e8 stato nominato Segretario di Stato per i rapporti con il Parlamento e portavoce del governo nel governo Philippe I. Il 18 giugno \u00e8 stato rieletto deputato con il 61,57% dei voti nelle liste elettorali di Les Hautes Alpes.\nDelegato generale de La R\u00e9publique en marche!\nNel novembre 2017, Castaner \u00e8 stato eletto delegato generale del partito politico La R\u00e9publique En Marche, con il compito di strutturare il movimento in un partito politico e preparare le successive elezioni.\nRimase anche Segretario di Stato per i rapporti con il Parlamento. Si \u00e8 dimesso da capo della R\u00e9publique en Marche dopo la sua nomina a ministro dell'interno.\nMinistro dell'interno.\nDal 16 ottobre 2018 al 6 luglio 2020, Castaner \u00e8 stato ministro dell'interno nel governo Philippe II. Da met\u00e0 novembre 2018 si \u00e8 confrontato con le manifestazioni settimanali, a volte violente, a causa dei \"gilet gialli\", a Parigi, ma anche a Bordeaux, Rennes, Marsiglia, Lione e Montpellier."}
{"id": "1442565", "revid": "44939", "url": "https://it.wikipedia.org/wiki?curid=1442565", "title": "Vitamine B", "text": ""}
{"id": "1442566", "revid": "106456", "url": "https://it.wikipedia.org/wiki?curid=1442566", "title": "Provincia di Costantina", "text": "La provincia di Costantina (in arabo \u0648\u0644\u0627\u064a\u0629 \u0642\u0633\u0646\u0637\u064a\u0646\u0629) \u00e8 una delle province dell'Algeria. Prende il nome dal suo capoluogo Costantina.\nPopolazione.\nLa provincia conta 938.475 abitanti, di cui 470.262 di genere maschile e 468.213 di genere femminile, con un tasso di crescita dal 1998 al 2008 dell'1.5%.\nSuddivisione amministrativa.\nLa provincia \u00e8 formata da 6 distretti, a loro volta suddivisi in 12 comuni."}
{"id": "1442567", "revid": "14691", "url": "https://it.wikipedia.org/wiki?curid=1442567", "title": "Costantina (provincia)", "text": ""}
{"id": "1442568", "revid": "110157", "url": "https://it.wikipedia.org/wiki?curid=1442568", "title": "Agreste Alagoano", "text": "Agreste Alagoano \u00e8 una mesoregione dello Stato dell'Alagoas in Brasile.\nMicroregioni.\n\u00c8 suddivisa in tre microregioni:"}
{"id": "1442571", "revid": "1318658", "url": "https://it.wikipedia.org/wiki?curid=1442571", "title": "APEmille", "text": "APEmille era una famiglia di supercomputer SIMD sviluppati dall'Istituto Nazionale di Fisica Nucleare in collaborazione con il Deutsches Elektronen Synchrotron tra il 1995 e il 2000. I sistemi furono sviluppati per lo studio delle particelle elementari e in particolare per le teorie di gauge su reticolo. Il progetto partiva dall'esperienza del precedenti sistemi APE e APE100 e mirava a realizzare un supercomputer con potenza di calcolo dell'ordine del TeraFLOPS . Il progetto poi \u00e8 continuato con lo sviluppo del sistema APEnext, commercializzato nel 2005 dall'azienda Eurotech, con una potenza di calcolo di 15 TeraFLOPS."}
{"id": "1442581", "revid": "110157", "url": "https://it.wikipedia.org/wiki?curid=1442581", "title": "Microregione di Palmeira dos \u00cdndios", "text": "Palmeira dos \u00cdndios \u00e8 una microregione dello Stato dell'Alagoas in Brasile, appartenente alla mesoregione di Agreste Alagoano.\nComuni.\nComprende 11 comuni:"}
{"id": "1442584", "revid": "116888569", "url": "https://it.wikipedia.org/wiki?curid=1442584", "title": "Lago dell'Accesa", "text": "Il lago dell'Accesa (ant.te \"Lacus Lacchise\") si trova nell'area di degradazione delle Colline Metallifere grossetane verso la Maremma grossetana, all'estremit\u00e0 meridionale del territorio comunale di Massa Marittima. Il lago, di origine carsica, d\u00e0 vita al fiume Bruna, ed \u00e8 caratterizzato da profondit\u00e0 variabili mediamente tra i 20 e i 40 metri circa; presenta la tipica flora lacustre, con arbusti e canneti che si sviluppano in prossimit\u00e0 delle sponde.\nStoria.\nIl lago era gi\u00e0 conosciuto in tempi molto remoti.\nGli Etruschi si insediaronono gi\u00e0 nel VI secolo a.C. nell'area del lago dell'Accesa, grazie alla presenza dei vicini giacimenti minerari di argento, piombo, materiali ferrosi ed oro, sebbene quest'ultimo in quantit\u00e0 piuttosto scarsa. Il distretto industriale etrusco si svilupp\u00f2 sulla vicina area collinare: ancora oggi rimangono numerose tracce nel parco naturale, dove sono visibili anche alcune tombe e resti di edifici abitativi.\nL'attivit\u00e0 industriale prosegu\u00ec anche nei secoli successivi, sia in epoca romana che oltre, concludendo il proprio ciclo ultrabimillenario nel corso del Settecento. Nelle localit\u00e0 di Forni dell'Accesa e di La Pesta, ubicate all'interno del parco, si sono conservati i resti degli altiforni che testimoniano la passata attivit\u00e0 siderurgica, legata all'industria estrattiva.\nL'interruzione delle attivit\u00e0 industriali coincise con l'inizio delle opere di bonifica settecentesche intraprese dai Lorena, che determinarono, tra l'altro, una notevole riduzione della superficie lacustre, a vantaggio di nuovi terreni ottenuti per le attivit\u00e0 agricole, prevalentemente legate alla coltivazione del tabacco.\nL'area protetta: pSIC e SIR.\nL'area rientra nel SIR 105 \u201cLago dell'Accesa\u201d, di 1.169,29 ettari, e nel pSIC omonimo (cod. SIC: IT51A0005): non sono presenti aree protette ai sensi della L 394/91 e LRT 49/95.\nI principali elementi di criticit\u00e0 interni al sito di interesse regionale (SIR) sono: \nPrincipali elementi di criticit\u00e0 esterni al sito:\nI principali obiettivi di conservazione del SIC sono:\nTerritorio.\nIl Lago dell'Accesa \u00e8 ubicato nella parte meridionale del territorio comunale di Massa Marittima, a circa 6\u00a0km a nord di Gavorrano, nella Maremma centro-settentrionale. Esso giace in una depressione subcircolare chiusa fra colline boscose con altitudini varianti fra circa 150 e 300 m s.l.m. \nIl lago rappresenta l'unico bacino naturale d'acqua dolce della parte nord della provincia di Grosseto e conserva aspetti di vegetazione e flora dulciacquicola di un certo rilievo, come nel caso dei popolamenti a \"Cladium mariscus\" e di specie igrofile come \"Rorippa amphibia\", \"Cirsium monspessulanum\", \"Orchis palustris\", \"Epipactis palustris\" e altre. \nLa vulnerabilit\u00e0 di molte specie degli ambienti umidi, determinata dalle innumerevoli manomissioni ambientali operate dall'uomo ai danni degli ecosistemi fluviali e lacustri, rende molto importante la conservazione di questo lago naturale dalle acque profonde, limpide e fredde.\nLa tipologia ambientale prevalente del SIR \"Lago dell'Accesa\" \u00e8 il mosaico di aree agricole e pascoli, con boschi di leccio, stadi di degradazione a macchia e un lago naturale di origine carsica, alimentato da una sorgente sotterranea. Altre tipologie ambientali rilevanti Formazioni a dominanza di elofite (canneti), nelle aree marginali del lago, e vegetazione ripariale nell'alto corso del torrente Bruna.\nGeomorfologia.\nIl bacino idrografico del lago ha forma subcircolare e si sviluppa su una superficie di circa 4\u00a0km. Esso giace su varie litologie appartenenti alla serie Toscana, le pi\u00f9 antiche delle quali appartengono al complesso del Verrucano ed affiorano nella parte orientale del bacino. Nei settori occidentali sono invece presenti i calcari cavernosi del Retico, che formano i rilievi di Poggio Lecceta e di Case Infernuccio.\nAl margine meridionale del bacino sono presenti le argille scagliose alloctone delle Unit\u00e0 liguri di et\u00e0 Cretaceo- eocenica, che costituiscono i rilievi di Poggio Corbello e Podere Montino. Il lago ha una superficie di circa 14 ettari ed \u00e8 impostato sui calcari cavernosi che ne determinano la natura carsica e la ragguardevole profondit\u00e0 di 37\u201338\u00a0m, anche se il livello delle acque \u00e8 soggetto a marcate variazioni. Esso \u00e8 alimentato principalmente da sorgenti che sgorgano all'interno del bacino (sorgenti dell'Accesa), mentre l'emissario \u00e8 rappresentato dal fiume Bruna.\nLe acque hanno reazione alcalina, sono oligotrofiche e piuttosto fredde: in profondit\u00e0 mantengono una temperatura costante di circa 7\u00a0\u00b0C.\nFlora.\nLa notevole inclinazione delle sponde, che sprofondano rapidamente sotto le acque, non favorisce lo sviluppo di vere fasce di vegetazione elofitica n\u00e9 la presenza di popolamenti di idrofite radicanti. Inoltre la messa a coltura dell'area perilacustre ha cancellato quasi completamente la seriazione naturale della vegetazione in funzione dell'umidit\u00e0 del terreno, in particolare sul lato orientale e quello settentrionale.\nSulle sponde occidentali e quelle meridionali sono tuttavia ancora presenti aspetti di vegetazione igrofila e palustre di un certo interesse (ad esempio, \"Nymphaea alba\", \"Ranunculus flammula\", \"Potamogeton coloratus\" e \"Ludwigia palustris\").\nLo specchio lacustre \u00e8 bordato quasi completamente da una cintura di canneto a \"Phragmites australis\" che viene periodicamente tagliata facilitando l'ingresso di altre comuni specie igrofile come \"Calystegia sepium\", \"Althaea officinalis\" e \"Humulus lupulus\". Alla cannuccia si mescola il falasco (\"Cladium mariscus\"), che forma cospicui popolamenti soprattutto sul lato occidentale del lago.\nSugli argini rilevati, e quindi su terreno pi\u00f9 asciutto, sono presenti fitocenosi a \"Molinia arundinacea\" e \"Cirsium monspessulanum\". Quest'ultimo risulta abbondantissimo, producendo in luglio una vistosa fioritura.\nLungo le sponde sud-occidentali esiste anche un tipo di comunit\u00e0 legata a falda freatica elevata e terreni carbonatici permeabili, capace di tollerare periodi di disseccamento, con \"Scirpoides holoschoenus\", \"Juncus conglomeratus\" e \"Dorycnium rectum\". Ivi sono ancora presenti lembi di bosco igrofilo con salici, pioppi e frassino ossifillo (\"Fraxinus oxycarpa\").\nIl celebre naturalista senese Giorgio Santi, che visit\u00f2 il lago nei primi anni dell'Ottocento, scrisse di aver osservato numerose specie che per\u00f2 recenti studi non hanno permesso di confermare, come la ninfea (\"Nymphaea alba\"), la zannichellia (\"Zannichellia palustris\") ed alcune specie di brasche, piante interamente sommerse o con foglie galleggianti del genere \"Potamogeton\". \nDa studi pi\u00f9 recenti, tuttavia, \u00e8 emerso che la flora del lago \u00e8 ancora piuttosto ricca con circa 120 specie alcune delle quali di un certo rilievo conservazionistico e fitogeografico sia a livello regionale che nazionale. Le uniche idrofite recentemente osservate sono \"Potamogeton pectinatus\" e \"P. coloratus\".\nOltre alla cannuccia di palude (\"Phragmites australis\") e al falasco (\"Cladium mariscus\"), sulle sponde sono presenti diverse specie di giunchi (\"Juncus articulatus\", \"J. bufonius\", \"J. conglomeratus\", \"J. effusus\", \"J. inflexus\", \"J. maritimus\" e \"J. subnodulosus\") che crescono frammisti alle mazzesorde (\"Typha latifoglia\" e \"T. angustifolia\"), e a graminacee come \"Agrostis stolonifera\" e \"Calamagrostis epigejos\".\nAltre specie igrofile ivi presenti sono \"Linum maritimum\", \"Valium palustre\", \"Galium elongatum\", \"Althaea officinalis\", \"Thalictrum morisonii\" ssp. \"mediterraneum\", \"Rorippa amphibia\", \"Cirsium creticum\" e \"Ranunculus acris\".\nBen rappresentata \u00e8 la famiglia delle Cyperaceae, con \"Carex distans\", \"C. otrubae\", \"C. hirta\", \"Cyperus flavescens\", \"C. fuscus\", \"C. longus\", \"Cladium mariscus\", \"Scirpoides holoschoenus\", \"Schoenus nigricans\" e \"Schoenoplectus tabernaemontani\".\nConservazionisticamente rilevante \u00e8 anche l'abbondanza di \"Cirsium monspessulanum\", un'asteracea igrofila del Mediterraneo occidentale considerata vulnerabile in gran parte delle regioni italiane. Infine \u00e8 da porre in rilievo la presenza di due Orchidaceae sempre pi\u00f9 rarefatte sull'intero loro areale e presenti in molte liste di piante protette, \"Epipactis palustris\" e \"Orchis palustris\". Entrambe sono specie proprie di prati palustri che a causa della manomissione antropica degli ambienti umidi naturali risultano minacciate di estinzione in gran parte delle regioni italiane, Toscana inclusa.\nFauna.\nPresenza di \"Elaphe quatuorlineata\" (cervone, Rettili).\nIttiofauna.\nLa fauna ittica di questo lago \u00e8 molto compromessa in quanto composta quasi completamente da specie introdotte come persico trota, persico sole, persico reale, gambusia e Carpa erbivora(\"Ctenopharyngodon idella\"), chiamata anche Amur e comparsa negli anni novanta: la sua introduzione da parte di ignoti ha segnato la scomparsa degli erbai di \"Potamogeton\" che si estendevano lungo alcuni tratti di sponda e in alcune aree dei fondali del lago; queste creavano un luogo ideale per la riproduzione del luccio italico per i quali il lago era famoso fin dall'antichit\u00e0. Con il diminuire degli erbai, distrutti dagli amur, nella seconda met\u00e0 degli anni novanta i lucci hanno perso i luoghi di frega e radunatisi in alcune delle zone di acqua bassa del lago (con ramaie sommerse adatte ai suoi micidiali attacchi di caccia) sono stati letteralmente sterminati dalla sconsiderata azione di prelievo da parte degli uomini. Ciclicamente sono state introdotte trote iridee \"pronta pesca\" di allevamento delle quali restano probabilmente ancora oggi alcuni rari ed enormi esemplari nelle misteriose acque di questo lago di Maremma.\nAttivit\u00e0.\nLa pesca sportiva nel lago dell'Accesa ha subito un notevolissimo decremento negli ultimi venti anni. Il lago era meta ricercata e famosa in tutta Italia da secoli per insidiare il luccio, pi\u00f9 modernamente con le esche artificiali(spinning) e lo \u00e8 stato fino al finire degli anni novanta prima della completa scomparsa del predatore autoctono. Altri predatori insidiabili ancora presenti sono i persici trota, che per\u00f2 non richiamano l'interesse del moderno bassfishing in quanto particolarmente difficili da insidiare da riva. Il carp fishing o pesca della carpa era molto praticata sul lago ma gli attuali divieti di navigabilit\u00e0 ne impediscono le necessarie manovre senza le quali, in un lago come quello dell'accesa, il moderno pescatore sportivo non pu\u00f2 praticare detta disciplina. Il lago per la pesca sportiva risulta ad oggi privo di interesse e in pratica non frequentato dai pescatori eccezion fatta per qualche saltuaria presenza.\nLeggende.\nSi narra che la zona occupata attualmente dal lago originariamente fosse abitata da contadini, i quali coltivando l'area interamente a grano vivevano in totale disprezzo degli altri e di Dio. Il 26 luglio, giorno di Sant'Anna, i contadini stavano trebbiando il grano e dalle loro bocche uscivano imprecazioni contro Dio e contro i suoi santi. All'improvviso risuon\u00f2 un forte boato, i carri dei contadini iniziarono a sprofondare nel terreno e l'acqua prese a sgorgare dal suolo. In brevissimo tempo l'intera zona fu coperta dall'acqua e i contadini sparirono inghiottiti nelle viscere della terra. La leggenda vuole che il giorno di Sant'Anna sia possibile sentire il muggito dei buoi e lo stridio delle ruote dei carri."}
{"id": "1442592", "revid": "729019", "url": "https://it.wikipedia.org/wiki?curid=1442592", "title": "Luna 10", "text": "Luna 10 fu il primo tentativo riuscito da parte dell'URSS di porre un satellite artificiale in orbita attorno alla Luna.\nLa missione.\nLuna 10 fu lanciata il 31 marzo 1966 alle 10:48:00 UTC. Dopo una correzione di rotta effettuata il 1\u00ba aprile entr\u00f2 in orbita lunare il 3 aprile 1966 e complet\u00f2 la sua prima orbita 3 ore dopo.\nLa sonda era equipaggiata con uno spettrometro a raggi gamma, un magnetometro triassiale, un rilevatore di meteoriti, strumenti per lo studio del plasma solare e strumenti per misurare il livello di radiazioni della Luna e le sue emissioni nell'infrarosso.\nLuna 10 effettu\u00f2 molte scoperte importanti sul nostro satellite: individu\u00f2 la natura delle rocce lunari, simili al nostro basalto, e per la prima volta nella storia mise in evidenza l'esistenza di zone con un'elevata concentrazione di massa, dette \"mascons\", localizzate sotto i mari lunari che distorcono le traiettorie orbitali lunari. Comunque questa scoperta viene accreditata alle sonde americane della serie Lunar Orbiter.\nL'ultimo contatto con la sonda si ebbe il 30 maggio 1966.\nLuna 10 era dotata di diversi oscillatori a stato solido in grado di riprodurre le note dell\"'Internazionale\"; durante il 23\u00ba Congresso del Partito Comunista, i partecipanti poterono udire tali note trasmesse da Luna 10 in orbita intorno alla Luna."}
{"id": "1442594", "revid": "110157", "url": "https://it.wikipedia.org/wiki?curid=1442594", "title": "Microregione di Arapiraca", "text": "Arapiraca \u00e8 una microregione dello Stato dell'Alagoas in Brasile, appartenente alla mesoregione di Agreste Alagoano.\nComuni.\nComprende 10 comuni:"}
{"id": "1442599", "revid": "177966", "url": "https://it.wikipedia.org/wiki?curid=1442599", "title": "Forte San Leonardo", "text": "Forte San Leonardo, originariamente chiamato Werk San Leonardo, \u00e8 stata una fortificazione posta sulle colline a nord-ovest di Verona, parte del complesso sistema difensivo cittadino e pi\u00f9 in particolare del settore dei forti collinari e dei forti avanzati di pianura, messo in opera tra 1837 e 1843. La struttura fortificata fu realizzata nel 1838 e i lavori furono diretti dal direttore del Imperiale Regio Ufficio delle Fortificazioni di Verona, il maggiore generale tedesco Franz von Scholl. Nella seconda met\u00e0 del Novecento la struttura \u00e8 stata profondamente trasformata per ospitare la chiesa di Nostra Signora di Lourdes, una sussidiaria facente parte della diocesi di Verona.\nStoria e descrizione.\nCollocato sull'altura pi\u00f9 elevata, in prossimit\u00e0 della chiesetta romanica di San Leonardo, l'omonimo forte dominava l'imbocco della valle di Avesa e la Campagnola, copriva il fronte di gola del sovrastante forte San Mattia e proteggeva il settore orientale della cinta magistrale di sinistra d'Adige; principalmente, come gli altri forti del sistema collinare, concorreva a interdire l'aggiramento della piazzaforte a settentrione; nello stesso tempo sottraeva al nemico posizioni dominanti, svantaggiose per la difesa della citt\u00e0.\nLa pianta simmetrica, condotta su eleganti tracciati ad arco, era insolita e particolarmente interessante in un forte di sito collinare. Si distingueva il ridotto casamattato, su due piani, a corpo lineare angolato, protetto nel fronte di gola dal recinto difensivo arcuato, a feritoie. Il fronte principale, a saliente arrotondato, con muro di rivestimento aderente, \u00e8 ordinato su due ordini di fuoco, parte in casamatta, parte a cielo aperto: quest'ultimo \u00e8 protetto da merloni di muratura. Il fossato asciutto, originariamente difeso da una caponiera centrale, separa il forte dalla collina antistante, rivestita dal muro di controscarpa e modellata alla sommit\u00e0 nella forma geometrica dello spalto, per il tiro radente delle artiglierie. Al forte si accedeva dal portale posto nel mezzo del fronte di gola; si risaliva poi la poterna fino al livello del piazzale interno.\nI paramenti murari delle opere esterne - muri di scarpa e di controscarpa - sono a conci di tufo con apparecchio a opus poligonale. Il ridotto era rivestito con paramento di tufo a conci squadrati, su corsi regolari.\nNel 1952, il forte fu concesso dal Demanio militare alla congregazione degli Stimmatini, in permuta di nuove costruzioni abitative. La trasformazione della fortificazione in santuario lo salv\u00f2 dal quasi sicuro abbandono e degrado, per\u00f2 ha quasi del tutto cancellato le strutture interne del ridotto centrale, conservando solo parte dei muri perimetrali. Del forte rimane quindi l'impianto generale, con l'alto basamento murario tondeggiante del ridotto, si conserva l'imponente fronte principale merlato, ma modificato e con una costruzione incongrua, e rimane la controscarpa, mentre \u00e8 stata demolita la caponiera centrale, mentre le casematte laterali sono state modificate. Il ridotto, quindi, \u00e8 stato sopraelevato mediante l'aggiunta di una cupola tronco-conica sostenuta da un alto tamburo.\nPer la sua posizione dominante, il forte, trasformato in santuario e sormontato dalla cupola, si impone nelle vedute dalla citt\u00e0 alla collina. I progettisti absburgici, consapevoli che le fortificazioni collinari occupavano posizioni panoramiche, avevano particolare riguardo all'inserimento nel paesaggio. Il danno pi\u00f9 rilevante della trasformazione subita dal forte, oltre alla parziale demolizione della struttura architettonica, consiste pertanto nella perdita della forma originaria, sostituita da un'architettura moderna, estranea al quadro paesaggistico collinare.\nArmamento.\nL'armamento della fortificazione consisteva in:\nRiserve di munizioni: 1 polveriera per kg.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 280 uomini."}
{"id": "1442607", "revid": "729019", "url": "https://it.wikipedia.org/wiki?curid=1442607", "title": "Luna 1966A", "text": "Luna 1966A fu il terzo tentativo da parte dell'URSS di porre un satellite artificiale in orbita attorno alla Luna.\nLa missione.\nLa missione fu un insuccesso. Luna 1966A fu lanciata il 30 aprile 1966 ma a causa di un malfunzionamento del razzo vettore non raggiunse mai lo spazio."}
{"id": "1442608", "revid": "125928950", "url": "https://it.wikipedia.org/wiki?curid=1442608", "title": "Eug\u00e8ne Lambert Adrian Rixen", "text": "Biografia.\nNato il 3 luglio 1944 a Kelmis, in Belgio, \u00e8 consacrato sacerdote il 26 giugno 1970 e parte subito per il Brasile come missionario \"fidei donum\".\nEletto vescovo titolare di Tabbora e ausiliare di Assis il 30 novembre 1995, viene consacrato 25 febbraio successivo da Jos\u00e9 Carlos Castanho de Almeida, vescovo di Ara\u00e7atuba.\nIl 2 dicembre 1998 \u00e8 nominato vescovo di Goi\u00e1s, una delle pi\u00f9 antiche diocesi della regione (eretta nel 1745). Conosciuto per la sua dedizione agli \"Indios\", \u00e8 da sempre paladino a difesa dei contadini \"sem terra\".\n\u00c8 inoltre presidente della Commissione pastorale per l'AIDS, che d\u00e0 sostegno alle vittime di questa malattia. Nel settembre del 2000 ha dichiarato, che pure restando la strada dell'astinenza e della castit\u00e0 la via preferibile e pi\u00f9 sicura per sconfiggere l'AIDS, si pu\u00f2 riflettere sulla possibilit\u00e0 morale dell'uso del profilattico per arginare l'infezione.\nIl 27 maggio 2020 papa Francesco ne accoglie la rinuncia per raggiunti limiti d'et\u00e0.\nGenealogia episcopale.\nLa genealogia episcopale \u00e8:"}
{"id": "1442609", "revid": "110157", "url": "https://it.wikipedia.org/wiki?curid=1442609", "title": "Microregione di Traipu", "text": "Traipu \u00e8 una microregione dello Stato dell'Alagoas in Brasile, appartenente alla mesoregione di Agreste Alagoano.\nComuni.\nComprende 3 comuni:"}
{"id": "1442620", "revid": "74801", "url": "https://it.wikipedia.org/wiki?curid=1442620", "title": "Leste Alagoano", "text": "Leste Alagoano \u00e8 una mesoregione dello Stato dell'Alagoas in Brasile.\nMicroregioni.\n\u00c8 suddivisa in 6 microregioni:"}
{"id": "1442622", "revid": "287204", "url": "https://it.wikipedia.org/wiki?curid=1442622", "title": "Sussunzione", "text": "Una sussunzione \u00e8 in generale l'atto di ricondurre un concetto qualsiasi nell'ambito di uno pi\u00f9 ampio, che lo comprenda.\nPer le diverse applicazioni del termine, si veda:"}
{"id": "1442624", "revid": "1347902", "url": "https://it.wikipedia.org/wiki?curid=1442624", "title": "Istituto superiore di aviazione civile di Ul'janovsk", "text": "L'Istituto superiore di aviazione civile di Ul'janovsk (, anche UHCAS dall'acronimo inglese) \u00e8 una compagnia aerea russa statale che si occupa di preparazione dei piloti per l'aviazione civile.\nStrategia.\nL'istituto di Ul'janovsk prepara il personale delle compagnie aeree russe e degli aeroporti russi.\nDal 1997 al 2003 sono stati preparati 618 piloti dell'aviazione civile.\nDati tecnici.\nLa compagnia aerea ha la sua base tecnica all'aeroporto di Ul'janovsk-Barataevka, nella Russia europea. Ha inoltre tre filiali a Krasnyj Kut, Sasovo e Kala\u010dinsk.\nFlotta.\nAll'aeroporto di Ul'janovsk-Barataevka alla base tecnica principale dell'istituto si basano i seguenti velivoli:\nAll'aeroporto di Kala\u010dinsk nella filiale della UHCAS di Omsk si basano gli elicotteri:\nAll'aeroporto di Krasnyj Kut nella filiale della UHCAS di Oblast' di Saratov si basano i seguenti velivoli:\nAll'aeroporto di Sasovo nella filiale della UHCAS di Oblast' di Rjazan' si basano i seguenti velivoli:\nFlotta storica.\nNel Principale Museo della Storia dell'Aviazione Civile della Russia che fa parte dell'Istituto Superiore dell'Aviazione Civile di Ul'janovsk sono presenti 28 aerei tra i quali l'unico esemplare al mondo di un Tupolev Tu-116 (la modificazione civile del 1955 di un Tupolev Tu-95 per il Governo dell'URSS che permetteva i voli di 24 passeggeri sul raggio di 11600\u00a0km), uno dei pochi esemplari di un Ilyushin Il-62M, Ilyushin Il-86/87, Ilyushin Il-76TD, Tupolev Tu-144, Tupolev Tu-104, Tupolev Tu-124, ANT-4."}
{"id": "1442625", "revid": "1013865", "url": "https://it.wikipedia.org/wiki?curid=1442625", "title": "Sergio Cresto", "text": "Biografia.\nInizi\u00f2 la sua attivit\u00e0 come navigatore di piloti di rally nel 1976 con Amedeo Gerbino debuttando al rally 100.000 Trabucchi, nel 1977 sempre con Gerbino prende parte al Campionato italiano. Successivamente corse insieme a Gianfranco Cunico, Andrea Zanussi, Carlo Capone e, in un paio di occasioni, di Attilio Bettega, fino a diventare navigatore di Henri Toivonen all'inizio della stagione 1986 del Campionato Mondiale Rally.\nEntrambi persero la vita nel rogo della loro Lancia Delta S4 ufficiale (Lancia Martini Racing) al Tour de Corse il 2 maggio 1986. Il loro incidente fu alla base della decisione della FIA di abolire dalle competizioni il Gruppo B dall'anno successivo."}
{"id": "1442627", "revid": "1543377", "url": "https://it.wikipedia.org/wiki?curid=1442627", "title": "Microregione di Macei\u00f3", "text": " \nMacei\u00f3 \u00e8 una microregione dello Stato dell'Alagoas in Brasile, appartenente alla mesoregione di Leste Alagoano.\nComuni.\nComprende 10 comuni:"}
