{"id": "1418030", "revid": "1169970", "url": "https://it.wikipedia.org/wiki?curid=1418030", "title": "Basilica di San Magno", "text": "La basilica di San Magno \u00e8 il principale luogo di culto cattolico di Legnano. Intitolata a Magno di Milano, arcivescovo ambrosiano dal 518 al 530, e costruita con uno stile architettonico rinascimentale lombardo di scuola bramantesca, \u00e8 stata edificata dal 1504 al 1513. Si pu\u00f2 ragionevolmente ritenere che il progetto della basilica sia stato realizzato sulla base di un disegno tracciato personalmente da Donato Bramante. Il suo campanile \u00e8 stato costruito in seguito, dal 1752 al 1791. Il 19 marzo 1950 papa Pio XII ha elevato l'edificio sacro legnanese a basilica romana minore.\nL'interno della chiesa \u00e8 arricchito da varie opere d'arte, che sono state realizzate nei secoli mantenendo lo stile cinquecentesco lombardo \u2014\u00a0con influenze quattrocentesche\u00a0\u2014 delle prime produzioni artistiche. Le decorazioni pi\u00f9 importanti conservate nella basilica sono gli affreschi della volta principale, che sono opera di Gian Giacomo Lampugnani, i resti delle pitture cinquecentesche della cappella di San Pietro Martire, che sono state realizzate da Evangelista Luini, figlio di Bernardino, gli affreschi delle pareti e della volta della cappella maggiore, che sono stati dipinti da Bernardino Lanino, e una pala d'altare del Giampietrino. Su tutte queste opere artistiche svetta, per la sua rilevanza, un polittico di Bernardino Luini, considerato unanimemente dagli storici dell'arte come uno dei capolavori dell'artista lombardo, se non la sua opera migliore.\nStoria.\nIl luogo di edificazione.\nPrima della basilica di San Magno la principale chiesa di Legnano era la chiesa parrocchiale di San Salvatore, la cui costruzione risalirebbe, secondo alcuni studi, al X oppure all'XI secolo. Gi\u00e0 nel XV secolo la chiesa di San Salvatore, che aveva uno stile romanico lombardo, era minata da problemi di stabilit\u00e0 che erano originati dalla vetust\u00e0 delle strutture e dalle infiltrazioni dell'acqua dell'Olonella che scorreva poco distante. A peggiorare la situazione c'erano anche le frequenti inondazioni del fiume.\nLa chiesa di San Salvatore croll\u00f2 parzialmente alla fine del XV secolo e quindi i legnanesi ottennero dall'arcivescovo di Milano e da Ludovico il Moro, Duca di Milano, il permesso di demolire i resti del vecchio tempio e di costruire sullo stesso luogo una nuova chiesa. Dato che l'aspetto generale della chiesa di San Salvatore era piuttosto sobrio, i legnanesi del XVI secolo decisero di edificare un tempio che fosse pi\u00f9 sontuoso del precedente\nI potenziali danni alla struttura che potevano essere causati dalle infiltrazioni d'acqua, problemi gi\u00e0 vissuti dai legnanesi per il primigenio edificio religioso a cui facevano riferimento, testimoniano il coraggio e le capacit\u00e0 tecniche dell'architetto progettista della basilica che decise, nonostante i rischi, di realizzare la chiesa di San Magno sullo stesso luogo dove sorgeva l'antico tempio di San Salvatore, ovvero a ovest dell'alveo dell'Olonella, poco lontano dal corso d'acqua principale.\nPer quanto riguarda lo spazio a ovest della basilica, fin dal Medioevo, in corrispondenza della moderna piazza San Magno, era situato il cimitero principale di Legnano, che fu utilizzato per secoli per seppellire le salme della gente comune e che venne in seguito completato da una stanza sotterranea. I nobili, infatti, inumavano i propri defunti all'interno delle chiese, mentre le salme del popolo venivano seppellite nei pressi dei templi: in particolare, le salme e le ossa inumate nella basilica di San Magno vennero rimosse alla fine del XVIII secolo. A proposito dei cimiteri annessi alle chiese, Carlo Borromeo, nella sua opera \"De fabrica Ecclesiae\", scrisse:\nMentre sulle note descrittive relative alla visita pastorale effettuata a Legnano dal cardinal Giuseppe Pozzobenelli nel 1761, in riferimento al cimitero legnanese, \u00e8 riportato che:\nIn particolare, le colonnine divisorie citate nello stralcio della relazione del cardinal Pozzobenelli servivano a consentire l'accesso alla basilica, il cui ingresso fu spostato nel 1610 proprio a ovest, verso il cimitero. Questo camposanto era conosciuto come \"il foppone\" e venne utilizzato fino al 1808, quando una disposizione del governo napoleonico obblig\u00f2 le amministrazioni comunali a spostare i campisanti fuori dai centri abitati.\nLa costruzione.\nIl contributo maggiore ai fondi necessari per realizzare l'opera fu dato dalle famiglie Lampugnani e Vismara, che all'epoca erano i due pi\u00f9 importanti casati nobiliari di Legnano nonch\u00e9 i pi\u00f9 antichi. La prima pietra fu posata il 4 maggio 1504, mentre l'edificazione si concluse il 6 giugno 1513 con il completamento delle opere murarie. Poco dopo iniziarono i lavori di decorazione degli interni con la realizzazione degli affreschi di Gian Giacomo Lampugnani, che dipinse la volta della cupola principale. Uno scritto del 1650 di Agostino Pozzo, prevosto di San Magno dal 1628 al 1653, che fa parte dell'opera \"Storia delle chiese di Legnano\", volume formato da 92 fogli e rilegato a pergamena, a proposito della costruzione della basilica, riporta che:\nNel 1510 furono fuse le prime due campane della basilica: il 10 aprile quella da 50 rubbi, mentre il 24 maggio la campana da 80 rubbi. Il 10 dicembre 1511 Legnano venne incendiata e saccheggiata dalle truppe svizzere, che facevano parte della Lega Santa e che erano scese in Italia per combattere la Francia di re Luigi XII: questo evento bellico, che \u00e8 quello citato da Agostino Pozzo nel precedente stralcio della \"Storia delle chiese di Legnano\", coinvolse anche la basilica di San Magno, che venne parzialmente danneggiata dall'incendio: quest'ultimo, in particolare, interess\u00f2 i ponteggi installati per la sua costruzione.\nDal 1516 al 1523 ci fu una sospensione dei lavori che venne causata da una possibile carenza di fondi, oppure dalla mancata comunicazione, da parte del Bramante, delle modalit\u00e0 di decorazione degli interni: il grande artista urbinate si spense infatti a Roma nel 1514, quindi due anni prima della ripresa dei lavori. Per quanto riguarda l'ipotesi che si allaccia alla mancanza di denaro, era sicuramente venuta meno la gran parte delle donazioni delle famiglie nobiliari che soggiornavano, anche periodicamente, a Legnano: queste ultime, che erano originarie di Milano, si trovavano in grande difficolt\u00e0 economica a causa dell'invasione dell'esercito francese, che scacci\u00f2 gli Sforza dal Ducato di Milano nel 1499.\nQuesto ribaltamento politico port\u00f2 a uno sconvolgimento anche a livello amministrativo, ambiente frequentato dai nobili milanesi che soggiornavano periodicamente a Legnano. Come conseguenza, Legnano sub\u00ec un cospicuo impoverimento, che era causato dal sopraggiunto disinteresse dei nobili milanesi nei confronti delle loro propriet\u00e0 possedute nel borgo legnanese: gli aristocratici milanesi erano ora impegnati a difendere i propri affari a Milano.\nA questo si aggiunse la costante diminuzione dell'interesse dell'arcivescovo di Milano su Legnano, da cui consegu\u00ec anche il progressivo ritiro degli ordini monastici dai conventi legnanesi: ci\u00f2 era conseguenza della sempre minore importanza strategica di Legnano, che era causata dalla perdita, da parte del Seprio, del suo atteggiamento ribelle nei confronti di Milano, tale per cui la presenza di truppe fisse nel borgo legnanese, che si trovava proprio ai confini del contado milanese, non era pi\u00f9 giustificata.\nI progetti originali della basilica sono andati perduti e quindi non esistono documenti su cui \u00e8 riportata la firma del suo architetto: il nome del Bramante compare infatti solamente su testimonianze redatte in epoche successive. I lavori di edificazione furono poi materialmente eseguiti sotto la supervisione dell'artista pi\u00f9 importante - sia per esperienza che per sensibilit\u00e0 artistica - della Legnano dell'epoca, Gian Giacomo Lampugnani, oltre che materialmente seguiti da un capomastro dal nome sconosciuto. Gian Giacomo era un lontano parente di Oldrado II Lampugnani, il condottiero protagonista della Legnano del XIII secolo che realizz\u00f2, tra l'altro, l'omonimo maniero e che complet\u00f2 la fortificazione del castello visconteo di Legnano. Nel 1515 Gian Giacomo Lampugnani affresc\u00f2 anche la volta principale della basilica, che fu la prima decorazione realizzata nella chiesa legnanese. Del suo lavoro Agostino Pozzo, prevosto di Legnano, scrisse:\nLa basilica fu poi consacrata il 15 dicembre 1529 da Francesco Landino, vescovo ausiliare dell'arcidiocesi di Milano.\nIl XVII secolo.\nFino al 1610 l'ingresso alla basilica era situato verso il moderno palazzo Malinverni e quindi, rispetto all'odierna entrata, era ruotato di 90\u00b0 verso nord: poi fu spostato nella posizione attuale. In origine l'entrata principale era collocata in corrispondenza della cappella dell'Immacolata (chiamata anche \"dell'Assunta\"): quando venne spostato l'ingresso, la porta d'entrata venne murata e questo spazio venne trasformato da atrio a cappella. La seconda antica porta d'ingresso, che si trovava invece verso sud, in direzione delle case canonicali, nella moderna cappella del Santo Crocifisso, venne anch'essa murata nello stesso frangente. Furono quindi aperte due nuove entrate, ovvero le moderne porte laterali della facciata principale che danno verso piazza San Magno.\nLa moderna porta principale fu invece aperta successivamente, forse nel 1840, oppure in precedenza, come risulta da alcune note di archivio relative alla visita pastorale effettuata a Legnano dal cardinal Giuseppe Pozzobenelli nel 1761, in cui \u00e8 presente una descrizione della basilica di San Magno dove sono citate, oltre che disegnate, le tre porte prospicienti la moderna piazza San Magno. Fu deciso di aprire la porta centrale perch\u00e9 i due ingressi laterali non consentivano al visitatore che entrava in basilica di trovarsi direttamente di fronte all'altare maggiore.\nI lavori di spostamento delle entrate furono opera del Richini, gi\u00e0 ingegnere delle fabbriche ecclesiastiche della Lombardia e futuro progettista della chiesa legnanese della Madonnina dei Ronchi, che modific\u00f2 anche l'aspetto esterno della basilica eliminando le costolature in rilievo, aggiungendo lesene, timpani e architravi alle nuove porte d'ingresso, aprendo delle finestre barocche sulla cupola e costruendo la lanterna e il tiburio: tutti questi interventi diedero alla basilica, nel complesso, un aspetto pi\u00f9 leggero. Fu probabilmente questa l'occasione in cui vennero persi i progetti originali della chiesa legnanese: l'altra congettura considera invece il gi\u00e0 citato saccheggio del 1511. In riferimento allo spostamento degli ingressi effettuato dal Richini, il prevosto Agostino Pozzo scrisse:\nL'originario orientamento nord-sud fu scelto per una questione urbanistica: a ovest era presente il foppone, ovvero il cimitero, mentre a est si trova l'Olona: venne quindi deciso di realizzare le porte verso gli altri due punti cardinali. La cappella maggiore, che ospita l'altare principale, venne realizzata invece a est per tradizione cristiana. Ci\u00f2 fece sorgere un problema: chi entrava in basilica dall'antica porta situata a nord si trovava l'altare maggiore a sinistra e non di fronte; da questa contraddizione consegu\u00ec la decisione di ruotare gli ingressi di 90\u00b0, cio\u00e8 verso est-ovest. Un'altra congettura ipotizza invece che, durante la prima parte della storia della basilica, quando gli ingressi erano in direzione nord-sud, l'altare maggiore fosse situato in un'altra cappella che era allineata con la porta d'entrata principale.\nIl 20 agosto 1611 vennero consacrate dal cardinale Federico Borromeo due nuove campane, che erano state installate sul campanile il precedente 2 luglio. In riferimento a questo avvenimento, una nota di archivio recita:\nPrima della fusione delle due campane Lazzaro Brusaterio, canonico di San Magno, comp\u00ec un viaggio a Sion, citt\u00e0 svizzera del Canton Vallese, con l'obiettivo di portare a Legnano un frammento di una campana divenuta sacra per via di un miracolo compiuto da San Teodulo, che si trovava l\u00ec custodito e che doveva essere aggiunto, secondo le intenzioni, alla gettata di fusione delle nuove campane della basilica legnanese. A tal proposito, Agostino Pozzo, prevosto di San Magno, scrisse:\nIl vescovo di Sion Adrian von Riedmatten diede al Brusaterio il frammento della campana sacra, che venne poi incluso nella gettata di fusione. Riedmatten, per testimoniare ufficialmente l'avvenimento, consegn\u00f2 al Brusaterio una patente, che venne poi riportata da Agostino Pozzo negli archivi parrocchiali. Le campane iniziarono cos\u00ec a risuonare nei cieli di Legnano, spesso durante le perturbazioni atmosferiche pi\u00f9 intense e pericolose, come la grandine e i fulmini. Di questa consuetudine che era comune all'epoca, Agostino Pozzo scrisse:\nIl XIX e del XX secolo.\nNel XVII e nel XVIII secolo la basilica di San Magno non fu oggetto di interventi degni di nota. Nel 1840 vennero eseguiti dei lavori di consolidamento della cupola e forse, come gi\u00e0 accennato, fu realizzata la moderna porta d'ingresso principale: venne anche demolita la casa del sacrestano, che era situata verso il moderno palazzo Malinverni. Il 12 novembre 1850 una commissione creata dal governo austriaco su proposta del prevosto di San Magno, e formata dai pittori Francesco Hayez e Antonio de Antoni e dallo scultore Giovanni Servi, scrisse una relazione che aveva la finalit\u00e0 di compiere un sondaggio per valutare la possibilit\u00e0 di realizzare un restauro della basilica, ipotesi che poi non ebbe seguito. Nel 1888 fu organizzato un altro restauro, che non venne per\u00f2 approvato dalla Conservazione dei Monumenti per la Lombardia. Il primo restauro che and\u00f2 in porto, resosi necessario per rimediare ai danni causati da un ciclone che colp\u00ec Legnano il 20 luglio 1910, fu poi eseguito dal 1911 al 1914.\nDurante la risistemazione avvenuta dal 1911 al 1914 vennero realizzati degli importanti lavori che coinvolsero l'intera basilica, opere murarie comprese: nello specifico, per quanto riguarda queste ultime, vennero rifatti il tetto e la facciata con la chiusura delle murature sottotetto, e furono allungate di una campata le cappelle che danno verso piazza san Magno, rimuovendo le porte d'ingresso e le finestre realizzate dal Richini nel 1610. Eliminata l'antica facciata, vennero realizzate delle nuove porte d'ingresso che furono impreziosite, rispettivamente, da tre timpani. Da un punto di vista estetico, furono eliminate le aggiunte barocche del Richini, vennero tolte le cornici secentesche che impreziosivano le aperture circolari del tamburo e furono realizzate le lesenature sulla parte esterna della basilica, decorazioni che richiamano le forme e le linee dell'interno. Nell'occasione furono anche realizzati i graffiti della facciata e vennero sostituiti gli infissi delle finestre. Da un punto di vista estetico, queste modifiche effettuate sull'esterno della basilica non hanno raggiunto l'elevato livello artistico degli interni.\n\u00c8 di questi anni l'interramento dell'Olonella, che scorreva a est della basilica. Con la sua eliminazione \u00e8 stata permessa una visuale della basilica quasi a 360\u00b0, con un cospicuo guadagno per l'osservatore, che pu\u00f2 cos\u00ec meglio cogliere la struttura a pianta centrale dell'edificio: l'unica visuale che non \u00e8 completamente fruibile \u00e8 quello verso sud per la presenza, un tempo, delle canoniche cinquecentesche e poi del moderno centro parrocchiale di San Magno.\nNel 1909 fu invece edificata la nuova sacrestia. L'anno precedente la basilica perse cinque arazzi realizzati tra il 1550 e il 1560 e creati da una manifattura specializzata di Bruxelles che rappresentavano le \"Storie di Elia e Eliseo\" e che furono ceduti alle Civiche raccolte d'arte applicata del Castello Sforzesco di Milano, dove sono state poi esposti. La loro vendita fu decisa per finanziare i gi\u00e0 citati lavori di ristrutturazione eseguiti dal 1911 al 1914.\nLa piazza di fronte alla basilica, intitolata in un primo momento a Umberto I di Savoia, re d'Italia dal 1878 al 1900, fu dedicata a san Magno dopo la seconda guerra mondiale. La basilica fu restaurata nuovamente dal 1963 al 1964: durante questi lavori venne rifatto il tetto e fu realizzata una seconda copertura sopra l'altare maggiore. Inoltre furono ristrutturati i resti del campanile romanico dell'antica chiesa di San Salvatore e vennero rifatti gli intonaci esterni a graffito.\nL'intitolazione e la denominazione.\nUn'ipotesi che spiega l'intitolazione della basilica a Magno di Milano si riallaccia ad alcuni avvenimenti accaduti qualche decennio dopo la caduta dell'Impero romano d'Occidente. Nel 523 l'imperatore bizantino Giustino I promulg\u00f2 un editto contro gli ariani: come risposta il re degli Ostrogoti Teodorico, che era di fede ariana, inizi\u00f2 a perseguitare i cattolici uccidendo e imprigionando anche personalit\u00e0 religiose di rilievo. Alla morte di Teodorico, sul trono degli Ostrogoti, si sedette il pi\u00f9 tollerante Atalarico: grazie al nuovo re, e all'intercessione di Magno di Milano, arcivescovo meneghino poi proclamato santo, molti prigionieri furono liberati.\nDato che queste persecuzioni toccarono anche Legnano, i suoi abitanti decisero di intitolare a san Magno prima l'abside centrale dell'antica chiesa di San Salvatore, poi la parrocchia, che venne creata il 24 dicembre 1482 con il nome di \"parrocchia di San Magno e San Salvatore\", e infine la nuova chiesa: san Magno divenne in seguito anche santo patrono del comune di Legnano.\nPer quanto riguarda il nome, la basilica legnanese era originariamente conosciuta come \"chiesa di San Magno\". Il 7 agosto 1584, in occasione del trasferimento della prepositura da Parabiago a Legnano, cambio di sede decretato dal cardinal Carlo Borromeo, arcivescovo di Milano, l'edificio religioso mut\u00f2 nome in \"chiesa prepositurale di San Magno\" e il parroco di San Magno acquis\u00ec il titolo di prevosto.\nIl trasferimento della prepositura da Parabiago a Legnano (da cui consegu\u00ec, tra l'altro, anche la creazione dell'omonima pieve) fu dettato da vari motivi: dal maggiore numero di abitanti del borgo legnanese, al fatto che la chiesa di San Magno fosse pi\u00f9 grande della chiesa parabiaghese dei Santi Gervasio e Protasio, dalla presenza dell'ospizio legnanese di Sant'Erasmo e dalla disponibilit\u00e0, a Legnano, di maggiori risorse, anche economiche, nonch\u00e9 dalla presenza nel borgo legnanese di diverse strutture ecclesiastiche, tra cui alcuni conventi.\nA fronte dello spostamento della prepositura, i parabiaghesi si appellarono al papa, ma senza successo, visto l'avallo del decreto arcivescovile da parte della Curia romana, che avvenne nel 1586. Acquisita ufficialmente rilevanza anche dalle gerarchie ecclesiastiche pi\u00f9 importanti, da questo secolo in poi, la chiesa legnanese inizi\u00f2 ad essere anche chiamata, per sottolinearne il rilievo, \"collegiata di San Magno\". In questo contesto, nel 1591, la moderna piazza San Magno, come risulta da un documento, venne ampliata acquisendo un terreno appartenente alla famiglia Lampugnani:\nIl 19 marzo 1950, con una bolla pontificia, papa Pio XII elev\u00f2 la chiesa prepositurale di San Magno a basilica romana minore, da cui discese la moderna denominazione.\nLe origini bramantesche.\nLe fonti.\nIl primo documento che menziona Donato Bramante come architetto della basilica di San Magno \u00e8 uno scritto di Federico Borromeo, all'epoca arcivescovo di Milano, che \u00e8 collegato alla sua visita pastorale effettuata a Legnano nel 1618, un cui stralcio recita:\nFederico Borromeo fu anche un grande esperto d'arte, nonch\u00e9 contemporaneo del Richini: con quest'ultimo il cardinal Borromeo ebbe, tra l'altro, anche un legame molto stretto. I lavori sulla parte esterna della basilica, menzionati dal cardinal Borromeo nel sopracitato stralcio, non vennero poi eseguiti, se non qualche secolo dopo con tutt'altro stile.\nIl secondo documento che assegna la paternit\u00e0 dei disegni propedeutici al celebre artista urbinate \u00e8 la gi\u00e0 citata opera del 1650 di Agostino Pozzo, un cui stralcio riporta che:\nSul testo \"I capi d'arte di Bramante da Urbino nel Milanese\", redatto nel 1870 dallo storico dell'arte Carlo Casati, \u00e8 riportato che uno stralcio di un manoscritto di fine XVIII secolo redatto da Venanzio De Pagave e intitolato \"Vita di Bramante\" recita:\nEvidentemente la menzione della \"chiesa delle Grazie in Legnano\" \u00e8 un refuso, visto che il progetto menzionato e circostanziato sul documento, come accennato in precedenza anche dal Casati, si riferisce alla basilica di San Magno.\nTutto ci\u00f2 farebbe ragionevolmente propendere al reale coinvolgimento del Bramante sul progetto, intervento confermato anche dalla bolla papale del 19 marzo 1950 emessa da papa Pio XII che conferiva alla chiesa legnanese la dignit\u00e0 di basilica romana minore:\nLe ipotesi degli studiosi.\nPer quanto riguarda l'opinione degli studiosi di arte sulle origini bramantesche della basilica, degno di nota \u00e8 uno stralcio dell'opera \"Histoire de l'art pendant la Renaissance\" di Eug\u00e8ne M\u00fcntz, che recita:\nPi\u00f9 dubbioso \u00e8 lo storico dell'architettura Arnaldo Bruschi, nella cui opera \"Bramante\" ipotizza un eventuale intervento diretto dell'artista urbinate sul progetto di diverse chiese, tra cui su quello dell'edificio sacro principale di Legnano.\nAltrettanto perplesso \u00e8 lo storico dell'architettura Luciano Patetta, che suppone un intervento indiretto del Bramante attraverso dei suggerimenti verbali di massima dati ai reali realizzatori del progetto della basilica.\nLo studioso di arte lombarda Silvano Colombo, in un suo articolo pubblicato sulla rivista \"Arte Lombarda\", descrive minuziosamente le caratteristiche architettoniche della basilica, ascrivendoli a una semplice evoluzione dell'arte lombarda senza l'intervento diretto del Bramante.\nIl Bramante e la tempistica di edificazione della basilica.\nNon ci sono altri documenti che comprovino il fatto che la paternit\u00e0 dei progetti sia ascrivibile all'architetto urbinate: inoltre, secondo le poche fonti disponibili, il Bramante, durante il periodo di costruzione della basilica di San Magno (1504\u20131513) non si sarebbe trovato a Milano, perci\u00f2 non avrebbe potuto occuparsi personalmente dell'edificazione della chiesa legnanese. Un'ipotesi vagliata dagli studiosi considera il fatto che il Bramante avrebbe realizzato e poi lasciato i disegni della basilica ai legnanesi, senza dimorare nel borgo, prima che la loro chiesa venisse realizzata: ci\u00f2, tra l'altro, non \u00e8 in contraddizione con quanto scritto da chi dichiara che la paternit\u00e0 dei progetti di massima siano dell'architetto urbinate, vista la tempistica di costruzione della basilica. \nAltro fatto che farebbe propendere per l'ipotesi bramantesca \u00e8 lo stile architettonico specifico della basilica legnanese, soprattutto per quanto concerne l'accurato studio dei volumi: esso \u00e8 ascrivibile, considerando il contesto artistico e architettonico dell'epoca, che era inserito in un pi\u00f9 ampio movimento culturale, il cosiddetto Rinascimento lombardo, al soggiorno di Bramante a Milano, che termin\u00f2 probabilmente nel 1499: questo preciso studio architettonico non \u00e8 infatti presente, perlomeno in Lombardia, su altre chiese a pianta centrale costruite precedentemente alla basilica legnanese. Inoltre l'anno in cui il Bramante risiedette a Milano \u00e8 cronologicamente compatibile con la tempistica di realizzazione del progetto, la cui redazione \u00e8 stata fatta molto probabilmente diversi anni prima dell'inizio dei lavori di costruzione della basilica (4 maggio 1504): i legnanesi iniziarono infatti a programmare la demolizione della chiesa di San Salvatore, e la costruzione di una nuova basilica, quasi dieci anni, nel 1495, visti i problemi strutturali dell'antico luogo di culto medievale, che erano evidenti da decenni.\nCoincidenza aggiuntiva che potrebbe far pensare all'origine bramantesca della basilica \u00e8 il quasi contemporaneo completamento della chiesa di Santa Maria delle Grazie di Milano la cui ultimazione, che \u00e8 datata 1497, venne seguita proprio dal Bramante: la chiesa milanese e la basilica legnanese hanno in comune l'idea architettonica generale, che corrisponde a una croce greca principale a cui sono sovrapposte \u2014\u00a0agli angoli\u00a0\u2014 altre due croci greche minori. Nel complesso questa struttura prevede un sistema architettonico a tre gradi, che \u00e8 identico per entrambe le chiese e che \u00e8 formato dalle cappelle angolari, dalla cappella principale e dal tamburo ottagonale sormontato dalla cupola, con quest'ultima che \u00e8 sorretta da grandi piloni, i quali separano le cappelle e dai timpani. Ogni ordine architettonico \u00e8 poi subordinato a quello superiore. Inoltre, il fatto che i volumi architettonici dell'edificio siano praticamente perfetti, avvalora l'ipotesi che la basilica di San Magno possa essere realmente opera del Bramante, sia da un punto di vista cronologico che artistico, e non frutto di un lavoro di un architetto locale.\nA questo va aggiunta la presenza a Legnano, a cavallo tra il XIV e il XV secolo, di potenti e influenti famiglie nobiliari con cospicui interessi anche a Milano, tra cui i Lampugnani e i Vismara, che finanziarono l'opera e che avrebbero potuto contattare il Bramante: quest'ultimo avrebbe poi deciso di realizzare il disegno della futura basilica convinto da questi importanti casati nobiliari.\nL'analisi dei tratti bramanteschi della basilica.\nNonostante non ci sia una conferma documentata chiara del legame tra il Bramante e la basilica di San Magno, \u00e8 innegabile che quest'ultima abbia forti connotati bramanteschi, soprattutto per quanto riguarda i volumi del fabbricato, la cui ricerca ha prevalso su quella degli spazi. Il Bramante fu a sua volta ispirato da Leonardo da Vinci: il genio vinciano fu il primo a ricercare, nella realizzazione delle sue opere d'arte, l'estrinsecazione del movimento e \u2014\u00a0in un certo senso\u00a0\u2014 dell'\"anima\" dei soggetti ritratti; questi concetti, da un punto di vista architettonico, si espressero poi nella ricerca dei volumi a discapito di quella degli spazi, dando quindi priorit\u00e0 all'espressione della spiritualit\u00e0 dell'opera, concetto che \u00e8 fortemente legato al movimento trasmesso da questa nuova idea culturale.\nLo studio dei volumi a scapito dell'impostazione del progetto architettonico basato sugli spazi, da cui discende una visuale prospettica dove nessuna parte \u00e8 predominante sull'altra, che spinge l'osservatore a non fermare definitivamente lo sguardo su nessuna parte specifica dell'opera, \u00e8 tipico del Rinascimento quattrocentesco e si trova in tantissime opere realizzate dai pi\u00f9 grandi architetti di questo periodo: ci\u00f2 fa della basilica di San Magno un eccellente esempio di architettura rinascimentale. Il fatto che nessuna parte della basilica legnanese sia architettonicamente centrale, cio\u00e8 predominante sulle altre, neppure la cappella maggiore, \u00e8 anche osservato da Agostino Pozzo nel sopracitato scritto del 1650, quello inserito nell'opera \"Storia delle chiese di Legnano\". L'importanza architettonica e artistica della basilica di San Magno \u00e8 stata suffragata anche dalla commissione preposta alla conservazione dei monumenti della Lombardia, che l'ha inclusa nell'elenco dei monumenti nazionali di importanza regionale.\nIl complesso della basilica di San Magno presenta gli stessi elementi architettonici riscontrabili pi\u00f9 tardi in alcune chiese della penisola italiana, dal tempio di Santa Maria della Consolazione di Todi (1508), alla chiesa di San Biagio di Montepulciano (1518), alla basilica di Santa Maria di Campagna di Piacenza (1528), alla basilica di Santa Maria della Steccata di Parma (1539), oltre che nel santuario di Santa Maria di Piazza di Busto Arsizio (1517) e in altre chiese di Saronno, Pavia e Crema, che sono tutte a pianta centrale. Questi edifici religiosi probabilmente non sono stati progettati dal Bramante in persona, ma dai suoi seguaci: sebbene di elevato pregio architettonico, non raggiungono la perfezione della basilica di San Magno, e questo potrebbe essere un altro fatto che avvalorerebbe la paternit\u00e0, per la chiesa legnanese, assegnata al Bramante. Quest'ultima, infatti, non ha neppure aggiunte architettoniche che facciano deviare il suo aspetto dall'idea stilistica del Bramante: rispetto agli edifici sopramenzionati la chiesa legnanese \u00e8 quindi - da un punto di vista bramantesco - architettonicamente pura.\nConsiderando tutte le fonti, gli aspetti e i concetti trattati anche nei precedenti paragrafi, si pu\u00f2 ragionevolmente ritenere che il progetto della basilica di San Magno sia stato realizzato su un disegno tracciato personalmente da Donato Bramante, fermo restando che non v'\u00e8 certezza assoluta su questa attribuzione.\nArchitettura.\nLa chiesa.\nLa pianta della basilica \u00e8 tipicamente rinascimentale: essa non ricalca pi\u00f9 la tipica forma rettangolare allungata verso l'altare maggiore delle chiese medievali, ma presenta una pianta centrale a ottagono che permette una visione prospettica in tutte le direzioni. Essa \u00e8 tipica del primo periodo rinascimentale, epoca in cui queste proporzioni divennero comuni sugli edifici religiosi sia per questioni estetiche che per problemi prospettici. Con una pianta centrale il visitatore, in ogni posizione, pu\u00f2 trovare angoli, scorci e spazi architettonici che appagano sempre la visuale: \u00e8 questa mancanza di riferimenti precisi che comunica quel movimento che \u00e8 tipico, come gi\u00e0 accennato, delle opere architettoniche bramantesche. Le chiese bramantesche, in particolare, non possiedono una facciata principale attorno alla quale \"ruotano\" volumi secondari, ma hanno una serie di simmetrie e di spazi prospettici dotati pressoch\u00e9 della stessa importanza che formano, nel complesso, l'insieme dell'opera architettonica.\nNel Medioevo, invece, la prospettiva era tutta incentrata sull'altare maggiore: questa centralit\u00e0 monodirezionale, piuttosto che sull'estetica e sulla visuale del visitatore, era focalizzata sulle funzioni religiose, che avvengono appunto sulla mensa sacra principale della chiesa. Un celebre eccezione a questa regola realizzata nel Medioevo \u00e8 il Duomo di Pisa: la chiesa medievale pisana ha una struttura architettonica che permette una visuale prospettica simmetrica e appagante in tutte le direzioni anticipando le ricerche architettoniche rinascimentali. Era tipicamente medievale anche la chiesa legnanese di San Salvatore, edificio religioso che venne sostituito dalla basilica di San Magno: architettonicamente era tutta incentrata sull'altare maggiore.\nLa pianta a ottagono della basilica di San Magno presenta un corto transetto che fornisce alla chiesa una forma a croce. Sugli angoli di quest'ultimo sono presenti quattro piccole cappelle. Questa simmetria \u00e8 presente anche all'esterno della basilica: non esiste infatti una facciata, neppure quella principale, che spicca particolarmente catturando l'occhio del visitatore. Sono invece presenti una serie di volumi esterni la cui importanza architettonica \u00e8 all'incirca dello stesso livello della facciata principale; questi volumi di entit\u00e0 paragonabile sono stati ottenuti grazie alla realizzazione di simmetrie che si ripetono a 360\u00b0. Inoltre, la basilica di San Magno presenta una perfetta ripartizione dei volumi delle varie parti che compongono il complesso architettonico globale dell'edificio (dal tiburio alle cappelle laterali, dalla facciata all'abside principale, ecc.).\nQueste porzioni di edificio hanno poi rapporti perfetti e voluti: nel complesso, per quanto riguarda i volumi e le proporzioni, l'architettura della basilica di San Magno ricorda quella di un tempio dell'antichit\u00e0 classica, in particolar modo quella d'epoca imperiale romana. A differenza degli architetti romani, i progettisti rinascimentali avevano per\u00f2 una maggiore conoscenza dei concetti ingegneristici e delle caratteristiche dei materiali: ci\u00f2 ha permesso loro di realizzare strutture pi\u00f9 snelle e dalle forme pi\u00f9 leggere, e quindi pi\u00f9 equilibrate da un punto di vista architettonico. Anche dal punto di vista della maturit\u00e0 artistica, la basilica di San Magno raggiunge un elevato livello di qualit\u00e0: la chiesa appare infatti architettonicamente contenuta e misurata, confermando che il progetto del tempio legnanese fu redatto quando le sopracitate innovazioni sviluppatesi nel Rinascimento sulle piante delle chiese si erano gi\u00e0 pienamente espresse.\nA questi concetti si aggiunse lo studiato alternarsi di nicchie e finestre, che conferisce alla basilica un'eccellente armonicit\u00e0. In particolare la posizione delle finestre, che sono posizionate su due ordini lungo tutte le pareti della chiesa, fornisce alla basilica dei giochi di luce che sono differenti in base alla posizione del Sole nel cielo, e che sono quindi diversi in riferimento all'orario: ci\u00f2 aumenta quella parvenza di movimento che \u00e8 dettata dalle forme architettoniche, visto che la luce illumina, nei diversi momenti del giorno, parti differenti della costruzione (dalla volta, al tamburo, ai piloni), nessuna delle quali \u00e8 predominante sulle altre. La basilica di San Magno fornisce pertanto al visitatore una visuale globale che \u00e8 appagante oltre che una pienezza che \u00e8 largamente superiore a quella che ci si aspetterebbe da una chiesa dalle dimensioni paragonabili al tempio legnanese, che sono modeste.\nLa canonica.\nSul lato destro della basilica era presente, fino al 1967, un'antica canonica cinquecentesca. Tale edificio fu ingrandito nel XVII secolo per volere di Federico Borromeo, e ancora nel secolo successivo in occasione della costruzione del nuovo campanile. Gi\u00e0 alla fine del XIX secolo vennero abbattute la case canonicali che ospitavano la casa del sacrestano e che erano situate verso nord, sul lato opposto della basilica, lungo la moderna via Luini, su un'area prospiciente a dove sarebbe stato costruito palazzo Malinverni.\nIl resto degli edifici canonicali, quelli situati a sud della basilica, come gi\u00e0 accennato, sono stati abbattuti nel 1967 per poter permettere la costruzione del nuovo centro parrocchiale di San Magno, i cui lavori di edificazione sono iniziati nel 1968: la struttura \u00e8 stata poi inaugurata nel 1972 dall'arcivescovo di Milano Giovanni Colombo. Nella nuova canonica vennero allocati gli uffici della parrocchia, un consultorio familiare, una sala per mostre, una mensa, la redazione del settimanale cattolico \"Luce\" e spazi commerciali.\nIl nuovo centro parrocchiale di San Magno \u00e8 stato realizzato in stile moderno prevedendo un aspetto esteriore caratterizzato da pareti in porfido rosso e ampie vetrate, con la realizzazione di un passaggio coperto sorretto da colonne in acciaio che permette \u2014\u00a0a differenza del passato\u00a0\u2014 di passeggiare lungo la parte sud della basilica, completando cos\u00ec la fruibilit\u00e0 pedonale intorno all'intero perimetro dell'edificio.\nIl campanile.\nOriginariamente la basilica di San Magno si serviva del campanile dell'antica chiesa di San Salvatore. Non avendo problemi strutturali, si salv\u00f2 infatti dalla demolizione. Questa antica torre campanaria fu allungata nel 1542, mentre nel 1611 fu ristrutturata e irrobustita per poter permettere la gi\u00e0 citata collocazione delle campane consacrate da Federico Borromeo, che erano pi\u00f9 grandi e pesanti. Nel 1638 venne eseguita un'altra opera di ristrutturazione della torre, che coinvolse nuovamente i muri, ma senza ottenere i risultati sperati, vista la persistenza dei problemi dovuti alla vecchiezza della struttura.\nA met\u00e0 del XVIII secolo l'antico campanile croll\u00f2 per due terzi, fino al cornicione del tiburio esterno, e quindi il 2 dicembre 1752 iniziarono i lavori di costruzione di una nuova torre campanaria. La data del 2 dicembre risulta solamente da un documento: per tale motivo, probabilmente, considerando il clima gelato che impediva i lavori di costruzione degli edifici, in questa data venne firmato solo il contratto di appalto. Sicuramente i lavori erano gi\u00e0 stati avviati nel 1761, dato che le note d'archivio relative alla visita pastorale del cardinal Pozzobenelli, avvenuta proprio quell'anno, riportano che la torre campanaria fosse \"da finirsi\". Il nuovo campanile fu poi completato nel 1791.\nQuando fu deciso di costruire il campanile vennero predisposti due progetti, quello poi utilizzato e un altro progetto che prevedeva la presenza di un tetto a cupola oltre che di vistose e costose decorazioni. Il progetto poi scelto porta la firma di Bartolomeo Gazzone, mentre il capomastro responsabile dell'edificazione della torre campanaria fu Francesco Beltrame. Il nuovo campanile fu realizzato con una struttura in mattoni che sostitu\u00ec quella in sassi della torre campanaria precedente. L'altezza del moderno campanile supera i 40 metri e sono state previste, lungo le pareti, delle lesene. Il tetto superiore che sovrasta la cella campanaria \u00e8 piano e si presenta con linee architettoniche semplici.\nCome gi\u00e0 accennato, i resti dell'antica torre campanaria della chiesa di San Salvatore furono inglobati nella basilica e vennero trasformati in una cappella, che \u00e8 ancora visibile dietro al moderno campanile in corrispondenza del lato sud della chiesa, nei pressi del passaggio coperto appartenente al moderno centro parrocchiale di San Magno.\nOpere artistiche.\nLa facciata e le porte d'ingresso.\nOriginariamente la facciata e le altre pareti esterne della basilica non erano intonacate e si presentavano con mattoni a vista. L'aspetto cambi\u00f2 radicalmente nel 1914, quando furono realizzati gli intonaci a graffiti, che coprirono i muri in cotto che avevano caratterizzato la basilica per secoli dandole un aspetto di \"non terminato\": questi lavori vennero realizzati alcuni secoli dopo la costruzione della chiesa perch\u00e9 l'architetto che la progett\u00f2 non aveva lasciato disegni su possibili lavori di decorazione dei muri. Gli architetti che lo seguirono non erano quindi sicuri sul tipo si rivestimento da applicare alle pareti della basilica, dato che non conoscevano l'idea che aveva il progettista originario. A questo andava anche aggiunta la volont\u00e0 di realizzare opere di intonacamento di alta qualit\u00e0 che sarebbero dovute essere all'altezza della riconosciuta valenza architettonica e artistica della chiesa legnanese: questa indecisione sul tipo di decorazione da applicare port\u00f2 alla dilatazione dei tempi della loro esecuzione.\nIl motivo della mancata realizzazione, da parte degli architetti cinquecenteschi, di progetti scritti inerenti alle decorazioni delle pareti esterne risiedette nella volont\u00e0 di nascondere ai successori le loro idee, cos\u00ec da prendersi la paternit\u00e0 anche di un futuro e ipoteco lavoro di intonacamento: gli artisti, in genere, non lasciavano disegni sulla prosecuzione delle loro opere - anche semplici schizzi sulle decorazioni esterne - per evitare che altri si appropriassero delle loro idee o della paternit\u00e0 della loro futura esecuzione. Forse un altro motivo risiedeva nella volont\u00e0 di far focalizzare l'attenzione del visitatore sull'interno della chiesa legnanese, che venne fin dall'origine riccamente decorato. Progetti sulle decorazioni della facciata vennero redatti anche dal Richini, ma non ebbero poi esecuzione pratica. Non fu quindi un caso che il campanile, che venne costruito dopo il 1752, sia stato realizzato in cotto e senza intonaco: in questo modo si ottenne un aspetto esteriore simile a quello che caratterizzava la basilica prima dell'intonacamento. L'aspetto di \"non terminato\", che contraddistinse la basilica di San Magno fino al 1914, non si limitava solamente all'assenza di un intonaco, ma era molto pi\u00f9 profondo: ad esempio, quando si guardava in prossimit\u00e0 delle colonne di sostegno della cappelle, si intravedeva il sottotetto di queste ultime, oppure erano evidenti, sulle pareti esterne, i fori dei ponteggi che risalivano ai tempi della costruzione della chiesa.\nLe tre porte d'ingresso in bronzo vennero realizzate e poi donate alla basilica in occasione dell'ottavo centenario della battaglia di Legnano (29 maggio 1976) grazie a una sottoscrizione popolare organizzata dall'associazione locale Famiglia Legnanese, con la partecipazione delle otto contrade che prendono annualmente parte al Palio cittadino. Le raffigurazioni presenti sulle formelle delle tre porte sono ispirate alla battaglia di Legnano e alle tradizioni culturali della citt\u00e0. Le porte furono opera dello scultore Franco Dotti e vennero benedette il 30 maggio 1976 dall'arcivescovo Giovanni Colombo prima della tradizionale messa sulla copia del Carroccio, evento che fa parte del programma propedeutico alla sfilata storica, che si conclude allo stadio Giovanni Mari e che \u00e8 seguita dalla corsa ippica, avvenimento che pone fine alla manifestazione. La cerimonia di benedizione delle tre porte fu particolarmente solenne, anche perch\u00e9 venne inserita nel fitto programma di festeggiamenti dell'ottavo centenario della battaglia.\nL'atrio d'ingresso.\nQuando venne realizzata la basilica le porte d'ingresso, rispetto all'attuale posizione, erano ruotate di 90\u00b0 verso nord e quindi il moderno atrio, che era a campata unica fino ai lavori eseguiti tra il 1911 e il 1914, durante i quali fu costruita una seconda campata verso piazza san Magno, fungeva da cappella. La volta di questa cappella era affrescata con un motivo a cassettoni, dipinto poi andato perduto.\nDel ciclo di affreschi che decoravano la primigenia cappella sono giunte al XXI secolo solo due scene che si trovano sotto la cornice delle pareti laterali; su quella di sinistra \u00e8 raffigurato un altare su cui \u00e8 presente un ostensorio che contiene l'Ostia Sacra, simbolo caro a san Bernardino, ai cui lati sono rappresentati sant'Apollonia, sant'Antonio da Padova, santa Sabina e san Biagio, mentre sulla parete di fronte \u00e8 raffigurata una \"Madonna col Bambino\", intorno alla quale sono stati dipinti san Magno, san Sebastiano, sant'Eustachio e san Rocco.\nGli affreschi che erano stati dipinti sulla parete in seguito destinata a ingresso della basilica sono andati quasi tutti perduti: si sono salvate solo alcune tracce di pittura situate lungo l'arco principale d'ingresso e sulle colonne.\nTutti gli affreschi vennero realizzati probabilmente da Gian Giacomo Lampugnani, vista la somiglianza del loro stile con quello delle pitture della vicina cappella di Sant'Agnese. Tutti i dipinti vennero eseguiti nel 1517 a spese di Aloisio Fumagalli, come testimonia un'iscrizione ad affresco situata sotto gli stemmi dei Fumagalli e dei Caimi, che si trovano a loro volta nei pressi dei due santi pi\u00f9 vicini alla raffigurazione della \"Madonna col Bambino\":\nIl pavimento e le balaustre.\nIl pavimento, che \u00e8 stato realizzato in marmo bianco, nero e rosso di Verona, fu posato nel XVIII secolo. Ha un disegno geometrico a scacchi realizzato a intarsio, con il motivo presente sotto la cupola che converge verso il centro della basilica richiamando le linee della volta e \u2014\u00a0pi\u00f9 in generale\u00a0\u2014 i profili curvi delle pareti verticali circostanti, che si chiudono a loro volta confluendo nella cupola soprastante.\nLa tarsia vera e propria \u00e8 realizzata con marmo bianco e nero, mentre le fasce sono in macchia rossa. Storicamente, nei mesi pi\u00f9 freddi, il pavimento marmoreo veniva protetto con grandi assi di legno. Anche le balaustre sono state realizzate con lo stesso tipo di marmo utilizzato per il pavimento: le loro colonnine, che vennero sagomate in forma quadrata, sono in marmo rosso, mentre il basamento e i contorni sono in marmo nero.\nFino al XVIII secolo l'intera chiesa era pavimentata con piastrelle in cotto: questa pavimentazione originaria \u00e8 rimasta intatta solo nella cappella di Sant'Agnese, che \u00e8 quindi l'unica parte della basilica che non \u00e8 stata pavimentata con il marmo, mentre all'interno della cappella maggiore, durante alcuni lavori, dell'antica pavimentazione in cotto ne sono stati trovati i resti sotto il selciato marmoreo.\nIl coro.\nGli stalli del coro, che sono collocati all'interno della cappella maggiore, vennero realizzati nel XVII secolo in legno di noce dai fratelli Coiro, ovvero dai medesimi intagliatori che hanno scolpito il gi\u00e0 citato tempietto con tabernacolo che si trova in sacrestia. Gli stalli del coro, che sono di pregevole fattura artistica, hanno uno stile rinascimentale.\nFu forse deciso di costruirli, considerando l'ipotesi che vorrebbe l'originaria collocazione della cappella maggiore in direzione sud, ovvero in linea con gli antichi ingressi poi spostati dal Richini nel 1610, solo dopo il trasferimento dell'altare nella posizione definitiva: in questo modo si sarebbe individuata quale parte della parete sarebbe rimasta completamente libera. Nel 1586, prima che venissero realizzati, il cardinal Niccol\u00f2 Sfondrati, vescovo di Cremona e futuro papa Gregorio XIV, invi\u00f2 per un sopralluogo un auditore che scrisse, in riferimento a tale visita:\nOriginariamente l'altezza degli stalli del coro arrivava quasi fino al bordo inferiore della cornice dipinta da Bernardino Lanino. A quest'ultima, nel XVIII secolo, venne aggiunto uno zoccolo per rialzarla e staccarla dagli stalli. All'inizio del XX secolo furono eliminati gli inginocchiatoi e venne posizionata una pedana che alzasse gli stalli, che fino ad allora poggiavano a terra: in questo modo, parte degli affreschi delle pareti furono coperti. Nella stessa stessa occasione, sugli stalli, fu collocata centralmente una pregevole cattedra arcivescovile decorata da cariatidi a putti, che venne realizzata con il legno proveniente dalla vecchia cattedra che era precedentemente collocata sotto quella parte degli affreschi del Lanino che ha per soggetto la \"Disputa\".\nCon le modifiche avvenute nella prima parte del XX secolo, gli antichi stalli del coro della basilica hanno perso quell'austerit\u00e0 che era tipica del periodo rinascimentale. La pedana realizzata nella prima parte del XX secolo nascondeva per\u00f2 parte degli affreschi delle pareti, in particolare le scene della \"Visita dei magi\" e del \"Ritorno a Nazareth\", e quindi nel 1968 fu costruita una nuova pedana, questa volta pi\u00f9 bassa, che ha risolto il problema.\nI pulpiti.\nOriginariamente i pulpiti presenti in basilica erano due: vennero scolpiti su legno di noce probabilmente nel 1586. Si trovavano installati sui piloni situati davanti all'arco trionfale ed erano in una posizione rialzata: per tale motivo vi si accedeva tramite due scale a chiocciola. Queste ultime furono rimpiazzate, nel 1922, da scale lineari rimovibili. In origine erano dotati di baldacchini.\nPer le funzioni liturgiche veniva utilizzato generalmente sempre lo stesso pulpito, quello \"cornu Evangelii\" (in it. \"al lato del Vangelo\"), ovvero il pulpito situato a sinistra dell'altare maggiore, dato che era quello pi\u00f9 vicino alle sacrestie, mentre il pulpito in \"cornu Epistulae\" (in it. \"al lato dell'epistola\"), cio\u00e8 quello sulla destra dell'altare, veniva usato solo per le cerimonie solenni.\nNel 1967 uno dei due pulpiti venne eliminato, mentre l'altro, a cui fu eliminato il baldacchino, fu posizionato a livello del pavimento sul lato sinistro dell'altare maggiore.\nL'organo.\nL'organo della basilica venne costruito nel 1542 dalla famiglia Antegnati grazie al lascito testamentario di Francesco Lampugnani, che don\u00f2 alla parrocchia di San Magno 25 lire per la realizzazione dello strumento musicale e 16 lire per il suo posizionamento. La cantoria in legno di noce \u00e8 invece opera del pittore Gersam Turri. Fino allo spostamento degli ingressi della basilica, che venne eseguito dal Richini nel 1610, l'organo si trovava sopra la vecchia porta d'entrata, che era situata a nord, nella moderna cappella dell'Immacolata o dell'Assunta, all'epoca atrio di ingresso alla chiesa e in seguito dedicata a Santa Maria e San Giuseppe. A tal proposito una nota d'archivio riporta che:\nNel 1640 l'organo venne spostato nella cappella di San Pietro Martire. L'ultimo trasferimento avvenne nel 1830, quando fu posizionato sopra l'ingresso principale.\nL'organo della basilica di San Magno, che \u00e8 pi\u00f9 antico di quello conservato nel Duomo di Milano, \u00e8 forse l'unico strumento a canne fabbricato dalla famiglia Antegnati che \u00e8 giunto sino a noi praticamente intatto. A detta di molti esperti di musica l'organo della chiesa legnanese \u00e8 un eccellente strumento, soprattutto per la dolcezza e la sonorit\u00e0 degli accordi. Agostino Pozzo, prevosto di San Magno, nella sua opera \"Storia delle chiese di Legnano\", lo descrisse cos\u00ec:\nLa volta principale.\nCome gi\u00e0 accennato, la prima opera decorativa realizzata nelle basilica fu eseguita nel 1515 da Gian Giacomo Lampugnani, che affresc\u00f2 la volta principale a grottesca dopo aver supervisionato alla costruzione dell'intera chiesa. Complice la sapiente illuminazione naturale interna originata dalle aperture laterali della volta, che permettono una calibrata luminosit\u00e0 a qualsiasi ora del giorno, l'effetto globale \u00e8 di rilievo assoluto, tanto da estasiare anche lo storico dell'arte Eug\u00e8ne M\u00fcntz, che defin\u00ec tale decorazione \"la pi\u00f9 bella grottesca della Lombardia\".\nLa volta \u00e8 divisa in otto spicchi all'interno dei quali sono affrescati dei grandi candelabre da cui si dipanano, partendo dal basso, dei rami. All'interno di questo disegno si aprono le finestre della cupola. Il dipinto \u00e8 poi completato con la rappresentazione di centauri, delfini, aquile, satiri, cavalli marini, arpie, putti alati e draghi, i cui colori dominanti sono il bianco e il grigio in chiaroscuro. Il blu dello sfondo venne realizzato utilizzando una tintura a base di polvere di lapislazzuli. \nGli otto spicchi sono divisi da costolature di colore rossastro su cui sono affrescati altre candelabre. La scelta di realizzare otto spicchi non fu casuale: in questo modo l'affresco non ha una direzionalit\u00e0 univoca, ma richiama la pianta centrale dell'edificio, che non possiede nessuna parte architettonicamente dominante sulle altre: in questo modo l'osservatore degli affreschi della volta \u00e8 spinto a spostare lo sguardo in modo vorticoso e a spirale, visione che si chiude poi sulla lanterna.\nAppena sotto la cupola \u00e8 presente un tamburo ottagonale che \u00e8 affrescato con una tonalit\u00e0 pi\u00f9 tenue rispetto a quella della volta: ci\u00f2 \u00e8 l'opposto di quanto generalmente si \u00e8 fatto nelle decorazioni delle chiese coeve alla basilica, che sono invece caratterizzate da colori pi\u00f9 forti nella parti inferiori e pi\u00f9 tenui nelle sezioni architettoniche superiori. Il tamburo \u00e8 caratterizzato dalla presenza di ventiquattro nicchie che sono dipinte internamente con una tonalit\u00e0 grigia e con un colore azzurro piuttosto scuro, che fa risaltare la penombra originata dalle rientranze: sui pilastri del tamburo sono rappresentati dei candelabre, che riprendono la decorazione della volta.\nNel 1923 Gersam Turri dipinse nei pennacchi, ovvero negli spazi tra le arcate maggiori e i capitelli, dodici tondi, uno in ogni elemento architettonico, contenenti i volti altrettanti profeti biblici (da sinistra e destra, partendo dall'arcata situata in corrispondenza della cappella del Santissimo Sacramento e dell'andito, Gioele, Daniele, Giona, Abdia, Amos, Aggeo, Abacuc, Sofonia, Ezechiele, Michea, Zaccaria e Malachia), che si aggiunsero ai quattro profeti dipinti in precedenza: Geremia e Isaia, che si trovano sopra la cappella maggiore e che furono realizzati presumibilmente da Bernardino Lanino; Salomone e Davide, dipinti dai fratelli Lampugnani sopra l'arcata della cappella del Santo Crocifisso. Questo ciclo di pitture \u00e8 stato realizzato dal Turri ispirandosi ai volti degli affreschi della cappella maggiore, che sono opera del Lanino. Le paraste sono state decorate, sempre da Gersam Turri nel 1923, con candelabre su sfondo azzurro: anche queste decorazioni riprendono l'affrescatura della volta. I sottarchi sono invece impreziositi da pitture che raffigurano delle greche. Le paraste, prima dei lavori di affrescatura di Gersam Turri, erano tutti decorate con rigature e riquadrature di colore grigio: la stessa colorazione grigia era caratteristica anche dei pennacchi poi affrescati nel 1923.\nNel 1967 tutte queste aggiunte furono ridipinte ad affresco da Mos\u00e9 Turri junior, figlio di Gersam, ispirandosi ai cartoni originali del padre. Mos\u00e9 Turri junior, nell'occasione, restaur\u00f2 anche tutti gli affreschi del Lanino della cappella maggiore, che si erano danneggiati nei secoli per problemi di aderenza delle pitture sui muri.\nLa cappella maggiore.\nGli affreschi del Lanino.\nLa volta e le pareti della cappella maggiore furono dipinti da Bernardino Lanino presumibilmente tra il 1562 e il 1564, nel pieno della sua maturit\u00e0 artistica, grazie al contributo economico della famiglia dei Cavalieri Lampugnani, che elargirono all'artista vercellese lire, 33 soldi e 6 denari oppure, secondo altri autori, lire e 76 soldi, oltre che sostegno morale. Un ruolo determinante fu dato da Bianca Visconti, vedova di Ferdinando Lampugnani e sposa in seconde nozze di Gaspare Antonio Lampugnani. Il contratto tra il Lanino e il curato di San Magno, Battista Crespi, uomo energico ed esperto conoscitore d'arte, fu firmato il 18 aprile 1560 dal notaio Gerolamo Taverna. L'opera del Lanino si compone di otto grandi affreschi pi\u00f9 due piccole scene che sono situate sopra le finestre: il ciclo di pitture \u00e8 stato pensato per \"ruotare\" intorno al polittico di Bernardino Luini, che si trova al centro della parete frontale e che \u00e8 stato realizzato qualche decennio prima di questa opera.\nPrima degli affreschi del Lanino la cappella maggiore era decorata con disegni geometrici (cerchi e riquadrature) realizzati con la tecnica del graffito. Lo sfondo su cui vennero realizzate queste pitture, che aveva un aspetto rugoso, era di colore giallo. Il Lanino sfrutt\u00f2 la rugosit\u00e0 dell'intonaco precedente per stendere le nuove decorazioni senza asportare le pitture originarie. Con il passare del tempo \u00e8 sorto un problema: il Lanino non tolse neppure le incrostazioni dovute al fumo delle candele e all'umidit\u00e0, e quindi i suoi affreschi hanno iniziato a essere soggetti alla formazione di piccole crepe che disegnano una sorta di ragnatela e che sono causate dalla scarsa aderenza delle pitture del Lanino. Il pavimento originario era a mattoni in cotto che erano disposti a spina di pesce; i suoi resti sono stati rinvenuti durante i lavori di restauro effettuati dal 1963 al 1964.\nLa volta a crociera \u00e8 decorata da festoni di frutta e da coppie di putti, che sono stati realizzati con stile a grottesca. Il colore dominante della volta \u00e8 il giallo oro, che volutamente contrasta con il blu scuro della cupola principale. I soggetti dipinti sulla volta della cappella hanno uno stile tipicamente lombardo quattrocentesco. La parte superiore della parete, essendo collocata sotto il cornicione, fa ancora parte, da un punto di vista architettonico, della volta della cappella; essa \u00e8 suddivisa in lunette, che sono tutte affrescate. Le lunette laterali, che sono accanto ai finestroni, raffigurano i quattro evangelisti: quelle di sinistra san Matteo e san Giovanni evangelista, mentre le lunette di destra san Marco e san Luca. Sulle lunette della parete frontale sono invece stati dipinti i primi quattro Dottori della Chiesa, cio\u00e8 sant'Ambrogio, sant'Agostino, san Girolamo e san Gregorio.\nAnche le pareti sotto il cornicione sono state affrescate. Sulla parete alla destra dell'altare sono rappresentati lo \"Sposalizio della Vergine\", la \"Visitazione della Beata Vergine Maria\", l\"Adorazione dei pastori\" e la \"Visita dei magi\". La parete di sinistra \u00e8 invece decorata con il \"Viaggio verso Nazareth\", la \"Purificazione della Beata Vergine Maria\", la \"Strage degli Innocenti\", il \"Ritorno a Nazareth\" e la \"Disputa\". In quest'ultima scena sono presenti i ritratti del Lanino e del suo aiutante, che prestano il loro volto ad alcuni passanti. L'arco trionfale \u00e8 invece affrescato con angeli in volo e con motivi geometrici decorati da frutti. Il risvolto dell'affresco che d\u00e0 verso il centro della chiesa \u00e8 invece dipinto con candelabre di frutta e ortaggi, mentre sullo spazio tra l'arco trionfale e i piloni dell'edificio sono presenti due tondi che sono sostenuti da angeli aventi il volto di due profeti.\nSulla parete di fondo, ai lati del polittico del Luini, sono dipinti san Rocco e san Sebastiano, mentre sui pilastri d'ingresso sono raffigurati Ges\u00f9 Cristo e san Magno. Questi ultimi sono sovrastati da baldacchini impreziositi da tende purpuree. Sempre frontalmente sono presenti anche le raffigurazioni dei profeti Isaia e Geremia e quattro putti. Questa cappella, nel suo complesso, ha una grande valenza artistica, soprattutto per quanto riguarda la fattura dei personaggi dipinti. Rappresenta, a detta degli esperti, uno dei capolavori del Lanino.\nL'ingrandimento della cappella.\nLe dimensioni della cappella maggiore fanno nascere una contraddizione: essendo superiori a quelle delle altre cappelle, viene meno la perfetta simmetria dell'impianto architettonico della basilica, che \u00e8 tipica dei progetti bramanteschi. Il fatto che in origine le dimensioni delle cappelle della basilica fossero tutte uguali \u00e8 confermato da due argomentazioni supportate da prove tangibili. La prima \u00e8 legata all'osservazione che le decorazioni originarie realizzate con tintura di colore giallo non sono presenti nella parete frontale della cappella, quella su cui poggiano gli stalli del coro, mentre la seconda argomentazione \u00e8 basata sulla presenza di particolari crepe di assestamento, che indicano lo spostamento e la ricostruzione della parete frontale della cappella.\nPer quanto riguarda i motivi di tale ingrandimento, le ipotesi sono due. La prima congettura ipotizza che sia stato il Lanino a chiedere l'ampliamento della cappella maggiore per fornire uno spazio scenico di superficie maggiore alle sue pitture. In questo caso, potrebbe essere una prova a favore della modifica da parte del pittore la durata documentata complessiva del lavoro di affrescatura, che \u00e8 iniziato nel 1560 (anno della firma del contratto) ed \u00e8 terminato nel 1564 (fine lavori comprovato da vari documenti). Questo \u00e8 un lasso di tempo piuttosto lungo considerando le caratteristiche dell'opera: in questi quattro anni, pensando alle tecniche pittoriche utilizzate all'epoca, possono essere tranquillamente compresi anche i lavori di ingrandimento della cappella, che presumibilmente durarono dal 1560 al 1562, e la fase di pittura delle pareti, che prosegu\u00ec dal 1562 al 1564, lasso di tempo confermato anche dai pagamenti di denaro versati all'artista, che durarono dal 26 luglio 1562 al 29 novembre 1564 con il saldo finale che venne erogato l'11 aprile 1565. L'anno di fine lavori, il 1564, \u00e8 poi comprovato da un altro documento.\nLa seconda ipotesi sull'ingrandimento della cappella \u00e8 legata al gi\u00e0 citato incendio che coinvolse Legnano il 10 dicembre 1511 e che fu opera delle truppe svizzere che facevano parte della Lega Santa. Le fiamme, che danneggiarono anche i ponteggi dell'erigenda basilica, come testimoniano le tracce di annerimento trovate sull'arco trionfale, furono l'occasione per rifare la cappella maggiore trasformando la struttura della volta dalla tipologia a botte a una forma a crociera: durante questi lavori, forse ne vennero aumentate anche le dimensioni.\nIl polittico del Luini.\nAltro capolavoro presente nella basilica \u00e8 il polittico di Bernardino Luini, opera commissionata il 5 luglio 1523, che si trova dietro l'altare maggiore. Il polittico del Luini \u00e8 considerato unanimemente dagli storici dell'arte come uno dei capolavori dell'artista lombardo, se non la sua opera migliore. A proposito della richiesta al Luini di eseguire l'opera, nell'archivio parrocchiale di San Magno \u00e8 riportato che:\nSecondo alcune ipotesi, negli anni in cui venne realizzato questo polittico, il Luini visse per lungo tempo a Legnano. Il motivo di tale soggiorno era presumibilmente legato all'epidemia di peste che afflisse Milano e che obblig\u00f2 molti a rifugiarsi in luoghi isolati o periferici per sfuggire al morbo. Secondo la testimonianza di Agostino Pozzo, il Luini ebbe comunque occasione, al di l\u00e0 di un suo ipotetico e lungo soggiorno legnanese, che sarebbe durato un anno, di dipingere, nel borgo, altre opere. A tal proposito, nei suoi scritti, il prevosto di San Magno riporta che: \nIl polittico in questione, che misura circa 3 m x 5 m, ha uno stile pittorico molto diverso da quello di tutte le opere circostanti. Sopra il timpano \u00e8 presente una tavola che \u00e8 decorata da due angeli intenti a suonare la tromba. In origine erano presenti due ante, poi andate perdute, che venivano richiuse sopra il polittico nei giorni feriali per proteggere i dipinti sottostanti; sulle due ante erano raffigurate, rispettivamente, santa Caterina e un gruppo di angeli. Una copia delle due ante potrebbe essere conservata presso l'Isola bella, all'interno di palazzo Borromeo: commissionate da Federico Borromeo, queste copie vennero viste da Agostino Pozzo nel 1639 all'interno dello storico edificio.\nSul timpano del polittico \u00e8 raffigurato il Padre Eterno, mentre sulla tavola centrale, che ha dimensioni cospicue, \u00e8 dipinta in stile leonardesco una \"Madonna col Bambino\" seduta sul trono che \u00e8 attorniata da un cherubino e da otto angeli. I tre angeli dipinti sulla parte superiore cantano in coro, i due raffigurati lateralmente alla Madonna suonano dei liuti, mentre i tre rappresentati ai piedi della Vergine eseguono melodie grazie a dei flauti. Nelle quattro tavole laterali sono invece dipinti san Giovanni Battista, san Pietro apostolo, san Magno e sant'Ambrogio, con questi ultimi due che sono rappresentati in una posa con la quale indicano la scena centrale, quella dove \u00e8 raffigurata la \"Madonna col Bambino\". Sulla predella inferiore, all'interno dei piccoli scomparti verticali, sono rappresentati in chiaro scuro san Luca e san Giovanni, l\"Ecce Homo\", san Matteo e san Marco, mentre nelle sezioni orizzontali sono dipinti, sempre con la medesima tecnica, il \"Cristo inchiodato alla Croce\", la \"Posa nel Sepolcro\", la \"Resurrezione\" e l\"Incontro di Emmaus\".\nDi notevole valenza artistica \u00e8 anche la cornice dorata, che \u00e8 originale, dato che risale al tempo in cui il Luini realizz\u00f2 questa opera. La volta affrescata dal Lanino, come gi\u00e0 accennato, ha come punto focale di tutte le sue decorazioni il polittico del Luini. Nel 1624, su tale polittico, Federico Borromeo scrisse:\nGi\u00e0 nel 1634 il valore stimato dell'opera fu stimato in 10.000 scudi, tant'\u00e8 che nei secoli \u00e8 stata oggetto di ripetuti tentativi di compravendita. Nel 1857 un museo britannico offr\u00ec 420.000 svanziche per averla, offerta poi rifiutata, mentre nel 1906 il periodico britannico specializzato in arte \"Magazine Office Arts\" accus\u00f2 le autorit\u00e0 ecclesiastiche locali di aver trascurato l'opera, incuria che avrebbe causato, a loro dire, danni alla stessa; il periodico invit\u00f2 quindi il governo britannico a chiedere ufficialmente alle autorit\u00e0 politiche italiane la cessione del polittico, che sarebbe stato poi destinato al National Gallery di Londra. Il governo italiano rifiut\u00f2, dimostrando l'infondatezza delle accuse.\nL'altare maggiore.\nIn questa cappella \u00e8 presente l'altare maggiore, che \u00e8 stato realizzato nel 1587 tutto d'un pezzo da un unico blocco di marmo. Originariamente nella cappella era presente un altro altare che era addossato, come da tradizione dell'epoca, alla parete di fondo. L'altare maggiore del 1587 \u00e8 definito cos\u00ec da una nota dell'archivio parrocchiale:\nL'altare maggiore del 1587 fu consacrato solo il 23 maggio 1639: in precedenza vi si celebrava sopra messa grazie a un altare portatile. Sulla sua consacrazione, Agostino Pozzo scrisse:\nIn sacrestia \u00e8 conservato un tempietto con tabernacolo di grande valore artistico, opera dei fratelli Coiro, che aveva ai lati due modiglioni di legno dorato. Realizzato e posizionato dietro la mensa dell'altare maggiore nella prima parte del XVII secolo, quando quest'ultimo si trovava ancora addossato al muro frontale della cappella, era collocato sopra uno zoccolo realizzato in mattoni.\nNel XVIII secolo, in occasione del primo trasferimento dell'altare maggiore, che venne spostato dal muro frontale al centro della cappella, fu realizzato un nuovo tabernacolo pi\u00f9 piccolo, questa volta sostenuto da alcuni gradini, in sostituzione di quello dei fratelli Coiro, nel frattempo spostato in sacrestia: su di esso era collocato un tempietto, la cui altezza oscurava met\u00e0 del polittico del Luini. Contestualmente, sopra l'altare, furono anche posizionati un capocielo in stile rococ\u00f2 e un velario. In seguito, lateralmente al capocielo, vennero collocate due statue lignee raffiguranti degli angeli adoranti.\nTra le conseguenze del Concilio Vaticano II ci fu la riforma liturgica che comport\u00f2, tra l'altro, lo spostamento degli altari in direzione \"versus populum\" (in it. \"verso il popolo\"), ovvero verso i fedeli: fino ad allora tutte le mense sacre erano infatti orientate \"versus absidem\" (in it. \"verso l'abside\"), ovvero dalla parte opposta, in direzione della Terra Santa, con il sacerdote rivolto verso oriente. Questo \u00e8 il motivo, tra l'altro, del gi\u00e0 citato orientamento a est della cappella maggiore della basilica legnanese. Questo spostamento, nella basilica di San Magno, venne eseguito nel 1963: contestualmente furono eliminate tutte le aggiunte settecentesche e vennero rimosse le due statue lignee per poter permettere la visione completa del polittico del Luini. Furono eliminate anche le balaustre in marmo e le lampade pendenti cos\u00ec da lasciare, come luogo per le celebrazioni, il solo blocco marmoreo: nell'occasione l'altare maggiore, oltre che girato di 180\u00b0, fu anche spostato pi\u00f9 avanti. Dopo questi lavori, nel 1968, l'altare maggiore della basilica \u00e8 stato riconsacrato.\nLa cappella di San Pietro Martire.\nIn origine non era una cappella, ma un semplice atrio di ingresso al campanile romanico dell'antica chiesa di San Salvatore. Con lo spostamento degli ingressi alla basilica, che venne effettuato dal Richini nel 1610, divent\u00f2 l'anticamera d'accesso alla canonica. Sempre in occasione di questo avvenimento, venne qui trasferito il distico realizzato da Gian Alberto Bossi nel 1518 scolpendo un architrave di pietra, che ornava originariamente la porta principale della facciata situata a nord, poi murata. In particolare, il distico si trova sopra la porta del campanile dell'antica chiesa di San Salvatore che conduce all'esterno e che \u00e8 detta \"del prevosto\" perch\u00e9 \u00e8 rivolta verso le case canonicali. Questa scritta recita:\nLa cappella di San Pietro Martire, che venne dedicata a questo santo domenicano (da non confondere con l'apostolo Pietro) a met\u00e0 del XVI secolo, \u00e8 stata originariamente affrescata da Evangelista Luini, figlio del gi\u00e0 citato Bernardino, nel 1556, dipinti poi andati perduti. Inizialmente gli affreschi furono erroneamente attribuiti al Lanino. Altra errata attribuzione vuole che gli affreschi siano stati dipinti da Aurelio Luini, altro figlio di Bernardino, ma lo stile delle raffigurazioni e il periodo di realizzazione portano appunto, con una certa sicurezza, a Evangelista Luini, fratello di Aurelio.\nGli affreschi cinquecenteschi rappresentavano, sulla parete centrale, il martirio di san Pietro sovrastato da quattro putti musicanti (dipinti sulla volta, che era affrescata con uno sfondo lumeggiato con stelline dorate) e attorniato da un Dio benedicente e da cherubini (dipinti sulla lunetta). In particolare, il Dio benedicente era ispirato al Padre Eterno raffigurato dal padre di Evangelista, Bernardino, nella pala conservata nella cappella maggiore. Sulle colonne erano invece dipinti san Magno, san Rocco, san Sebastiano e san Giovanni evangelista, mentre sotto la cornice erano stati affrescati motivi dorati azzurri e rossi. \nIl motivo della perdita dell'affresco originario \u00e8 legato all'epidemia di peste che colp\u00ec l'Alto Milanese tra il 1576 e il 1577: per ordine di Carlo Borromeo, arcivescovo di Milano dal 1564 al 1584, vennero imbiancate le pareti delle chiese dell'arcidiocesi sperando, con questo atto di rinuncia, di ingraziarsi Dio. Le uniche parti della basilica di San Magno che si salvarono dall'imbiancatura furono le figure rappresentanti la Vergine Madre e gli affreschi della cupola maggiore; quest'ultima evit\u00f2 di essere coperta perch\u00e9 poco accessibile e per le veementi proteste dei legnanesi.\nGli affreschi cinquecenteschi della cappella di san Pietro Martire, coperti ormai da decenni con uno strato di tintura bianca, vennero probabilmente distrutti nel 1610 in occasione dei gi\u00e0 citati lavori del Richini durante i quali, nella cappella, venne aperto un nuovo ingresso conducente all'antico campanile della chiesa di san Salvatore. In aggiunta, un'altra concausa della distruzione degli affreschi potrebbe essere stato il gi\u00e0 citato trasferimento dell'organo degli Antegnati in questa cappella, che rese necessari lavori anche sulle pareti. Proprio il nuovo spostamento dello storico strumento musicale che avvenne, come gi\u00e0 accennato, nel 1830, port\u00f2 alla scoperta degli antichi affreschi.\nDopo aver eliminato l'imbiancatura, Beniamino Turri ridipinse la figura di san Pietro Martire. All'inizio del XX secolo tornarono alla luce le tracce delle pitture originarie che raffiguravano gli angeli e le figure laterali al santo: in questa occasione Gersam Turri rifece il Padre Eterno, mentre nel 1967 Mos\u00e9 Turri junior restaur\u00f2 l'intero ciclo di pitture, scoprendo altre tracce dell'affresco originale.\nLa cappella del Santo Crocifisso.\nLa cappella laterale di sinistra \u00e8 dedicata al Santo Crocifisso. In origine, prima dello spostamento dell'ingresso a opera del Richini, che avvenne all'inizio del XVII secolo, questa cappella rappresentava l'andito che metteva in collegamento la chiesa con l'abitazione del prevosto e del coadiutore. Quando fu trasformata in cappella vera e propria, nel 1616, fu dedicata a san Carlo Borromeo. Per tale motivo la cappella conservava due tele rappresentati il santo che sono state trasferite in un'altra cappella della basilica, in occasione della nuova intitolazione di quest'ultima a san Carlo e san Magno.\nNella cappella del Santo Crocifisso \u00e8 anche presente un altare realizzato con marmi preziosi che risale al XVIII secolo. Anche la lavorazione dei rivestimenti marmorei \u00e8 di notevole fattura. Un tempo era sormontato da due putti che sostenevano le insegne di san Carlo, ovvero la mitra e il pastorale, con al centro il cappello cardinalizio su cui era riportato il motto della famiglia Borromeo.\nLa cappella \u00e8 stata affrescata nel 1925, in occasione della nuova dedicazione al Santo Crocifisso, con alcune raffigurazioni di scene bibliche quali \"Pilato che rimanda Ges\u00f9\", l\"Incontro con la Vergine\", \"san Pietro e san Paolo\" (questa scena \u00e8 stata dipinta di fianco all'altare), \"san Giovanni e gli angeli\" (realizzati dentro la nicchia), \"Geremia e Davide\" (sui pilastri) e un \"Cristo nell'orto\" (sulla volta). Gli affreschi sono stati eseguiti da Eliseo Fumagalli, che era pittore e scenografo di teatro: quest'ultima professione si desume dalla struttura e dalla composizione delle scene dipinte, che sono di chiara origine teatrale.\nNella cappella \u00e8 stato trasferito, sempre in occasione dell'ultima intitolazione, una preziosa statua lignea rappresentante un Cristo deposto un tempo conservata in sacrestia e poi trasferita nella cappella del Battistero: a questa opera, che \u00e8 collocata in una teca di vetro, sono state aggiunte due statue di cartapesta decorate a stucco in stile settecentesco, realizzate anch'esse da Eliseo Fumagalli, che raffigurano l'Addolorata e la Maddalena piangenti sotto il crocifisso.\nLa cappella dell'Immacolata.\nLe decorazioni della cappella dell'Immacolata.\nLa cappella dell'Assunta, chiamata anche dell'Immacolata, era in origine un atrio in corrispondenza del quale era presente l'antico ingresso della basilica. Con i gi\u00e0 citati lavori eseguiti dal Richini, nel 1610, l'ingresso venne spostato nella posizione moderna e quindi l'atrio venne trasformato nella cappella dell'Assunta. In origine era dedicata a Santa Maria e San Giuseppe. Originariamente questa cappella, quando fungeva da ingresso della basilica, ospitava l'organo.\nGli affreschi della volta, che sono stati eseguiti da Francesco e Giobatta Lampugnani, sono del 1633 e raffigurano l\"Assunzione di Maria\". La Madonna, nell'affresco, sale in cielo accompagnata da alcuni angeli che sono estasiati dal miracolo. Sugli archi sono dipinti cinque putti, mentre sulle colonne sono raffigurate santa Lucia e sant'Agata: anche questo ciclo di pitture \u00e8 dei due pittori Lampugnani sopramenzionati. Le pareti, che raffigurano delle colonne marmoree sormontate da soffitti a cassettoni, sono state affrescate nel 1646 da Giovan Battista e Girolamo Grandi che realizzarono, tra l'altro, anche un'analoga scena all'interno della XII cappella del Sacro Monte di Varese. La parete di fondo \u00e8 stata invece affrescata nel XVIII secolo dall'abate Molina.\nLa pala d'altare del Giampietrino.\nLa cappella dell'Immacolata ospita dal 1610 una pala d'altare del Giampietrino risalente presumibilmente al 1490 e un tempo raffigurante, al centro, una \"Madonna col Bambino\". Le ultime notizie documentate della parte centrale di questa opera d'arte, come testimonia Agostino Pozzo, sono datate 1650: poi se ne sono perse le tracce. Di questa opera, e dei suoi presunti miracoli, Agostino Pozzo scrisse:\nLa pala del Giampietrino, che \u00e8 la pi\u00f9 antica opera d'arte presente nella basilica, proviene dall'antica chiesa di San Salvatore. Alcuni studiosi dell'arte contestano per\u00f2 questa datazione: considerando lo stile delle pitture, a loro dire la pala sarebbe stata realizzata in un periodo compreso tra il 1520 e il 1530.\nNella pala del Giampietrino, in sostituzione dell'originaria \"Madonna col Bambino\", venne realizzata nel XVIII secolo una pregevole statua lignea raffigurante l'Immacolata nell'atto di schiacciare il serpente, ovvero Satana. La pala \u00e8 quindi ora composta da una parte sinistra, dov'\u00e8 raffigurato san Giovanni Evangelista, dallo scomparto centrale, dov'\u00e8 collocata la citata statua lignea settecentesca, e da una parte destra, dov'\u00e8 \u00e8 raffigurato san Giuseppe.\nI due comparti laterali, che sono caratterizzati da tratti pittorici sfumati ad arte, risentono dell'influenza della scuola di Leonardo da Vinci, che soggiorn\u00f2 a Milano forse proprio nel periodo in cui queste opere potrebbero essere state realizzate. Le tre tavolette presenti alla base del trittico rappresentano, da sinistra a destra, \"San Gioacchino che reca la buona novella a sant'Anna\", la \"Nativit\u00e0\" e la \"Presentazione al Tempio\", mentre nella sezione superiore \u00e8 stata dipinto dai fratelli Lampugnani un pregevole \"Ecce Homo\".\nNella parte centrale, a fianco della pala del Giampietrino, sono presenti due statue, una raffigurante sant'Elena, l'altra sant'Apollonia. Nella cappella, in due nicchie laterali, sono presenti altre due statue, una (quella sulla sinistra) raffigurante santa Caterina e l'altra (sulla destra) sant'Anna.\nLa cappella di San Carlo e San Magno.\nLa cappella di san Carlo e San Magno, che \u00e8 la terza sulla sinistra, fungeva originariamente da andito che portava alla casa del sacrestano, abitazione che si trovava sulla moderna via Luini e che \u00e8 stata abbattuta alla fine del XIX secolo per motivi estetici e per poter permettere di realizzare palazzo Malinverni in linea con la strada.\nIn origine la cappella era dedicata a sant'Antonio Abate: prese la moderna intitolazione nel 1923. L'anno successivo \u00e8 stata affrescata da Gersam Turri con dipinti raffiguranti dei puttini. Un tempo conteneva un antico altare e alcuni quadri, tutti dedicati a sant'Antonio Abate, poi andati perduti.\nLa cappella contiene una reliquia di san Magno, proveniente dalla basilica di Sant'Eustorgio di Milano e trasferita nella chiesa legnanese nel 1942, e due quadri del XVII secolo che raffigurano san Carlo: uno di essi rappresenta il santo che visita gli appestati, mentre l'altro mostra san Carlo in estasi. Entrambe le tele sono di un pittore Lampugnani, Francesco o Giovanni Battista. Gli stucchi della cappella, che risalgono al XVII secolo, sono composti da motivi decorativi.\nSulla volta della cappella sono dipinti in chiaroscuro quattro putti, realizzati sempre da Gersam Turri nel 1924, mentre sulle lesene sono raffigurati, sempre in chiaroscuro, la Carit\u00e0 (sulla sinistra) e la Fede (sulla destra): tutte queste pitture rispettano lo stile secentesco delle decorazioni a stucco. Nella cappella sono anche conservati due antichi confessionali.\nLa cappella dell'andito e le sacrestie.\nLa cappella dell'andito, che si trova di fronte alla cappella di san Carlo, non \u00e8 stata decorata da nessuna pittura muraria per dare l'idea di come fossero le parti laterali minori della basilica prima della realizzazione del vasto piano di opere pittoriche del 1923 che complet\u00f2, da un punto di vista decorativo, la basilica. La sola opera ospitata nella cappella dell'andito \u00e8 un quadro dallo stile cinquecentesco realizzato da Francesco Lampugnani nel 1620, che raffigura una Madonna.\nNell'andito, che serve come ambiente intermedio tra la chiesa e la sacrestia, da cui il nome, sono presenti due porte, quella di sinistra, che mette in collegamento la basilica con la sacrestia realizzata nel 1909, e quella di destra, che \u00e8 situata in fondo alla sala e che permette l'ingresso nella vecchia sacrestia, ovvero nell'edificio rappresentato dai resti del campanile dell'antica chiesa di San Salvatore: accanto alla porta di destra \u00e8 collocato il citato quadro realizzato da Francesco Lampugnani nel 1620. La porta che consente l'ingresso nella nuova sacrestia, quella realizzata nel 1909 e poi ampliata, \u00e8 collegata alla cappella maggiore da un corridoio che sfocia nella cappella del Santissimo Sacramento la quale, a sua volta, \u00e8 connessa ai cori della cappella maggiore grazie a un'apertura.\nCome gi\u00e0 accennato nella sacrestia nuova \u00e8 conservato, al centro della stanza, l'antico tabernacolo con tempietto barocco, opera secentesca dei fratelli Coiro. A destra della sala, tra altre due porte, \u00e8 collocato un antico armadio che in origine conservava l'archivio parrocchiale. Alla sua sinistra \u00e8 presente un altro armadio che custodisce i paramenti e le suppellettili sacre. Le due porte a lato dell'armadio un tempo ospitante l'archivio parrocchiale portavano, rispettivamente, alla casa del prevosto e al magazzino. Nella vecchia sacrestia, quella ospitata dall'edificio rappresentato dai resti del campanile dell'antica chiesa di San Salvatore, sono invece collocati i confessionali per gli uomini.\nGli arredi sacri storici della basilica (vasi, candelabri d'argento, lampade, brocche, ecc.), suppellettili che erano importanti anche da un punto di vista artistico, vennero depredati durante l'epoca napoleonica. In riferimento a questo fatto, una nota d'archivio recita:\nLa disposizione di Napoleone venne eseguita pedissequamente: i soldati, grazie alle suppellettili depredate, riuscirono a riempire due carri. Sorte analoga tocc\u00f2 a moltissime altre chiese, abbazie, monasteri, ecc.\nLa cappella del Sacro Cuore o del Battistero.\nLe decorazioni della cappella del Sacro Cuore o del Battistero.\nLa cappella del Sacro Cuore, che si trova sulla sinistra dell'altare maggiore, ospita il fonte battesimale della basilica. Questa cappella ha avuto questa dedicazione nel 1948; in origine era intitolata a san Giovanni Battista e agli apostoli Giacomo e Filippo, per poi essere dedicata, all'inizio del XIX secolo, all'Addolorata, e infine al Sacro Cuore.\nUn tempo nella cappella erano conservati, all'interno di cornici murarie in gesso collocate sui pilastri, quattro quadri settecenteschi che erano opera di Antonio Schieppati e di cui si sono perse le tracce. Le tele dello Schieppati vennero sostituite da altrettanti quadri a olio di Mos\u00e9 Turri senior, che furono anch'essi posizionate sulle colonne all'interno di cornici di gesso e che hanno per soggetto la \"Presentazione al Tempio\", la \"Fuga in Egitto\", la \"Maria Addolorata\" e la \"Deposizione di Ges\u00f9\". Sempre del medesimo pittore sono altre tre tele che sono appese sull'arco d'ingresso della cappella e che ritraggono la \"Disputa\", il \"Crocifero che incontra la madre\" e la \"Crocifissione di Ges\u00f9\". La volta \u00e8 affrescata sempre a opera di Mos\u00e9 Turri senior: i soggetti dipinti, in questo caso, sono quattro angioletti con i simboli del martirio. Tutte le decorazioni ad affresco hanno foggia settecentesca. In questa cappella sono anche presenti degli affreschi del 1862 di Mos\u00e8 Turri e delle decorazioni del medesimo pittore che sono state eseguite nel 1853. \u00c8 anche conservato un prezioso quadro a olio del XVII secolo situato sulla destra e raffigurante la \"Deposizione di Ges\u00f9\", che \u00e8 opera di Giovanni Battista Lampugnani e che precedentemente era conservato nella cappella di Sant'Agnese.\nIn origine sopra l'altare della cappella, che risale al XVIII secolo, era presente una statua del Cristo morto che in seguito \u00e8 stata spostata nella cappella del Santo Crocifisso. Ai suoi lati erano collocate due statue che rappresentavano san Giovanni Battista e san Giacomo e che vennero eliminate nel 1948 in occasione dell'ultimo cambiamento di intitolazione della cappella. Sempre in concomitanza del medesimo evento, la statua del Cristo morto venne sostituita da un quadro che rappresenta il Sacro Cuore e che \u00e8 stato eseguito dal pittore Massimiliano Gallelli. Il grande timpano presente nella cappella \u00e8 decorato con stucchi che rappresentano dei putti: putti della medesima fattura si ritrovano anche sui costoloni che definiscono la volta a crociera e sulle cornici. Gli stucchi del timpano e i puttini sono stati realizzati dai fratelli Mos\u00e9 e Daniele Turri.\nNotevoli sono anche il pavimento in marmo intagliato a mosaico e la torciera in rame precedentemente situata al centro della basilica insieme a un altro manufatto identico: entrambe sono servite per secoli per illuminare le panche in modo tale da permettere ai fedeli, prima dell'installazione dell'impianto elettrico di illuminazione, di leggere senza fatica. L'unica torciera superstite \u00e8 diventata poi il sostegno per il cero pasquale.\nIl fonte battesimale.\nNella cappella \u00e8 presente un antico fonte battesimale in marmo rosso di Verona che risale alla met\u00e0 del XVII secolo e che \u00e8 stato trasferito in questa parte della basilica negli anni sessanta del XX secolo. In tal modo la cappella del Sacro Cuore \u00e8 diventata il battistero della basilica.\nIn origine il fonte battesimale venne collocato nella cappella di Sant'Agnese, poi fu spostato quasi subito nel moderno atrio di ingresso, in corrispondenza dell'attuale ingresso principale, prima che la porta venisse creata nel 1840: in questa occasione fu trasferito in una cappella semicircolare che venne realizzata \"ad hoc\" a sinistra dell'ingresso minore e che venne dotata di una piccola finestra. Durante i lavori di ristrutturazione dell'inizio del XX secolo questa piccola cappella venne eliminata per ricostituire la simmetria della basilica, e il fonte battesimale venne collocato all'interno di una nicchia ricavata nel muro per poi essere definitivamente spostato all'interno della cappella del Sacro Cuore.\nLa cappella del Sacro Cuore \u00e8 chiusa da una pregevole cancellata che venne originariamente realizzata per la cappella di Sant'Agnese e che fu in seguito spostata per chiudere l'accesso al fonte battesimale. Agostino Pozzo, prevosto di San Magno, nei suoi scritti, definisce cos\u00ec il fonte battesimale:\nIl fonte battesimale \u00e8 sostenuto da un basamento costituito da una parte inferiore che appoggia a terra e che \u00e8 formato a sua volta da quattro modiglioni contrapposti; sopra questa sezione marmorea poggiano altrettante erme che sorreggono la vasca per le abluzioni, vasca che \u00e8 plurilobata all'altezza dei modiglioni e delle erme e che riprende il motivo scultoreo della restante parte del fonte battesimale. Tutto il gruppo marmoreo \u00e8 riccamente intarsiato. Le erme hanno piede leonino, con la criniera dei felini che si trasforma in fasce di festoni di frutta, i quali avvolgono parte dei modiglioni.\nUn tempo nella cappella, proprio sopra il fonte battesimale, era presente un ciborio che venne in seguito spostato nell'atrio di sinistra per mancanza di spazio e di luce. Questo ciborio, che \u00e8 a forma di tempietto e che riprende lo stile scultoreo del fonte battesimale, \u00e8 riccamente decorato con scene bibliche, tra le quali spiccano quelle realizzate dai fratelli Giacomo, Giovanni e Ricciardo Taurini, artisti che realizzarono anche decorazioni sul coro del Duomo di Milano.\nLa cappella del Santissimo Sacramento.\nLa cappella del Santissimo Sacramento, che \u00e8 dedicata ai santi Pietro e Paolo, si trova a destra dell'altare maggiore. Parzialmente testimone di questa intitolazione \u00e8 una tela a olio situata sulla parete di sinistra della cappella che \u00e8 opera dei fratelli Lampugnani e che ha per soggetto la \"Crocifissione di Ges\u00f9\"; alla destra della croce sono presenti san Paolo, san Gerolamo e Sant'Antonio Abate. Nelle lunette sono presenti degli affreschi del 1603 opera di Giovan Pietro Luini (detto \"il Gnocco\") che raffigurano degli angeli musicanti: queste pitture vennero parzialmente coperte durante i secoli e furono riportate interamente alla luce durante i lavori di restauro del 1925.\nNei tondi delle vele sono dipinti quattro angeli recanti il simbolo del rosario che sono stati realizzati nel 1925 da Gersam Turri. La cappella ospita anche una statua lignea rappresentante la Vergine del Rosario, che \u00e8 collocata in una nicchia, e un quadro della scuola del Beato Angelico che risale al 1940 e che raffigura santa Teresa del Bambin Ges\u00f9.\nNella cappella \u00e8 anche presente un altare che risale al XIX secolo e che ha sostituito una mensa sacra andata distrutta nel 1836 per un incendio. L'altare originario, che era realizzato in legno dorato, era decorato con fiori e grappoli di frutta: venne disegnato da Francesco Borromini e scolpito dai fratelli Coiro. Un tempo era presente, sopra l'altare, una statua della Beata Vergine di cui si sono perse le tracce; di questa opera Agostino Pozzo scrive:\nDal 1585, nella cappella del Santissimo Sacramento, ha iniziato a operare la confraternita del Santo Rosario.\nLa cappella di Sant'Agnese.\nAll'entrata, sulla sinistra, \u00e8 presente la cappella di Sant'Agnese. Deve il suo nome a una piccola cappella che un tempo si trovava appena fuori dalla basilica, all'angolo della piazza antistante, e che venne in seguito demolita. Un'altra ipotesi fa risalire il nome della cappella alla moglie di Oldrado II Lampugnani, che si chiamava appunto Agnese. I Lampugnani donarono i primi fondi, insieme ai Vismara, a favore della costruzione della basilica: l'intitolazione della cappella potrebbe essere stato un tributo a questa elargizione. \u00c8 anche chiamata \"cappella del prevosto\" per via del fatto che ospita da secoli il confessionale del prevosto di San Magno. \nGli affreschi che la decorano sono opera di Giangiacomo Lampugnani e risalgono al 1516: sono pertanto la pi\u00f9 antica decorazione muraria della basilica dopo gli affreschi della cupola che sono, tra l'altro, dello stesso autore. Lo stile di queste pitture \u00e8 quattrocentesco. La volta, anch'essa affrescata, riporta la figura di sant'Agnese posta su un busto, mentre sulla lunetta di fondo sono rappresentati due putti alati che sostengono due stemmi, uno dei Lampugnani e l'altro della casata nobiliare di cui faceva parte una delle mogli di questa famiglia. Il secondo stemma non \u00e8 stato ancora identificato perch\u00e9 sostituito maldestramente da un blasone di una consorte dei Lampugnani successiva alla moglie a cui si riferiva lo stemma originario, oppure perch\u00e9 rimaneggiato da qualche restauro non effettuato a regola d'arte che ne ha snaturato il disegno. La cappella ha ospitato anche la tomba di famiglia del casato dei Lampugnani, nel XVIII secolo trasferita altrove.\nSulla parete frontale \u00e8 presente un affresco che raffigura una \"Madonna col Bambino\" posta su un trono; alla sua destra sono dipinti sant'Agnese e sant'Ambrogio, mentre sulla sinistra sono rappresentati san Magno e sant'Orsola. Tutti e quattro i santi sono inseriti in una nicchia dipinta. A questo ciclo di affreschi, che era chiamato della \"Madonna del parto\", erano devote un tempo le legnanesi che erano in attesa di un bambino; a tal proposito Agostino Pozzo scrisse: \nSulla parete di destra \u00e8 rappresentata la \"Nativit\u00e0\", con la Madonna genuflessa che adora in un atto di preghiera il Bambino steso a terra. La stalla \u00e8 costituita da un colonnato dallo stile architettonico lombardo. Attorno al soggetto principale sono presenti, in primo piano, santa Caterina, san Giovanni Battista e san Simeone (o forse, secondo alcune interpretazioni, san Giuseppe). Sulle colonne sono invece raffigurati san Gerolamo e Origene, il primo vestito da cardinale e con il libro di Dottore della Chiesa, il secondo abbigliato da vescovo: entrambi sono in posa benedicente.\nSulla parete di sinistra \u00e8 presente una finestra che \u00e8 stata aperta nel XX secolo: in precedenza la luce entrava da due finestre che erano collocate sopra la cornice. Prima che le aperture venissero spostate pi\u00f9 in basso, sulle sue pareti era collocata la tela raffigurante la \"Deposizione di Cristo\", opera di Giovanni Battista Lampugnani."}
{"id": "1418033", "revid": "599013", "url": "https://it.wikipedia.org/wiki?curid=1418033", "title": "Contraltista", "text": "La parola moderna contraltista \u00e8 usata per definire i cantanti di sesso maschile che cantano nel registro di contralto, ma \u00e8 quest'ultimo il termine storicamente usato, anche per indicare i cantori evirati del passato.\nStoria.\nL'etimologia della parola \"contralto\" deriva dalla musica polifonica, in cui si denominava \"contratenor altus\" (o \"contra altus\") la parte medio-acuta delle composizioni, originata dal \"contratenor\", passando poi, per estensione, a chiamare con lo stesso termine colui che cantava tale voce. Chi cantava la parte del \"tenor\", chiamato a volte \"tenorista\", non era assimilabile alla figura del tenore moderno, quanto piuttosto a una voce maschile che canti su un registro centrale, normale. Chi cantava una parte di \"altus\" (o di \"contratenor altus\", detto a volte \"contratenorista\") sfruttava le note acute della voce maschile molto pi\u00f9 del \"tenorista\", ricorrendo al falsetto proporzionalmente all'altezza della parte.\nTra la fine del Cinquecento e i primi anni del Seicento, fecero la loro apparizione i castrati. Come ogni altro cantante, sia uomo che donna, potevano usare il registro di petto e quello di falsetto.\nLa nomenclatura delle voci era fondata su criteri diversi da quelli odierni; non esisteva nemmeno uno studio della tecnica vocale affine alle regole della moderna impostazione lirica, che invece contraddistingue gli attuali cantanti di musica colta. Inoltre non era raro il caso in cui uno stesso cantante coprisse ruoli vocali molto differenti.\nIl nuovo repertorio 'barocco' sfrutt\u00f2 sempre pi\u00f9 le tessiture acute, rendendo il ricorso al falsetto necessario e, nel caso dei soprani (anche di sesso maschile), quasi esclusivo. In quest'epoca i cantori evirati ebbero grandissimo successo e buona parte della letteratura musicale per contralto fu destinata a essi.\nUna menzione a parte riguarda i cantori evirati pontifici. I castrati usavano il registro di petto e di falsetto, come si pu\u00f2 ascoltare nelle incisioni storiche di Alessandro Moreschi, ultimo evirato della Cappella Sistina che registr\u00f2 all'inizio del Novecento sui primi supporti fonografici. Questi cantori, a causa della mutilazione a cui erano sottoposti, conservavano l'estensione acuta della voce prepuberale, senza sviluppare le note profonde del maschio adulto; cantavano perci\u00f2 il soprano (ma il termine che definiva questa categoria era all'epoca diverso da quello attuale) usando normalmente il falsetto per le note acute e la voce di petto per le note basse.\nI contralti della Cappella Sistina erano solitamente tenori acuti e uomini integri; \u00abquesta tesi \u00e8 supportata, tra l'altro, dalle dimissioni volontarie presentate dal contralto Lorenzo Sanci. Risulta infatti dal diario della Cappella \"che [il 10 dicembre 1626] il Signore Iddio lo chiamava ad altro stato essendosi risoluto di pigliar moglie\"\u00bb. Viceversa le fonti sono prodighe di notizie su eunuchi al servizio delle cappelle musicali o presso munifiche famiglie aristocratiche, che cantavano come soprani; infine poteva darsi il caso di un cantore evirato, ad esempio Giovanni Francesco Grossi, detto \u2018Siface\u2019, che ricopriva ruoli da contralto sulle scene, pur cantando come soprano nella Cappella Sistina. I primi castrati arruolati nella cappella pontificia come contralti risalgono alla fine del Seicento. Anche da particolari come questo, si capisce quanto si dovrebbero interpretare con cautela i termini 'soprano' o 'contralto' per questi cantori del passato.\nIn epoca moderna, i contralti di sesso femminile sono prevalenti; nei secoli precedenti, invece, i cantanti erano in maggior parte uomini.\nAlcuni contralti di epoca moderna.\nAlfred Deller.\nSembra che Il cantante inglese Alfred Deller (1912-1979) incoraggiasse l'uso del termine \"countertenor\" per distinguersi dai contralti di sesso femminile, promuovendo la rinascita dell'interesse nei confronti del contralto uomo. Con il suo gruppo Deller Consort, apport\u00f2 anche un valido contributo alla diffusione della \"musica antica\" nel XX secolo. Deller era contralto del coro della cattedrale di Canterbury, e successivamente della chiesa di St Paul, di cui divenne maestro del coro. Il repertorio di Deller era incentrato prevalentemente sulla musica vocale del periodo barocco, soprattutto nordeuropeo: Purcell, Bach, Handel ecc."}
{"id": "1418035", "revid": "287204", "url": "https://it.wikipedia.org/wiki?curid=1418035", "title": "Victor Benitez", "text": ""}
{"id": "1418036", "revid": "1305772", "url": "https://it.wikipedia.org/wiki?curid=1418036", "title": "Loggetta", "text": ""}
{"id": "1418037", "revid": "715388", "url": "https://it.wikipedia.org/wiki?curid=1418037", "title": "Werner Eschauer", "text": "Debutta nel tennis professionistico nel 1998, dove chiude l'anno alla 347\u00aa posizione della classifica mondiale Atp. \nI suoi migliori risultati ottenuti nel 2007 sono le vittorie ai \"Challenger\" di Lugano, Breslavia, Monza e Chiasso. Ha inoltre raggiunto la finale del torneo Atp di Amersfoort, incontro nel quale \u00e8 stato sconfitto da Steve Darcis."}
{"id": "1418038", "revid": "2028514", "url": "https://it.wikipedia.org/wiki?curid=1418038", "title": "Accademia americana di arti drammatiche", "text": "L'Accademia americana di arti drammatiche (American Academy of Dramatic Arts - \"AADA\") \u00e8 un'accademia privata i cui corsi di cinema, teatro e televisione hanno una durata di due anni. I suoi campus sono situati al 120 di Madison Avenue a New York, in un edificio progettato dal famoso architetto Stanford White originariamente per il Colony Club, e al 1336 North di La Brea Avenue a Los Angeles.\nL'Accademia venne fondata a New York nel 1884 per formare attori teatrali e fu la prima scuola degli Stati Uniti d'America ad offrire un'istruzione professionale nel campo della recitazione. Nel 1974 l'Accademia apr\u00ec un altro campus a Pasadena, in California rendendola cos\u00ec presente in entrambi i principali centri dell'attivit\u00e0 teatrale statunitense. Il campus venne trasferito da Pasadena a Hollywood nel 2001 in un edificio dove precedentemente sorgevano gli \"studios\" di Charlie Chaplin.\nSebbene non vi siano dormitori o alloggi nel campus, gli studenti possono stipulare accordi speciali con l'Accademia per la propria sistemazione. L'Accademia fa inoltre circolare una lista con le informazioni per contattare i nuovi studenti cos\u00ec che sia pi\u00f9 facile trovare qualcuno a cui affittare una stanza o con cui condividerla.\nGli studenti che si laureano a New York ricevono una \"laurea di socio negli studi professionali\" (\"Degree of Associate in Occupational Studies\"); gli studenti che invece si laureano a Hollywood ricevono un \"certificato di completamento\" (\"Certificate of Completion\") o di \"socio delle arti laureato in recitazione\" (\"Associate of Arts Degree in Acting\").\nNumerosi studenti dell'Accademia si sono distinti del campo dell'industria dell'intrattenimento, ricevendo candidature per il Tony Award, il Premio Oscar e il Premio Emmy."}
{"id": "1418049", "revid": "4175", "url": "https://it.wikipedia.org/wiki?curid=1418049", "title": "Walter Cristofoletto", "text": "Biografia.\nCresciuto rugbisticamente nel Treviso, poi Benetton Treviso, Cristofoletto disput\u00f2 15 stagioni nella squadra della sua citt\u00e0 natale, alternando l'attivit\u00e0 rugbistica a quella di funzionario di banca.\nCon il suo club vinse 5 scudetti dal 1989 al 1999 e una Coppa Italia e, nel 1992, esord\u00ec in nazionale sotto la gestione di Bertrand Fourcade; l'incontro di debutto fu in Coppa FIRA a Rovigo, il 19 aprile contro la .\nFu in campo con la squadra (diretta dal C.T. Georges Coste) che il a Grenoble realizz\u00f2 la prima vittoria contro la , che coincise anche con la vittoria nella Coppa Europa.\nPrese poi parte alla in Galles, e anche a due incontri del Sei Nazioni 2000, contro e , gli ultimi della sua carriera internazionale.\nIn 8 anni di attivit\u00e0 in maglia azzurra disput\u00f2 30 incontri (24 da titolare), con una meta, a disposizione di quattro commissari tecnici.\nNel 1999 lasci\u00f2 Treviso dopo 5 titoli di campione d'Italia e si trasfer\u00ec in Francia a Mont-de-Marsan, dove rimase fino a novembre 2000, per poi rientrare in Italia, al , a causa della scadenza dei 18 mesi di aspettativa dal lavoro in banca.\nCessata l'attivit\u00e0 agonistica, divenne allenatore in seconda sempre nel club padovano, poi nel 2006 accett\u00f2 l'incarico di tecnico del Feltre, ma a causa dei risultati non positivi la collaborazione con il club si interruppe nel dicembre 2007.\nAttivo anche nel campo dell'associazionismo sportivo, Cristofoletto \u00e8 tra i fondatori e il presidente dell'AIARUGBY, l'Associazione Italiana Allenatori di Rugby, organismo che si propone la tutela, l'aggiornamento professionale e la rappresentanza dei tecnici italiani della disciplina."}
{"id": "1418054", "revid": "110157", "url": "https://it.wikipedia.org/wiki?curid=1418054", "title": "Passo della Scoglina", "text": "Il passo della Scoglina \u00e8 una valico dell'Appennino Ligure posto a 926\u00a0m s.l.m., crocevia tra la val d'Aveto, la val Trebbia e la val Fontanabuona.\nMette in comunicazione i comuni di Favale di Malvaro, Montebruno e Rezzoaglio. In prossimit\u00e0 del passo nascono il Malvaro e l'Aveto, un affluente del Trebbia.\nIl valico \u00e8 una meta frequentata da cicloamatori genovesi e liguri ed \u00e8 noto agli appassionati di mineralogia per la presenza, nelle sue vicinanze, di piccoli giacimenti di pirite.\nIl passo \u00e8 attraversato dalla tappa dell'Alta Via dei Monti Liguri che congiunge Barbagelata alla Cappelletta del monte Ramaceto.\nNel 1985 \u00e8 stato inaugurato un cippo commemorativo della Resistenza italiana recante le parole di Roberto Bonfiglioli:"}
{"id": "1418055", "revid": "92541898", "url": "https://it.wikipedia.org/wiki?curid=1418055", "title": "Coppa Libertadores 1983", "text": "La Coppa Libertadores 1983 fu vinta dal Gr\u00eamio che sconfisse in finale il C.A. Pe\u00f1arol.\nPrimo turno.\nGruppo 5.\nSpareggio primo posto"}
{"id": "1418056", "revid": "228587", "url": "https://it.wikipedia.org/wiki?curid=1418056", "title": "Compagnie aeree francesi", "text": "Elenco delle compagnie aeree francesi.\nQuesto elenco comprende sia le compagnie aeree della \"Francia metropolitana\" sia quelle \"d'Oltremare\"."}
{"id": "1418059", "revid": "144796", "url": "https://it.wikipedia.org/wiki?curid=1418059", "title": "Adolfo di Dalberg", "text": "Biografia.\nLa famiglia.\nProveniente dall'antica famiglia patrizia cattolica e cosmopolita dei Dalberg, Adolf era figlio del presidente della corte imperiale di giustizia, Philipp Franz Eberhard von Dalberg (1635-1693) e di sua moglie, Anna Katharina Franziska von Dalberg (1644-1679). Suoi nonni materni erano Johann XXV von Dalberg e Anna Antonietta von der Leyen e pertanto suoi zii erano gli arcivescovi di Magonza, Karl Kaspar von der Leyen e Damian Hartard von der Leyen.\nDue dei fratelli di Adolf furono canonici a W\u00fcrzburg, mentre un altro suo fratello, Damian Casimir (1675-1717), fu comandante del reggimento dell'Ordine Teutonico che serv\u00ec sotto il principe Eugenio di Savoia e cadde nel corso della battaglia di Belgrado.\nLa carriera.\nCrebbe poliglotta, parlando perfettamente francese e tedesco. Il 3 novembre 1697 decise di intraprendere ufficialmente la carriera religiosa entrando a far parte dell'abbazia di Fulda come novizio ed emise i propri voti religiosi il 9 novembre dell'anno successivo. Dal 1701 studi\u00f2 diritto canonico a Lovanio e nel 1706 venne ordinato sacerdote.\nNel 1715 venne nominato canonico della cattedrale di Fulda e prevosto di Zella; in quest'ultima funzione si occup\u00f2 di far ricostruire la chiesa prepositurale in stile barocco.\nL'8 aprile 1726, alla morte di Konstantin von Buttlar, venne eletto principe-abate del monastero benedettino di Fulda e venne consacrato a tale titolo dal vescovo ausiliario di Erfurt, Christoph Ignatius von Gudenus.\nPur non avendo ottenuto la nomina a vescovo, Dalberg ebbe durante tutta la sua esperienza alla guida dell'abbazia di Fulda e del suo stato principesco, una giurisdizione semi-episcopale sul territorio, convocando un sinodo diocesano nel 1729. Questo antico privilegio era stato concesso agli abati di Fulda dal papa Zaccaria nel 751.\nDalberg tent\u00f2 di migliorare l'istruzione a Fulda. Il sistema scolastico, che aveva profondamente sofferto di gravi lacune nel XVI secolo, ottenne con lui un nuovo splendore unito all'antico prestigio dal contributo unito di gesuiti e benedettini. Dalberg tent\u00f2 di risollevare il merito alla cultura per cui Fulda era divenuta famosa sin dal Medioevo.\nQuando Adolfo di Dalberg fond\u00f2 l'universit\u00e0 di Fulda, che venne conosciuta col nome di \"Alma Adolphina\", le facolt\u00e0 di filosofia e teologia vennero formate dall'unione di due scuole preesistenti, dirette da gesuiti e benedettini; per le nuove facolt\u00e0 di giurisprudenza e medicina egli prese a servizio altri professori. Papa Clemente XII ne garant\u00ec l'atto di fondazione il 1\u00ba luglio 1732 e l'Imperatore Carlo VI, la conferma statale, il 12 marzo 1733. La solenne inaugurazione dell'universit\u00e0 avvenne il 19 settembre 1733.\nL'Adolfina fu, ad ogni modo, destinata a non avere una lunga durata. Dopo la soppressione dell'ordine dei gesuiti da parte di papa Clemente XIV nel 1773, ponendola interamente nelle mani dei benedettini, che vi insegnarono in modo discontinuo sino al 1805 quando venne chiusa, in conseguenza con le secolarizzazioni napoleoniche del 1802.\nAdolf von Dalberg cadde malato il 21 giugno 1736 e mor\u00ec poi nel pomeriggio del 3 novembre 1737 al castello di Hammelburg del quale egli stesso aveva promosso la costruzione. Fu sepolto il 9 novembre 1737 nella cattedrale di Fulda. Il suo cuore fu incastonato nel muro in un vaso d'argento accanto all'altare di San Bonifacio."}
{"id": "1418067", "revid": "174925", "url": "https://it.wikipedia.org/wiki?curid=1418067", "title": "Abuso di informazioni privilegiate", "text": ""}
{"id": "1418070", "revid": "599013", "url": "https://it.wikipedia.org/wiki?curid=1418070", "title": "Jumaine Jones", "text": "Carriera.\nConosciuto come \"Thrilla from Camilla\", gioc\u00f2 nella high school della minuscola citt\u00e0 di Camilla, Georgia. Pass\u00f2 due anni all'University of Georgia, diventando il primo \"sophomore\" a guidare la Southeastern Conference nella classifica punti dai tempi di Vern Fleming nel 1984. Inoltre, fu il primo \"sophomore\" nella storia della scuola a realizzare mille punti dopo Dominique Wilkins nel 1981. In quello stesso anno, fu selezionato per rappresentare gli Stati Uniti ai Goodwill Games del 1998.\nSi dichiar\u00f2 eleggibile per il draft NBA 1999 e venne scelto dagli Atlanta Hawks come 27\u00aa scelta assoluta, ma fu immediatamente ceduto ai Philadelphia 76ers, dove milit\u00f2 per due stagioni, una delle quali termin\u00f2 con le NBA Finals. Dopo l'esperienza a Philadelphia, gioc\u00f2 due stagioni nei Cleveland Cavaliers, prima di essere girato ai Boston Celtics. A Boston, pat\u00ec un infortunio all'inizio della stagione 2003-04, per cui partecip\u00f2 a poche partite. Nel 2004 pass\u00f2 ai Los Angeles Lakers, nello scambio che port\u00f2 Gary Payton ai Celtics. Il 26 ottobre 2005, fu ceduto agli Charlotte Bobcats in cambio della seconda scelta del futuro draft. Il 31 agosto 2006, firm\u00f2 un contratto annuale con i Phoenix Suns, nei quali fece anche sporadiche apparizioni nel ruolo di guardia. Come free-agent, sigl\u00f2 un accordo annuale con i New Jersey Nets il 1\u00ba ottobre 2007 ma fu svincolato lo stesso mese. Dal 24 ottobre divenne un giocatore della Eldo Napoli, giocando per la prima volta in carriera in un campionato europeo, dove conclude la stagione con 17,9 punti di media (con un massimo di 29), con da 8,4 rimbalzi (con un massimo di 13), doti che portano la squadra campana del Presidente Maione ad un passo dai play-off. Dopo Napoli e una brevissima parentesi nei play-off del campionato libanese, firma un contratto con l'Olimpia Milano e contemporaneamente firma anche per i russi del Ural Great Perm. Per questo motivo, l'8 settembre 2008 la FIBA decide di squalificare il cestista per un anno, squalifica che decorrer\u00e0 dal 25 agosto del 2008.\nDecorsa l'applicazione della sanzione l'ex Bulldog di Georgia continua la sua esperienza in giro per l'Europa sottoscrivendo un contratto con i russi dell'Ural Great Perm', franchigia della Superliga A. Dopo 15 partite tra campionato ed Eurocup si ritrova nuovamente senza contratto, e dopo una brevissima parentesi a Guaynabo, a Porto Rico, \u00e8 la Pepsi Juve Caserta a riportarlo in Italia. \nLe prime prestazioni sono positive, il resto della stagione \u00e8 una continua escalation, considerando anche il 7/8 da tre in casa di Pesaro e il derby contro Avellino, vinto praticamente quasi da solo.\nNei play-off la Pepsi Juve Caserta trova la Virtus Roma, e Jones nelle prime due gare casalinghe mette la sua firma nel 2-0 in favore dei campani, catturando 35 rimbalzi (17,5 per gara) e un 24 di media nella valutazione. In gara-3 a Roma, Jones trascina la Pepsi con 30 punti e 16 rimbalzi, per un totale di 50 di valutazione. \nNella serie di semifinale contro l'Armani Jeans Milano il suo rendimento cala vistosamente anche a causa della particolare cura con cui la formazione milanese si dedica alla sua marcatura. Unico acuto della serie, il canestro da tre ad 8\" dalla fine di gara-3, con il quale regaler\u00e0 la vittoria alla Pepsi Juve Caserta ed il momentaneo vantaggio nella serie, persa poi per 3-2.\nPochi giorni dopo l'eliminazione dai play-off ufficializzer\u00e0 il rinnovo del contratto con la squadra casertana anche per la stagione 2010-11.\nHa chiuso la stagione 2010-2011 con la Pepsi Caserta arrivando sino ai quarti di finale dell'Eurocup e venendo eliminati dai russi dell'UNICS Kazan', poi vincitori del trofeo nella Final Four di Treviso.\nNell'estate del 2011 passa alla Victoria Libertas Pesaro, dove raggiunge le semifinali scudetto contro l'Armani Jeans Milano.\nIl 22 agosto 2012 annuncia personalmente su Twitter il suo passaggio al Bnei HaSharon, poi ha una nuova breve parentesi a Porto Rico, quindi per la stagione 2013-2014 vola al Levski Sofia in Bulgaria dove viene nominato MVP delle Final Four della Lega Balcanica.\nNell'ottobre 2014 annuncia il definitivo ritiro dall'attivit\u00e0 agonistica, ma nel successivo mese di dicembre torna in attivit\u00e0 con l'ingaggio in Messico da parte dei Tit\u00e1nicos de Le\u00f3n."}
{"id": "1418080", "revid": "436907", "url": "https://it.wikipedia.org/wiki?curid=1418080", "title": "Coloratura", "text": "La coloratura \u00e8 un passo virtuosistico di una melodia vocale. Nella storia della musica si hanno esempi di colorature scritte dai compositori e di altre invece improvvisate dai cantanti. Di solito si tratta di vocalizzi su singole sillabe, una successione anche molto lunga di note quasi sempre da eseguirsi con notevole velocit\u00e0.\nLa coloratura \u00e8 uno degli stilemi pi\u00f9 diffusi nel belcanto italiano, tanto da dare il nome ad alcuni \"tipi\" di voce. Si parla per esempio di soprano di coloratura per definire quella voce di soprano, che \u00e8 in grado di eseguire correttamente una grande quantit\u00e0 di questi passi virtuosistici.\nNel periodo d'oro del belcanto, la coloratura veniva anche impiegata come mezzo espressivo e non solo come sfoggio tecnico. Un passo estremamente virtuosistico conferiva maggiore drammaticit\u00e0 ad un personaggio e ad un evento scenico. Questo presupponeva un grado maggiore di astrazione rispetto al realismo che ha poi predominato nella seconda met\u00e0 del XIX secolo; infatti la coloratura scomparve quasi completamente nel corso di quel periodo. Se ne avranno esempi celeberrimi anche molto pi\u00f9 tardi (per esempio, nel XX secolo, il caso eclatante di \"Ariadne auf Naxos\" di Richard Strauss). Esempi di coloratura appaiono anche in tradizioni operistiche non italiane (come gli interventi lirici che la Regina della Notte compie ne \"Il flauto magico\" di Mozart)."}
{"id": "1418085", "revid": "1718925", "url": "https://it.wikipedia.org/wiki?curid=1418085", "title": "Concezione romantica della storia", "text": "Nell'et\u00e0 del Romanticismo e della Restaurazione si avanzava una nuova concezione della storia che smentiva quella degli illuministi basata sulla capacit\u00e0 degli uomini di costruire e guidare la storia con la ragione. \u00abLa storia umana appariva perci\u00f2 guidata non dalla mente e dal volere dell'uomo, fosse pure il pi\u00f9 alto genio, non dal caso, ma da una provvidenza che supera gli accorgimenti politici e che drizza a ignote mete la nave dell'umanit\u00e0.\u00bb\nLa nuova concezione romantica della Storia.\nLe vicende della Rivoluzione francese e il periodo napoleonico avevano dimostrato che gli uomini si propongono di perseguire alti e nobili fini che s'infrangono dinanzi alla realt\u00e0 storica. Il secolo dei lumi era infatti tramontato nelle stragi del Terrore e il sogno di libert\u00e0 nella tirannide napoleonica che mirando alla realizzazione di un'Europa al di sopra delle singole nazioni aveva determinato invece la ribellione dei singoli popoli proprio in nome del loro sentimento di nazionalit\u00e0 che si mescolava ora alla religione. L'insurrezione spagnola (1812) combatteva gli occupanti atei francesi in nome del cattolicesimo, la resistenza russa (1812) distruggeva l'armata napoleonica portando in processione le sacre icone, i greci (1821) si battevano per la loro indipendenza e per la loro religione contro i musulmani turchi. Religione e patria si mescolavano nelle opere degli esuli polacchi che la fallita rivoluzione del 1830 disperdeva come il popolo d'Israele in una biblica diaspora in tutta Europa. Chiedevano a Dio il perdono dei loro peccati che avevano suscitato la vendetta divina con lo smembramento della loro patria.\n\u00ab\"La patria appariva il coronamento d'una rigenerazione morale e sociale e religiosa, d'una carit\u00e0 superiore agli egoismi individuali e di classe.\"\u00bb\nDunque la storia non \u00e8 guidata dagli uomini ma \u00e8 Dio che agisce nella storia. Esiste una Provvidenza divina che s'incarica di perseguire fini al di l\u00e0 di quelli che gli uomini ingenuamente si propongono di conseguire con la loro meschina ragione:\nL'idea di \"nazione\" sorge e trionfa con il Romanticismo che, contrapponendosi al razionalismo cosmopolita dell'Illuminismo, esalt\u00f2 il sentimento, la fantasia, l'amore per l'arte, la poesia e la natura, l'individualit\u00e0, il principio del particolare, del singolo (\"individualismo\"):\nLa concezione reazionaria.\nDa questa nuova concezione romantica della storia opera della volont\u00e0 divina si promanano due visioni contrapposte: la prima \u00e8 una prospettiva reazionaria vede nell'intervento di Dio nella storia una sorta di avvento di un'apocalisse che metta fine alla sciagurata storia degli uomini. Napoleone \u00e8 stato con le sue continue guerre l'Anticristo di questa apocalisse. Dio segner\u00e0 la fine della storia malvagia e falsamente progressiva ed allora agli uomini non rimarr\u00e0 che volgersi al passato per preservare e conservare quanto di buono era stato realizzato. Si cercher\u00e0 in ogni modo di cancellare tutto ci\u00f2 che \u00e8 accaduto dalla Rivoluzione a Napoleone restaurando il passato. I sovrani restaurati dal Congresso di Vienna tenteranno di ripristinare le vecchie strutture politiche e sociali spazzate via dalla Rivoluzione francese e da Napoleone ma il loro sar\u00e0 un compito impossibile. \u00abL'aratro della Rivoluzione\u00bb scrive lo storico tedesco Franz Mehring \u00abaveva sconvolto troppo in profondit\u00e0 il suo terreno, fino ai campi di neve della Russia; un ritorno alle condizioni che avevano dominato in Europa fino al 1789 era impossibile\u00bb.\n\u00c8 stato detto che, mentre Napoleone veniva sconfitto sui campi di battaglia, gli ideali di cui si era fatto portatore ispiravano quei sovrani reazionari che lo combattevano. Si erano visti sovrani conservatori pressati dai tempi nuovi come Ferdinando IV di Borbone re di Napoli e Ferdinando VII di Spagna che fin dal 1812 avevano concesso ai loro sudditi addirittura la Costituzione. Vero \u00e8 che questi stessi sovrani, dopo la caduta di Napoleone, cancellarono con un tratto di penna quanto avevano concesso ma dovettero poi affrontare moti insurrezionali interni che riuscirono a fatica a controllare solo con l'intervento della Santa Alleanza.\nGli antesignani e i teorici della Restaurazione.\nQuesta nuova visione della storia intesa come espressione della volont\u00e0 divina e quindi come base teorica della unione di politica e religione e della legittimit\u00e0 del potere politico per \"grazia di Dio\", aveva avuto, gi\u00e0 prima della Restaurazione, i suoi principali teorici in Edmund Burke, Fran\u00e7ois-Ren\u00e9 de Chateaubriand (1768\u20131848) e in Louis de Bonald. \nNelle \"\"Riflessioni sulla Rivoluzione francese\" (1790), Edmund Burke mettendo a confronto la rivoluzione inglese con quella francese vede nella prima una linea evolutiva che si era sviluppata per gradi nel rispetto delle tradizioni e questo \u00ab\"lascia libera la possibilit\u00e0 di nuovi acquisti, ma fornisce la garanzia assicurata di ogni acquisto\"\u00bb mentre la seconda gli appare come un evento caotico in cui si mescolano \u00ab\"leggerezza e ferocia, confusione di delitti e di follie travolti insieme\"\u00bb. Nella stessa opera contesta il principio della sovranit\u00e0 popolare e della democrazia a cui contrappone la supremazia dell'aristocrazia e dell'ordine sociale \"legittimati\" dalla loro natura divina. Per lui le masse \"miserabile massa di pecore\", che esprimono una maggioranza che scioccamente pretende di prevalere sulla minoranza mentre non sa distinguere il suo vero interesse, sono il sostegno del dispotismo e la Rivoluzione francese era perci\u00f2 destinata a fallire poich\u00e9 si era allontanata dalla \"grande e diritta via della natura\".\nFran\u00e7ois-Ren\u00e9 de Chateaubriand fin dal 1802 aveva attaccato con il suo \"G\u00e9nie du Christianisme\"\" (Genio del Cristianesimo) le dottrine illuministiche accusandole di estremo razionalismo e difendendo la religione e il cristianesimo celebrato soprattutto per la sua benefica influenza nell'arte e per avere risvegliato quella \"nostalgia storica\" per il passato che diventa elemento fondamentale del romanticismo.\nLouis de Bonald (1754-1840) fervente monarchico e cattolico, questo aristocratico fu la voce pi\u00f9 importante degli ultra-legittimisti. Aveva aderito all'inizio alle idealit\u00e0 rivoluzionarie che ripudi\u00f2 dopo i provvedimenti anticlericali sanciti con la Costituzione civile del clero.\nNelle sue numerose opere, attacc\u00f2 la \"Dichiarazione dei diritti dell'uomo e del cittadino\", il \"Contratto sociale\" di Jean-Jacques Rousseau e le innovazioni sociali e politiche portate dalla Rivoluzione sostenendo il ritorno all'autorit\u00e0 della monarchia e della religione. La rivoluzione stessa, egli sosteneva, \u00e8 una specie di prova dell'esistenza di Dio, poich\u00e9 mette in luce come l'eliminazione della religione conduca alla distruzione della societ\u00e0. L'ambito religioso e quello politico sono, agli occhi di Bonald, inseparabili.\nMa il vero ideologo della Restaurazione fu Joseph De Maistre. Sulla linea del tradizionalismo di Burke, nell'opera \"Du pape\" (1819) egli sostiene la concezione della storia come depositaria di valori etici trascendenti. Nel Medioevo la Chiesa \u00e8 stata il sostegno dell'ordine sociale e questo la rende superiore al potere civile. Le teorie illuministiche sulla libert\u00e0 naturale dell'uomo sono semplici follie e \"diaboliche stranezze\". L'uomo \u00e8 troppo malvagio per poter essere libero, egli \u00e8 invece nato \"naturalmente servo\" e tale \u00e8 stato sino a quando il cristianesimo l'ha liberato. Il cristianesimo autentico \u00e8 quello rappresentato dal papa romano che ha proclamato la libert\u00e0 universale ed \u00e8 l'unico nella generale debolezza di tutte le sovranit\u00e0 europee ad aver conservato la sua forza e il suo prestigio.\nDe Maistre condivide poi l'analisi di Burke sulla falsa pretesa della maggioranza di prevalere sulla minoranza mentre dovunque \u00ab\"il piccolissimo numero ha sempre condotto il grande\"\u00bb e per questo \u00e8 buon diritto dell'aristocrazia assumere la guida del paese.\nLa concezione progressista.\nUn'altra prospettiva, che nasce dalla stessa concezione della storia guidata dalla Provvidenza, \u00e8 quella che potremo definire liberale che vede nell'azione divina una volont\u00e0 diretta, nonostante tutto, al bene degli uomini escludendo che nei tempi nuovi ci sia una sorta di vendetta di Dio che voglia far espiare agli uomini la loro presunzione di creatori di storia. Una concezione progressiva quindi che \u00e8 presente in Italia nel pensiero politico di Gioberti con il progetto neoguelfo e nell'ideologia mazziniana.\n\u00c8 questa una visione dinamica della storia che troviamo in Saint Simon con la concezione di un nuovo cristianesimo per una nuova societ\u00e0 o in Lamennais (1782\u20131854) che fonda il cattolicesimo liberale ideologia che vede nel cattolicesimo una forza rigeneratrice della vita sociale e della storia degli uomini. Da posizioni reazionarie espresse contro la rivoluzione e le libert\u00e0 e dalla riaffermazione dell'autorit\u00e0 centrale della Chiesa su i vescovi, nell'opera \"Dei progressi della rivoluzione e della guerra contro la chiesa\" (1829) e nel giornale l'Avenir (1830) arriv\u00f2 a sostenere la separazione tra Chiesa e Stato dove la prima, abbandonando ogni alleanza e complicit\u00e0 con il potere politico, si rivolgeva direttamente ai popoli trasformando cos\u00ec la societ\u00e0 civile in una societ\u00e0 cristiana.\nDovette quindi scontrarsi con la reazione di papa Gregorio XVI che con l'enciclica Mirari vos (15 agosto 1832) condannava apertamente le posizioni del cattolici liberali e ogni loro idea di abolire il concordato.\nCon la pubblicazione delle Parole di un credente (1834) Lamennais approder\u00e0 a concezioni radicali dove il cristianesimo \u00e8 trasformato in pura dottrina sociale senza fondamento."}
{"id": "1418099", "revid": "1299641", "url": "https://it.wikipedia.org/wiki?curid=1418099", "title": "Nagaland", "text": "Il Nagaland (hindi: \u0928\u093e\u0917\u093e\u0932\u0948\u0902\u0921) \u00e8 uno Stato dell'India, localizzato nella zona nord-orientale del Paese. Confina a nord e ad ovest con l'Assam, a nord-est con l'Arunachal Pradesh, a sud con il Manipur e ad est con il Myanmar. Le citt\u00e0 principali sono Kohima, capitale amministrativa, e Dimapur, capitale economica nonch\u00e9 centro urbano pi\u00f9 popoloso. \u00c8 uno degli stati pi\u00f9 piccoli dell'Unione Indiana, con una superficie di 16.579\u00a0km\u00b2 e una popolazione di poco inferiore ai due milioni di abitanti.\nDeve il suo nome all'unione del termine \"Naga\", indicante collettivamente le trib\u00f9 di lingua tibeto-birmana che abitano la regione e parti degli stati confinanti, con il termine inglese \"land\".\nStoria.\nNon essendo le varie trib\u00f9 Naga dotate di una scrittura propria, non sono disponibili fonti storiografiche dirette fino al XIX secolo, quando la regione fu occupata dalla Birmania. La zona \u00e8 sempre stata abitata da popolazioni dedite principalmente all'agricoltura, organizzate secondo uno schema tribale, che intrattenevano rapporti di varia natura con le popolazioni confinanti.\nIl primo documento esterno citante l'esistenza dei Naga \u00e8 il Mah\u0101bh\u0101rata, celebre poema epico indiano, dove vengono citati, sovente ambiguamente, sia come appartenenti a trib\u00f9 orientali, che come semidivinit\u00e0, aventi l'aspetto di serpenti con caratteristiche antropomorfe.\nNel 1816, l'odierno Nagaland fu invaso dal Regno di Birmania, al quale rimase sottoposto fino al 1826, quando gli Inglesi, che avevano occupato il vicino Assam, cominciarono a penetrare i territori birmani nell'ambito delle guerre anglo-birmane. L'annessione del territorio corrispondente all'attuale Nagaland fu completata nel 1892 ed esso venne incorporato alla provincia del Bengala, sino all'abbandono dei possedimenti indiani da parte degli Inglesi nel 1947.\nIl 1\u00ba dicembre 1963, il Nagaland \u00e8 stato costituito come 16\u00ba Stato dell'Unione indiana.\nCultura e religioni.\nLe quattordici trib\u00f9 del Nagaland sono Angami Naga, Ao, Chakhesang, Chang, Khiamniungan, Konyak, Lotha, Phom, Pochury, Rengma, Sangtam, Sumi, Yimchungr\u00fc e Zeliang. Le tradizioni delle trib\u00f9 e dei clan giocano un ruolo molto importante.\nLa religione maggioritaria \u00e8 il Cristianesimo."}
{"id": "1418102", "revid": "22475", "url": "https://it.wikipedia.org/wiki?curid=1418102", "title": "Formula One", "text": ""}
{"id": "1418107", "revid": "81195", "url": "https://it.wikipedia.org/wiki?curid=1418107", "title": "Valter Cristofoletto", "text": ""}
{"id": "1418112", "revid": "767487", "url": "https://it.wikipedia.org/wiki?curid=1418112", "title": "Eulogio Mart\u00ednez", "text": "Carriera.\nClub.\nLa sua carriera inizia in Paraguay nell'Atl\u00e1ntida e poi nel Club Libertad. Nel 1956 pass\u00f2 al Barcellona con cui in tre stagioni vinse due campionati spagnoli, due coppe nazionali e una Coppa delle Fiere. Fu anche il primo calciatore della squadra a segnare il primo gol nel nuovo stadio Camp Nou il 24 settembre 1957 e a segnare sette gol in un match contro l'Atl\u00e9tico Madrid finito poi 8-1. Dopo il Barcellona vest\u00ec le maglie di Elche (1962-1964) e Atl\u00e9tico Madrid (1964-1965).\nNazionale.\nIn nazionale gioc\u00f2 sia per il (9 presenze e 4 gol), che con la (8 presenze e 6 gol), con cui partecip\u00f2 alla Coppa del Mondo 1962."}
{"id": "1418125", "revid": "827882", "url": "https://it.wikipedia.org/wiki?curid=1418125", "title": "Neroli", "text": "L'olio essenziale di neroli, o pi\u00f9 semplicemente neroli, \u00e8 un olio essenziale prodotto per distillazione dei fiori di arancio amaro. Il suo profumo somiglia a quello del bergamotto. \u00c8 usato in profumeria, liquoreria, pasticceria e, talvolta, per scopo farmaceutico.\nIl nome viene dalla duchessa Marie Anne de La Tr\u00e9moille sposata con Flavio Orsini di Bracciano, principe di Nerola, che nel XVII secolo incominci\u00f2 a diffonderlo nel Lazio in forma sia di essenza sia di acqua distillata, nota gi\u00e0 dal Medioevo come \"acqua nanfa\" e ottenuta a quei tempi per distillazione dei fiori freschi dell'arancio dolce e amaro, per profumare guanti e bagni.\nProduzione.\nI fiori vengono raccolti a mano a fine aprile inizio maggio e distillati tradizionalmente in acqua anzich\u00e9 a vapore, perch\u00e9 troppo fragili. La resa media \u00e8 pari allo 0,1%. Con i moderni sistemi a corrente di vapore si riesce tuttavia a salvaguardare l'integrit\u00e0 dei fiori e ottenere migliore qualit\u00e0 e maggiore quantit\u00e0 di essenza.\nNegli impieghi farmaceutici e di pasticceria si preferisce la produzione in acqua distillata. Per la liquoreria dolce \u00e8 invece importante nell'aroma la caratteristica nota di fiore d'arancio, sia esso in forma di olio essenziale o di acqua distillata.\nL'essenza distillata ha colore giallo pallido e manifesta una leggera fluorescenza. In seguito scurisce per esposizione alla luce, grazie all'indolo, fino ad assumere la tipica colorazione bruno-rossastra. La soluzione alcolica manifesta invece fluorescenza violetta.\n era uso aggiungere [dove?] piccole quantit\u00e0 di arancio e di bergamotto, anche saponificati, oppure fiori della qualit\u00e0 pi\u00f9 dolce, fruttini di arancio \"bigarade\", talvolta fiori di limone."}
{"id": "1418127", "revid": "429071", "url": "https://it.wikipedia.org/wiki?curid=1418127", "title": "Mario Sernagiotto", "text": "Carriera.\nHa legato gran parte della sua carriera al Catania, rimanendo a vivere in Sicilia. La figlia Brunella \u00e8 stata pallavolista in Serie A e calciatrice ."}
{"id": "1418134", "revid": "339392", "url": "https://it.wikipedia.org/wiki?curid=1418134", "title": "Andrej Dmitrievi\u010d Sakharov", "text": ""}
{"id": "1418135", "revid": "1372005", "url": "https://it.wikipedia.org/wiki?curid=1418135", "title": "Berardo Maggi", "text": " Capace di consolidare la propria autorit\u00e0 anche in ambito civile, fu poi riconosciuto come \"marchio, dux et comes\" di Brescia\",\" ossia marchese, duca e conte, come egli stesso si firma in una lettera del 1293 indirizzata al prete Giacomo di Niardo.\nBiografia.\nL'ascesa.\nRampollo della potente famiglia Maggi, suo padre fu Emanuele Maggi, podest\u00e0 nel 1242 a Genova, Piacenza e gi\u00e0 senatore a Roma, dove fu ucciso durante una rivolta popolare nel 1257. Il cronista medievale Giacomo Malvezzi, inoltre, descrisse Berardo come uomo estremamente erudito e degno di chiara memoria. Poco \u00e8 noto circa la formazione ed educazione del Maggi nei primi anni, anche se \u00e8 certamente falsa la cronaca, diffusa dal Cinquecento in poi, che lo vorrebbe aver pronunciato un'orazione contro Ezzelino III da Romano alla presenza di papa Innocenzo IV. Nel 1270, comunque, sia Berardo che il fratello Alberto figuravano tra i canonici della cattedrale, concessione elargita dall'allora vescovo di Brescia, Martino Arimanni, in memoria forse del sostegno fornitogli dalla famiglia Maggi per la sua nomina episcopale; l'elezione dell'Arimanni, infatti, era stata ostacolata sia da Oberto Fontana che dal conte Uberto Pallavicino. \nIl 21 settembre 1275, in seguito alla morte del predecessore Martino, il Maggi venne eletto vescovo di Brescia tramite una delega formata, \"\"per compromissum\",\" sia dal clero secolare sia da quello regolare: i membri della commissione erano sei, ossia un arciprete, un canonico della cattedrale, l'abate del monastero di San Faustino Maggiore, quello di San Pietro in Monte Ursino, oltre che i prevosti delle canoniche di San Pietro in Oliveto e di San Giovanni de Foris. Appena eletto, il Maggi si preoccup\u00f2 di consolidare il proprio potere e la propria autorit\u00e0 nell'ambito ecclesiastico bresciano, oltre che a riorganizzarne il patrimonio vescovile; dunque, almeno in un primo momento, non attu\u00f2 quella politica totalizzante che invece fu prerogativa, soprattutto nella seconda parte del suo mandato, del governo della citt\u00e0 di Brescia, sia da un punto di vista civile che religioso.\nLa contesa con Carlo I d'Angi\u00f2.\nLa sua elezione alla cattedra episcopale fu, con molta probabilit\u00e0, cosa poco gradita a Carlo I d'Angi\u00f2, divenuto signore di Brescia a partire dal 1270; il sovrano, infatti, temeva l'influenza della famiglia Maggi nel bresciano ed era a conoscenza delle non celate simpatie dei Maggi stessi nei confronti dei Visconti e della loro signoria. Il vescovo in data 3 novembre 1275 indirizz\u00f2 peraltro un'ingiunzione di pagamento a tale Guarnerio, allora arciprete della Pieve di Cemmo, oltre che a Giroldo di Breno affinch\u00e9, entro quindici giorni, saldassero il cospicuo debito aperto da circa due anni con l'episcopato. Tra il 1275 ed il 1279, inoltre, intervenne riorganizzando e rafforzando il patrimonio vescovile in varie zone della diocesi di Brescia, arrivando in qualche caso a scontrarsi anche con le organizzazioni degli Umiliati, con cui si ebbe un rappacificamento solo grazie al suo successore e nipote Federico Maggi. A quel tempo, in virt\u00f9 di una politica di consolidamento del potere, riconferm\u00f2 le investiture feudali nei comuni del bresciano recandosi egli stesso \"in loco;\" per esempio, and\u00f2 di persona a Manerba del Garda nel 1279, o, ancora prima, nelle cosiddette \"curtes\" vescovili di Bagnolo Mella e Gavardo al fine di rinsaldare con queste ultime un'alleanza duratura. Ancora, nel 1282 invest\u00ec sue due fratelli, Maffeo e Federico, di alcune tenute a Rudiano, gi\u00e0 appartenute alla famiglia Martinengo, e di esclusive sulle decime del territorio di Asola. Tutti questi provvedimenti vanno analizzati anche e soprattutto alla luce di alcune leggi e statuti, circa la riscossione delle decime, fatti approvare proprio da Carlo d'Angi\u00f2. Tali provvedimenti, in definitiva, si sarebbero poi rivelati svantaggiosi per l'episcopato e per il clero bresciano stesso.\nNe deriv\u00f2 poi una \"querelle\" legale che vide appunto contrapposti il vescovo e l'autorit\u00e0 temporale, quest'ultima rappresentata dagli organi del comune: si arriv\u00f2 ad un riavvicinamento solo nel 1281, quando fu stipulato un accordo di massima tra le parti. Tale accordo, tuttavia, fu una vera e propria sconfitta per il Maggi che\", de facto,\" vide prevalere il potere civile sulla propria autorit\u00e0: fu sancito infatti che, in materia di processi riguardo alle decime, gli ecclesiastici fossero esclusi dal testimoniare e rappresentare l'autorit\u00e0 della chiesa; dunque la facolt\u00e0 di amministrare le decime stesse divenne prerogativa unicamente delle autorit\u00e0 comunali. Venne inoltre stabilito che, alla luce dei provvedimenti presi fino a quel momento, fosse impossibile per il vescovo presentare ricorso. L'unica possibilit\u00e0 di opposizione consisteva in una poco efficace ed umiliante \"supplicatio\", che avrebbe forse potuto far riesaminare il caso. In una situazione cos\u00ec spinosa il Maggi ebbe modo di dimostrare le proprie abilit\u00e0 diplomatiche ed il proprio acume, tanto che arriv\u00f2 a dichiarare che fosse disposto a fare:\nIl consolidamento del potere.\nDal 1282 in poi, con la caduta del dominio degli Angioini a Brescia, il vescovo pot\u00e9 finalmente consolidare la prominenza della sua figura in questioni sia di natura civile che religiosa; la sua autorit\u00e0 si faceva, dunque, sempre pi\u00f9 forte e perci\u00f2 simile a quella di un vero e proprio signore della citt\u00e0; nel corso del 1283, comunque, ebbe risoluzione definitiva la disputa sulle decime, che nel suo complesso tuttavia si era sempre mantenuta \"entro livelli di reciproca tolleranza\": in quell'anno, infatti, furono rimosse le norme giuridiche \"\"contra libertatem ecclesie\".\" \nDa questa bega legale la figura del Maggi consolid\u00f2, in conclusione, il gi\u00e0 non poco prestigio di cui godeva: anzi essa accrebbe in autorit\u00e0 e, a riprova delle sue capacit\u00e0 diplomatiche, fu incaricato da Martino IV, nel 1283, di rappresentare l'autorit\u00e0 ecclesiastica presso il comune di Como. \u00c8 proprio in questo periodo che il vescovo avvi\u00f2 una politica di ammodernamento e rinnovamento delle strutture ed istituzioni ecclesiastiche, favorendo nella citt\u00e0 di Brescia un certo fervore dal punto di vista edilizio ed architettonico: nel 1285 si impose per eliminare la prostituzione alle pendici del castello di Brescia, per poi fare reintegrare il decoro nella chiesa di Santo Stefano in Arce; il Malvezzi annota nelle proprie cronache anche la costruzione di una piazza per il popolo, in corrispondenza della chiesa di San Giovanni Evangelista. Inoltre fece deviare il corso del Mella in due arterie che attraversassero la citt\u00e0: uno dei corsi d'acqua si rivel\u00f2 estremamente utile per la lavorazione della lana, mentre l'altro forn\u00ec supporto per la coltivazione dei campi. Ancora, potenzi\u00f2 il numero dei canonici della cattedrale e rettific\u00f2 la gestione delle prebende e della loro riscossione. Si adoper\u00f2 poi per favorire l'integrazione degli Eremitani nella citt\u00e0, soprattutto tramite la costruzione, nel 1286, della chiesa di San Barnaba e di un convento annesso a quest'ultima. Si prodig\u00f2 anche per organizzare un sinodo diocesano, nel 1291, con lo scopo sia di rafforzare la disciplina ecclesiastica che di confermare l'operato dei precedenti vescovi; rafforz\u00f2 poi i gi\u00e0 stretti legami con la famiglia Visconti partecipando ai due sinodi indetti da Ottone, del settembre 1287 e del novembre 1291, prevalendo in entrambi sul proprio rivale, il vescovo di Vercelli.\nIl primo Signore di Brescia.\nNello stesso periodo inoltre, proprio in seguito alla caduta del dominio angioino e ad una certa instabilit\u00e0 politica, erano in corso grandi ribellioni nella zona della Val Camonica, fomentate soprattutto dalla famiglia ghibellina dei Federici; la disputa fu poi risolta con l'intercessione di Matteo I Visconti, Signore di Milano, che riusc\u00ec a sanare i motivi del dissidio. Si manifest\u00f2 poi l'incapacit\u00e0 delle istituzioni ecclesiastiche di mediare, nel territorio della diocesi, tra le comunit\u00e0 religiose tra loro in conflitto: a questo punto il Maggi si erse a mediatore e, in prima persona, riusc\u00ec a trovare un accordo di comune giovamento tra i querelanti: un esempio \u00e8 la contesa tra il monastero di San Pietro in Monte a Serle e tra le comunit\u00e0 di Vallio Terme e Nuvolento, sia nel 1285-86 che nel 1294. Il Malvezzi ricorda efficacemente nelle proprie cronache l'operato del vescovo, indicando come egli, avendo unificato il territorio e consolidato la propria autorit\u00e0:Nel 1298, in data mercoled\u00ec 6 marzo, il Maggi divenne signore della citt\u00e0 di Brescia, assumendone il titolo di \"Principe\": la figura del vescovo si poneva dunque come anello di congiunzione tra le varie e numerose fazioni che si trovavano a contendere il potere; in realt\u00e0, il primo a proporre una reintegrazione della fazione precedentemente scacciata, ed una conseguente rappacificazione, fu il cavaliere Tebaldo Brusato, che poi, seguito dal consenso di tutti i presenti, propose appunto di proclamare il Maggi, per un quinquennio, signore della citt\u00e0.\nLa situazione sembrava avere raggiunto un momentaneo momento di pace; tuttavia, dopo poco tempo, il Maggi \"convocatis senioribus cognationis sue\" decise di scacciare dalla citt\u00e0 Tebaldo Brusato e tutti coloro che vi fossero affiliati. Il vescovo, infatti, sia temeva il prestigio ed il potere di cui il Brusato godeva, sia era venuto a conoscenza del supporto fornito da quest'ultimo ai Della Torre, nuovi signori di Milano, nello scacciare i Visconti dalla citt\u00e0. Il Brusato, assieme ai propri collaboratori, fu dunque scacciato da Brescia nel 1303.\nIl Maggi mor\u00ec, come riporta sempre il Malvezzi, il 6 ottobre 1308. Gli successe come vescovo di Brescia il nipote Federico e, come signore della citt\u00e0, il fratello Maffeo. Fu poi per volont\u00e0 di quest'ultimo che il corpo del fratello fosse tumulato in un elegante monumento funebre in marmo rosso di Verona, conservato nel Duomo vecchio, che riporta, raffigurati, gli episodi salienti della pace del 1298; esso, inoltre, reca incisa sulla cassa la seguente iscrizione:"}
{"id": "1418137", "revid": "716642", "url": "https://it.wikipedia.org/wiki?curid=1418137", "title": "Alo\u00edsio Pires Alves", "text": "Carriera.\nGioc\u00f2 dapprima nell'Internacional, per poi passare nel 1988 al di Johan Cruijff (con cui in due stagioni vinse la Coppa delle Coppe e la Coppa del Re). In seguito milit\u00f2 nelle fila del Porto, squadra a cui si trasfer\u00ec nella stagione 1990-1991 e con cui vinse per ben sette volte il Primeira Liga e quattro coppe del Portogallo. Vinse inoltre la medaglia d'argento ai giochi olimpici di Seul 1988."}
{"id": "1418138", "revid": "1870773", "url": "https://it.wikipedia.org/wiki?curid=1418138", "title": "Direttore del doppiaggio", "text": "Il direttore del doppiaggio ha il compito di coordinare e dirigere il doppiaggio di una produzione straniera oppure nazionale: documentario, fiction televisiva, film o videogioco. Le sue prerogative vanno dalla scelta delle voci, all'impostazione dell'interpretazione dei doppiatori fino al missaggio finale. Il suo ruolo si pu\u00f2 assimilare a quello di un regista per la parte vocale. Spesso \u00e8 attore e doppiatore egli stesso, ma non necessariamente. In molti casi \u00e8 anche autore dei dialoghi nella lingua di destinazione."}
{"id": "1418139", "revid": "200568", "url": "https://it.wikipedia.org/wiki?curid=1418139", "title": "Superbollo", "text": "Con il termine superbollo in Italia ci si riferisce ad una sovrattassa introdotta dal governo nel 1976 e rimasta in vigore fino al 1997 che consisteva in una consistente addizionale alla tassa di circolazione (bollo) per le autovetture e autoveicoli per il trasporto promiscuo di persone a motore diesel. L'incidenza della tassa fu tale che comport\u00f2 conseguenze nel mercato auto, dove le motorizzazioni a benzina, non sottoposte al tributo, furono avvantaggiate nelle vendite.\nSovrattassa originale.\nL'importo della sovrattassa, secondo il decreto-legge dell'8 ottobre 1976 n. 691, consisteva in lire per ogni cavallo fiscale di \"potenza del motore\" (in realt\u00e0 la potenza fiscale era legata esclusivamente alla cilindrata); inoltre non poteva essere d'importo totale inferiore a lire ed era ridotta del 50% per le autovetture da noleggio di rimessa e per le autovetture che effettuavano servizio pubblico di piazza.\nLa sovrattassa fu ritoccata successivamente, fino a toccare valori di lire per cavallo fiscale nel 1987.\nAbolizione.\nQuando, nel 1997, il superbollo fu abolito, il mercato per i veicoli alimentati a gasolio cominci\u00f2 a ricrescere superando di gran lunga le vendite di modelli alimentati a benzina.\nIl \"superbollo\" caus\u00f2 direttamente, in congiunzione con l'aumento del costo del gasolio alla pompa, l'uscita di scena di intere generazioni di automobili prodotte fino all'inizio degli anni ottanta e motorizzate con propulsori diesel.\nAddizionale.\nNel 2011 tuttavia fu introdotta un'addizionale erariale sulla tassa automobilistica pari a 10,00 \u20ac per ogni chilowatt di potenza del veicolo superiore a 225 kW.\nA partire dal 2012 tale addizionale \u00e8 stata modificata, abbassando la soglia della potenza, interessando cos\u00ec i veicoli di potenza superiore ai 185 kW, aumentando inoltre l'addizionale a 20,00 \u20ac per ogni kW oltre la soglia."}
{"id": "1418141", "revid": "1543377", "url": "https://it.wikipedia.org/wiki?curid=1418141", "title": "Francia d'oltremare", "text": "La Francia d'oltremare comprende i territori della Francia distanti dalla Francia metropolitana situata nel continente europeo. Parliamo anche di DROM-COM (dipartimenti e regioni e collettivit\u00e0 d'oltremare) o DOM-TOM (dipartimenti e territori d'oltremare).\nResti dell'Impero coloniale francese (XVI-XX secolo), questi territori si trovano in America, Oceania, Oceano Indiano e Antartide e sono soggetti a regimi amministrativi e legali molto diversi tra loro.\nCon una superficie di (o compresa Terra Adelia) e una popolazione di oltre 2,8 milioni di abitanti nel 2019, i territori d'oltremare rappresentano il 17,9% del territorio terrestre e il 4% della popolazione della Francia.\nStatus.\nA livello amministrativo la Francia d'Oltremare \u00e8 composta da:\nEvoluzione.\nLa revisione del 28 marzo 2003 della Costituzione francese e la legge del 21 febbraio 2007 hanno apportato alcune modifiche:\nLista.\nI territori francesi d'oltremare si dividono nei dipartimenti e collettivit\u00e0 abitative in maniera permanente e terre d'oltremare disabitate.\nI territori francesi d'oltremare abitati sono 11; le Terre Australi e Antartiche sono presenti per alcuni periodi tecnici, invece Clipperton \u00e8 completamente disabitata.\nStoria.\nLa Francia d'oltremare designa innanzitutto i territori dell'ex impero coloniale francese.\nLe isole francesi delle Antille, la Guyana francese, Riunione e Saint Pierre e Miquelon fanno parte del primo impero coloniale francese. Durante il diciannovesimo secolo, il Regno di Francia colonizz\u00f2 nuovi territori in Africa, nel sud-est asiatico e in Oceania. All'interno di questo secondo impero coloniale, esistono vari statuti: dipartimenti dell'Algeria, colonia, protettorato, a cui si aggiungono i mandati ricevuti dalla Societ\u00e0 delle Nazioni, principalmente nel Vicino Oriente. In alcuni ex possedimenti (Antille francesi e Riunione), gli abitanti hanno automaticamente accesso alla cittadinanza francese mentre altrove la sua acquisizione \u00e8 difficile e gli abitanti soggetti alla legge dell'indig\u00e9nat.\nDal 1920, Jean Ralaimongo (nazionalista malgascio, esponente di spicco del movimento nazionale malgascio \"Vy Vato Sakelika\" (VVS, \"ferro, pietra, contatti\"), presidente della Lega francese per l'adesione dei nativi del Madagascar ai diritti dei cittadini francesi, e volontario durante la prima guerra mondiale) \u00e8 il primo a rivendicare lo status di dipartimento d'oltremare, ha guidato la campagna a favore della parit\u00e0 di diritti per il Madagascar, voleva vedere il Madagascar diventare parte a tutti gli effetti della Francia e vide la naturalizzazione dei suoi concittadini come un percorso progressivo da seguire. Rivendicare \"dipartimento francese del Madagascar\" e per tutta la cittadinanza francese malgascia allo stesso modo di qualsiasi persona nata sul territorio nazionale.\nAlla fine della seconda guerra mondiale (durante la quale il controllo dei possedimenti francesi d'oltremare ebbe un ruolo importante), lo stato dell'impero coloniale francese cambi\u00f2 prima che finisse per scomparire. La legge di dipartimentalizzazione del marzo 1946 trasform\u00f2 in dipartimenti francesi le colonie di Guadalupa, Martinica, Riunione e Guyana francese e furono da allora applicate le leggi e i decreti gi\u00e0 in vigore nella Francia metropolitana.\nLa Costituzione della Quarta Repubblica del dicembre 1946 crea l'Unione francese. Le colonie diventano territori d'oltremare e fanno parte della metropoli e dei dipartimenti d'oltremare (Algeria, Guadalupa, Martinica, Riunione, Guyana francese) della Repubblica francese mentre i protettorati diventano Stati associati (molti dei quali diventano indipendenti). Con la Quinta Repubblica viene creata nel 1958 la Comunit\u00e0 francese, ma dura solo fino al 1961. Quando la Costituzione viene messa in atto, l'articolo 76 offre a ogni TOM la scelta:\nIl Gabon scelse di diventare un dipartimento d'oltremare, ma venne dissuaso da De Gaulle e dal suo ministro per l'Oltremare, Bernard Cornut-Gentille. La maggior parte dei territori divenne Stati membri della Comunit\u00e0 prima di diventare finalmente indipendente nel 1960. Alcuni scelsero di mantenere lo status di territorio d'oltremare: Nuova Caledonia, Polinesia francese, Terre australi e antartiche francesi, Saint Pierre e Miquelon, la Costa francese dei somali e le Comore. A seguito di un referendum nel 1959, Wallis e Futuna scelsero di porre fine al protettorato e divennero territorio d'oltremare nel 1961. A seguito di un referendum, le Comore divennero indipendenti nel 1975, tranne l'isola di Mayotte, che vot\u00f2 per rimanere francese. La costa somala, ribattezzata Territorio francese degli Afar e degli Issa, divenne indipendente nel 1977.\nLa legge del 24 dicembre 1976 rende Mayotte una \"collettivit\u00e0 territoriale all'interno della Repubblica francese\".\nSaint Pierre e Miquelon divenne un dipartimento d'oltremare nel 1976, poi fu trasformato in una collettivit\u00e0 a statuto particolare da una legge dell'11 giugno 1985.\nNegli anni '80, la Nuova Caledonia conobbe violenti disordini che culminarono nella presa degli ostaggi di Ouv\u00e9a da parte di 33 uomini del FLNKS. Gli accordi di Matignon del 1988, convalidati dal referendum, portano pace: la Nuova Caledonia \u00e8 divisa in province dotate di importanti poteri e deve essere organizzato un referendum di autodeterminazione. Gli accordi di Numea posticipano la data del referendum e la Nuova Caledonia diventa una collettivit\u00e0 con uno status speciale regolato da specifiche disposizioni della Costituzione. La legge organica relativa alla Nuova Caledonia del 1999 organizza le istituzioni della collettivit\u00e0 e le consente di adottare le cosiddette \"loi du pays\" con valore quasi legislativo.\nNel 2001 Mayotte diventa una \"collettivit\u00e0 dipartimentale\".\nLa revisione costituzionale del 28 marzo 2003 abolisce il concetto di territorio d'oltremare e crea due categorie legali per la Francia d'oltremare, oltre allo status specifico della Nuova Caledonia.\nQuesta riforma costituzionale, cos\u00ec come il regime legislativo e l'organizzazione delle Terre australi e antartiche francesi, \u00e8 fissato dalla legge.\nNel 2004, la Polinesia francese ricevette un nuovo statuto in sostituzione di quello della TOM nel 1996. Qualific\u00f2 la Polinesia francese come \"Paese d'oltremare all'interno della Repubblica\" governato dall'articolo 74 della Costituzione e gli consente di adottare \"loi du pays\" con valore di regolamenti.\nNel 2007, i comuni di Saint-Barth\u00e9lemy e Saint-Martin sono stati staccati dal dipartimento e regione della Guadalupa per formare due nuove collettivit\u00e0 d'oltremare. Lo statuto di Mayotte e Saint Pierre e Miquelon \u00e8 stato incluso in quelle delle Collettivit\u00e0 d'oltremare.\nNel 2009, gli elettori di Mayotte hanno scelto per referendum di diventare una DROM disciplinata dall'articolo 73. Nel 2011 \u00e8 stata creata un'unica autorit\u00e0 locale che esercita i poteri di un dipartimento e una regione d'oltremare con il nome di \"Dipartimento di Mayotte\".\nNel 2010, la Guyana francese e la Martinica hanno rifiutato con il referendum di diventare collettivit\u00e0 d'oltremare (COM) ma hanno accettato la creazione di collettivit\u00e0 territoriali uniche che raggruppano regione e dipartimento, ma sono ancora soggette all'articolo 73 della Costituzione.\nI territori francesi d'oltremare sono caratterizzati da una notevole distanza dalla Francia metropolitana: le Antille francesi sono quindi da Parigi, la Polinesia francese a , la Nuova Caledonia a . A ci\u00f2 si pu\u00f2 aggiungere una distanza dai partner economici pi\u00f9 vicini (ad esempio Papeete \u00e8 dall'Australia).\nGeografia.\nI territori della Francia d'oltremare sono caratterizzati dalla loro insularit\u00e0, ad eccezione della Guyana francese. Tuttavia, quest'ultimo \u00e8 isolato dal resto del Sud America dato che si trova tra l'Oceano Atlantico e l'Amazzonia.\nQuesti fattori consentono tuttavia alla Francia di avere una zona economica esclusiva (ZEE) di oltre 11 milioni di km\u00b2, la seconda al mondo dopo quella degli Stati Uniti. Inoltre, dal 2015, ulteriori di piattaforma continentale possono essere sfruttati esclusivamente dalla Francia nell'estensione della ZEE di diverse aree ultra-marine, ma non sono inclusi nella ZEE (nessun diritto esclusivo di sfruttamento delle risorse biologiche marine, come la pesca, ecc.).\nAd eccezione delle Terre australi e antartiche francesi e di Saint Pierre e Miquelon, situate in zone a clima freddo, i territori d'oltremare si trovano in zone climatiche tropicali o equatoriali e sono soggetti a rischi naturali che possono essere significativi (cicloni, terremoti, vulcanismo)."}
{"id": "1418152", "revid": "125282476", "url": "https://it.wikipedia.org/wiki?curid=1418152", "title": "Laura Esposto", "text": "Biografia.\nSi trasferisce a Milano nel 2002 dove inizia a lavorare come modella per l'agenzia \"Fashion Model\". Nel 2003 e nel 2004 Laura continua la sua carriera di modella a Los Angeles dove \u00e8 testimonial nello Spot per \"Carl' Jr\" realizzato in Messico e protagonista di un altro spot per gli \"Mtv European Music Awards\" assieme ad altre due modelle e al famoso rapper Xzibit. Nell'estate del 2007 si trasferisce a Londra dove conduce il programma \"Football Italiano\" su Five, emittente in chiaro visibile in tutta l'Inghilterra e l'Irlanda durante la stagione calcistica 2007/2008. \nA marzo del 2008 conduce la serata di Gala della \"Dolce Vita\" a Londra, il \"Dolce Tribute Award\" dove viene premiato, tra gli altri, Marcello Lippi. \nNell'estate del 2008 rientra nuovamente in Italia dove conduce \"Tutti i gol minuto per minuto\" per 3 TV - stagione calcistica 2008/2009 assieme a Ivan Zazzaroni e Giovanni Galli e il TgFai, una rubrica di approfondimento sul mondo dei trasporti per Canale Italia.\nNel marzo del 2009 Laura viene inserita in una prestigiosa classifica del \"The Sun\", la \"Top 10 Tv Sport Babes\" (le ragazze delle tv sportive), ove si aggiudica la posizione numero 5. Durante la stagione calcistica 2009/2010 affianca Gene Gnocchi come \"Regina del Jet Set Calcistico Internazionale\" nell'irriverente programma domenicale sul campionato \"Gnok Calcio Show\" in diretta su Sky Sport.\nIl 28 maggio 2010 conduce l'evento di presentazione dell'Italia per l'assegnazione dell'Europeo 2016, davanti al comitato esecutivo dell'UEFA e alla stampa a Ginevra. \nDal luglio 2010 \u00e8 giornalista pubblicista lavora anche per Milan TV.\nIl 9 gennaio 2011 ha partecipato come Special Guest al programma \"Super sunday Plus\" su Fox Soccer Channel USA - sezione di Fox Sports a Los Angeles per dare il suo punto di vista sulla Serie A. \nDurante la stagione calcistica 2010/2011 conduce \"Studio1Stadio\", un magazine calcistico di approfondimento curato da Gianfranco Teotino in diretta su Studio1 sul Digitale Terrestre. Collabora con TalkSPORT Radio che trasmette da Londra, dando il suo punto di vista sulla Serie A con collegamenti in diretta. \nDal 13 ottobre 2012 conduce con Massimo Caputi \"B Live\", la trasmissione dedicata alla serie B su Serie B TV, nuova piattaforma lanciata dalla Lega Serie B su Europa7 HD. Dal maggio 2017 lavora a Sportitalia."}
{"id": "1418157", "revid": "1632387", "url": "https://it.wikipedia.org/wiki?curid=1418157", "title": "Drone doom metal", "text": "Il drone doom metal, chiamato anche drone metal, \u00e8 un sottogenere del doom metal riconducibile alla commistione delle classiche sonorit\u00e0 doom con elementi di musica ambient, minimalista e noise.\nIl genere.\nOrigini.\nIl termine \"drone metal\" \u00e8 direttamente correlato alla tipologia di sound che caratterizza questo sottogenere, difatti, l'accezione \"\"droning sound\" (in italiano \"suono ronzante\") o pi\u00f9 semplicemente \"drone\"\" (\"ronzio\", \"vibrazione\"), rende a pieno la peculiarit\u00e0, certamente sperimentale ed ai limiti della musicalit\u00e0, che tale stile esprime. Il termine \"drone\" pu\u00f2 altres\u00ec riferirsi al Bordone, ossia, all'effetto armonico o monofonico di accompagnamento in cui una nota o un accordo sono suonati in modo continuo per buona parte o per l'intera composizione.\nLa paternit\u00e0 di questa forma musicale \u00e8 da molti attribuita agli Earth , band che ha saputo unire i classici stilemi di origine \"sabbatiana\" alla musica ambient, bench\u00e9 il suo sviluppo e successo (se di successo si pu\u00f2 parlare, visto che il drone doom resta un genere di nicchia e relativamente underground) sia generalmente ricondotto ai Sunn O))) che dal 1995 ad oggi hanno permesso l'affermarsi del genere.\nCaratteristiche.\nLa voce, se presente, \u00e8 solitamente affidata ad uno screamer; i testi sono negativi, oppressivi e riferiti a tematiche astratte. Le sonorit\u00e0 sono basse, plumbee e decadenti; la parte ritmica \u00e8 quasi totalmente assente ed \u00e8 peculiare il costante utilizzo di \"loop\" e di sonorit\u00e0 ridondanti ed atmosferiche, volte a creare un'atmosfera sognante ma, allo stesso tempo, distorta, plumbea ed ossessiva (caratteristiche condivise anche con il funeral doom metal).\nAltra peculiarit\u00e0 condivisa con il funeral \u00e8 la lunghezza dei brani, brani che sorpassano a volte la mezz'ora e che spesso vanno a formare album costituiti da una sola traccia (per esempio \"Sun Baked Snow Cave\", nata dalla collaborazione fra Merzbow ed i Boris, della durata complessiva di oltre 62 minuti)."}
{"id": "1418159", "revid": "110157", "url": "https://it.wikipedia.org/wiki?curid=1418159", "title": "Coppa Piano Karl Rappan 1963-1964", "text": "La Coppa Piano Karl Rappan 1963-1964, detta anche International Football Cup 1963-1964, \u00e8 stata la terza edizione di questa competizione gestita dalla \"SFP\", la societ\u00e0 di scommesse svizzera.\nLa vittoria finale \u00e8 stata appannaggio dello , al suo secondo titolo.\nSquadre partecipanti.\nLa fase a gironi del torneo era composta da dodici gruppi di quattro squadre ciascuno, dove solo la prima classificata si qualificava al turno successivo. I gruppi divisi geograficamente come \"A\", per il Belgio, la Francia, l'Italia e la Svizzera; \"B\" per l'Austria, i Paesi Bassi, la Svezia e la Germania Ovest; e \"C\" per la Cecoslovacchia, Germania Est, Polonia e Jugoslavia.\nRispetto alla edizione precedente non partecipano le squadra della Ungheria, rientrano le squadre di Austria, Germania Est, Polonia e Svezia. Partecipano per la prima volta le squadre del Belgio.\nRisultati.\nFase a gironi.\nDate: 23 giugno (1\u00aa giornata), 30 giugno (2\u00aa giornata), 7 luglio (3\u00aa giornata), 14 luglio (4\u00aa giornata), 21 luglio (5\u00aa giornata) e 28 luglio 1963 (6\u00aa giornata).\nPrimo turno.\nDal 9 ottobre al 30 novembre 1963. Rapid-Standard \u00e8 stata disputata il 4 marzo 1964.\n ed , le sconfitte con lo \"score\" migliore, vengono ripescate per il turno successivo.\nQuarti di finale.\nDall'11 marzo al 14 aprile 1964.\nSemifinali.\nDal 22 aprile al 9 maggio 1964."}
{"id": "1418160", "revid": "458786", "url": "https://it.wikipedia.org/wiki?curid=1418160", "title": "Horacio Casar\u00edn", "text": "Fu uno dei pi\u00f9 famosi attaccanti in attivit\u00e0 in Messico fra il 1940 e il 1950, ed \u00e8 attualmente il miglior marcatore messicano con 236 gol. Nel suo paese gioc\u00f2 nel Necaxa dove debutt\u00f2 da professionista il 9 febbraio 1936, nel Atlante, Club Am\u00e9rica, e nel in Spagna. Con la nazionale messicana gioco i mondiali del 1950."}
{"id": "1418163", "revid": "124389693", "url": "https://it.wikipedia.org/wiki?curid=1418163", "title": "Circuito combinatorio", "text": "Un circuito combinatorio (o anche rete combinatoria) \u00e8 un circuito il cui funzionamento riguarda solo la relazione ingresso-uscita. Tale relazione \u00e8 descritta da una funzione logica. \nCaratteri generali.\nI circuiti combinatori in particolare sono quelli in cui gli ingressi e le uscite possono assumere solo due stati corrispondenti ai livelli alto o basso, e le uscite sono funzione unicamente degli ingressi. Per tale motivo sono anche chiamati circuiti senza memoria: le uscite in ogni istante sono funzione esclusivamente dei valori degli ingressi in quello stesso istante. Nei circuiti combinatori una funzione logica degli ingressi si realizza attraverso componenti capaci di assumere uno dei due stati di tensione: il livello alto e il livello basso, indicati rispettivamente con \"h\" e \"l\". \nIn un circuito combinatorio si pu\u00f2 lavorare in logica positiva, cio\u00e8 la convenzione secondo la quale il valore logico 1 viene associato al livello alto e di conseguenza il valore logico 0 viene associato al livello basso. In alternativa si pu\u00f2 lavorare in logica negativa, secondo la convenzione che al valore logico 1 si associa al livello di tensione basso e di conseguenza il valore logico 0 si associa al livello di tensione alto. Le reti logiche combinatorie sono quelle reti in cui lo stato d'uscita viene a dipendere solo dallo stato degli ingressi propri presenti in quell'istante.\nAnalisi e sintesi.\nSi pone il problema di ottimizzare i circuiti combinatori. I criteri di ottimizzazione possono essere diversi a seconda dei problemi: per esempio, ottimizzazione dei costi, della funzionalit\u00e0 o della velocit\u00e0; nella maggior parte dei casi si cerca una via ponderata per tutte queste esigenze. In particolare il costo di un circuito logico \u00e8 caratterizzato dal numero di porte logiche utilizzate e dalla profondit\u00e0, cio\u00e8 dalla lunghezza del percorso tra l'input e l'output, che tiene conto dei ritardi temporali e dal numero di ingressi.\nIn questo contesto la sintesi di un circuito combinatorio o rete combinatoria \u00e8 l'individuazione, una volta assegnata la specifica funzionale del circuito, del sistema digitale e delle interconnessioni che realizzano tale specifica. Per analisi di un circuito combinatorio si intende l'individuazione delle relazioni causa-effetto tra i segnali di ingresso, cio\u00e8 le variabili booleane in ingresso, e le uscite del circuito. Per svolgere questi compiti si utilizza l'algebra di Boole.\nIn generale una rete logica combinatoria viene progettata partendo da una descrizione funzionale della rete logica, cio\u00e8 di quello che deve fare. A partire dall'algebra di Boole, si rappresenta la rete logica con una funzione logica, una tabella della verit\u00e0 o con una mappa di Karnaugh. Poi entra in gioco la riduzione della funzione in \"forma minima\", per ottimizzare la rete logica e infine si passa alla realizzazione effettiva circuitale. \nIn realt\u00e0, la progettazione \u00e8 praticamente un problema di sintesi, ma nel quale, poi si deve verificare la correttezza del segnale, in quanto corrispondente alle specifiche.\nCircuito porta.\nSi chiama circuito porta il circuito elementare che possiede \"n\" ingressi ed un'unica uscita, il cui valore logico di uscita \u00e8 1 oppure 0 a seconda della descrizione logica degli operatori logici: AND, OR, NOT, NOR, NAND, e cos\u00ec via.\nPer ogni tipo di circuiti si pone il problema dell'analisi, cio\u00e8 della descrizione del funzionamento del circuito nota la sua configurazione, e della sintesi, cio\u00e8 della progettazione del circuito che realizza una certa funzione logica."}
{"id": "1418169", "revid": "287204", "url": "https://it.wikipedia.org/wiki?curid=1418169", "title": "Pedro Rodriguez", "text": ""}
{"id": "1418174", "revid": "287204", "url": "https://it.wikipedia.org/wiki?curid=1418174", "title": "Ricardo Rodriguez", "text": ""}
{"id": "1418176", "revid": "17654", "url": "https://it.wikipedia.org/wiki?curid=1418176", "title": "Canto a tenores", "text": ""}
{"id": "1418177", "revid": "23", "url": "https://it.wikipedia.org/wiki?curid=1418177", "title": "Ncss", "text": ""}
{"id": "1418178", "revid": "287204", "url": "https://it.wikipedia.org/wiki?curid=1418178", "title": "Al-A'sha", "text": "Biografia.\nNacque forse a Manf\u016b\u1e25a, in Arabia, prima del 570 e mor\u00ec nel 629. Apparteneva alla trib\u00f9 dei B. Tha\u02bflaba mentre sua madre era della trib\u00f9 di B. \u1e0cubay\u02bfa, nella regione sud-occidentale del regno lakhmide di al-\u1e24\u012bra.\nIstruito all'arte poetica dallo zio materno al-Musayyab ibn \u02bfAlas, al-A\u02bfsh\u0101 effettu\u00f2 un gran numero di viaggi, nel Najd, in Yemen, in Oman, a Gerusalemme, in Siria, in Etiopia e in Persia, tanto da essere annoverato fra i \"poeti itineranti\". \nDi religione cristiana ma non per questo diverso per sentimenti e passione dai suoi coetanei pagani, si diceva che avesse un \"jinn\" di nome Mis\u1e25al che gli ispirava i versi, d'altronde secondo una diffusa credenza dei tempi.\nIn un'occasione fu grazie a lui che si salv\u00f2 in una situazione gravida di rischi che si trov\u00f2 a fronteggiare nella fiera-mercato araba di \u02bfUk\u0101\u1e93 dove egli usava recarsi ogni anno.\nSempre a \u02bfUk\u0101\u1e93 divenne noto un suo componimento recitato in favore di un arabo che, sperando di ingraziarsi il poeta e di fargli sposare almeno una delle figlie, aveva l'anno precedente immolato un dromedario perch\u00e9 l'ospite potesse banchettare lautamente, contraendo un debito di gratitudine che l'ospitante sperava lo potesse beneficare.\nGrande era stata la delusione dell'uomo che aveva visto andar via il poeta senza che questi nulla facesse e nulla dicesse. Tuttavia l'anno successivo, a \u02bfUk\u0101\u1e93, al-A\u02bfsh\u0101 declam\u00f2 un componimento in cui si tessevano grandi lodi, non tanto per le figlie di chi l'aveva ospitato tanto generosamente, quanto per il padre, la cui generosit\u00e0 era virt\u00f9 particolarmente ammirata dagli Arabi, tanto da essere inclusa nell'insieme delle virt\u00f9 denominato \"muruwwa\".\nIl \"Kit\u0101b al-agh\u0101n\u012b\" ci informa che l'uomo pot\u00e9 - grazie alla fama procacciatasi - sposare presto le figlie a importanti Arabi della zona.\nLa sua ode pi\u00f9 bella \u00e8 forse, a detta di Gabrieli, quella pronunciata per esaltare il grande senso dell'onore, anche a costo di pagare un amaro prezzo, del signore ebreo di Taym\u0101\u02be, Samaw\u02beal b. \u02bf\u0100diy\u0101\u02be, che non volle mancare alla parola data di custodire le preziose cotte di maglia affidategli da Imru l-Qays, malgrado la minaccia (attuata) dal filarca ghassanide al-\u1e24\u0101rith b. Jabala, portatosi sotto il suo castello di \u02bfAblaq, di uccidere un suo figlio sotto i suoi occhi qualora Samaw\u02beal non si fosse piegato alla sua volont\u00e0 depredatoria.\nVerso la fine della sua vita si immagina che al-A\u02bfsh\u0101 subisse il fascino di Maometto e che fosse intenzionato a convertirsi ma il nemico del Profeta dell'Islam, Ab\u016b Sufy\u0101n lo avrebbe dissuaso da un simile passo."}
{"id": "1418183", "revid": "6923", "url": "https://it.wikipedia.org/wiki?curid=1418183", "title": "Arundinoideae", "text": "Le Arundinoidee (Arundinoideae) sono una piccola sottofamiglia delle Poacee (o Graminacee), comprendente una dozzina di generi e una trentina di specie dei climi temperati e tropicali.\nSi tratta di \"piante C3\". Le Arundinoideae un tempo comprendeva molte pi\u00f9 specie di quelle attuali (pi\u00f9 do 700), ma molte di queste son state riclassificate e spostate in altre sottofamiglie a seguito di studi filogenetici."}
{"id": "1418201", "revid": "1784492", "url": "https://it.wikipedia.org/wiki?curid=1418201", "title": "Vedran \u0106orluka", "text": "Biografia.\n\u00c8 nato a Derventa il 5 febbraio 1986 in Bosnia-Erzegovina, all'et\u00e0 di 6 anni, durante la guerra di Jugoslavia, si trasfer\u00ec con la famiglia a Zagabria.\nDue anni pi\u00f9 tardi inizi\u00f2 a dedicarsi al calcio. All'et\u00e0 di 10 anni, durante una partita di calcio, gli venne dato il soprannome \"\u010carli\" dal padre di un suo compagno di squadra, questo soprannome gli \u00e8 rimasto tutt'ora.\nDa molti nel corso degli anni gli \u00e8 stato attribuito il fascino, nel 2016 dal quotidiano croato Ve\u010dernji list fu inserito tra i 10 calciatori pi\u00f9 belli degli Europei di Francia 2016.\nDal 2012 ha una relazione con Franka Bateli\u0107, dopo essersi laureato vicecampione del mondo, il 21 luglio 2018 si sono legati in matrimonio sposandosi nella cittadina istriana di Bale.\nCaratteristiche tecniche.\nAgisce frequentemente come terzino destro, tuttavia egli predilige la posizione di difensore centrale, si dimostra abile soprattutto nel gioco aereo e caparbio in marcatura, pu\u00f2 all'occorrenza ricoprire tutti i ruoli della difesa.\nCarriera.\nGiocatore.\nClub.\n\u0106orluka nasce a Derventa, in Jugoslavia - oggi Bosnia ed Erzegovina - prima di trasferirsi giovanissimo a Zagabria, zona di nascita dei genitori. Ad 8 anni entra nel settore giovanile della squadra locale, la : viene inserito nella prima squadra nel 2003, ma, vista l'assenza di presenze nella stagione precedente, nel 2004 viene ceduto in prestito all', per comprendere bene le potenzialit\u00e0 del calciatore: la stagione termina con il secondo posto in campionato e con 4 gol in 27 presenze per \u0106orluka, che viene quindi richiamato alla Dinamo.\nTrascorre altre due stagioni in Croazia, prima di passare al , alla corte di Sven-G\u00f6ran Eriksson, firmando un contratto della durata di 5 anni. La somma sborsata dalla squadra inglese non \u00e8 stato ufficializzata, ma voci provenienti dalla Croazia hanno rivelato che l'importo s'aggirerebbe intorno alle 8 milioni di sterline. Nonostante una grande stagione col City, l'anno successivo viene venduto al per 15 milioni firmando un contratto quadriennale.\nNel gennaio 2012 \u00e8 mandato in prestito al \nIl 27 giugno 2012, il annuncia l'acquisto del giocatore dal per una cifra pari a 5.5 milioni di \u00a3. La firma arriva in relazione alla recente nomina di Slaven Bili\u0107, ex commissario tecnico della Nazionale croata, come allenatore della Lokomotiv. Corluka ha firmato un contratto triennale dopo aver completato con successo le visite mediche. Debutta con la nuova maglia il 20 luglio seguente nel match del campionato russo contro la neo promossa , terminata 3-2 per il Lokomotiv Mosca.\nIl 12 maggio 2021, dopo aver battuto in finale di Coppa di Russia il , solleva con la fascia da capitano al braccio il suo ultimo titolo con i \"\u017deleznodoro\u017eniki\". Quattro giorni dopo fa il suo discorso d'addio dal calcio giocato in occasione dell'ultima giornata di campionato vinta 1-0 contro l'.\nNazionale.\nDopo aver militato nell'Under-21, il 16 agosto 2006 esordisce in nazionale maggiore, nella partita vinta 2-0 contro l' a Livorno. \u0106orluka entra nella ripresa, convincendo in positivo grazie alla sua prestazione contro gli attaccanti italiani. Gioca da titolare e interamente tutte le partite di qualificazione ad Euro 2008. Ha giocato inoltre 4 partite all'europeo, uscendo con la sua nazionale ai quarti di finale contro la . Successivamente ha partecipato agli Europei 2012, ai Mondiali 2014, agli Europei 2016 e ai Mondiali 2018. In quest'ultima competizione raggiunge le 100 presenze subentrando al 94\u00ba minuto a Mario Mand\u017euki\u0107 nella sorprendente vittoria per 3-0 contro l'Argentina, e a fine competizione si laurea vice-campione del mondo. Il 10 agosto annuncia il suo ritiro dalla rappresentativa nazionale.\nAllenatore.\nAppesi gli scarpini al chiodo da pochi giorni, il 17 maggio 2021 viene ufficializzato nello staff tecnico della come assistente di Zlatko Dali\u0107 per la spedizione al .\nTornato da Euro 2020, il 6 luglio seguente fa il suo ritorno tra le file del , questa volta come vice allenatore di Marko Nikoli\u0107. Lascia l'incarico per motivi personali dopo soli 13 giorni.\nStatistiche.\nPresenze e reti nei club.\n\"Statistiche aggiornate al 8 marzo 2020.\""}
{"id": "1418206", "revid": "729019", "url": "https://it.wikipedia.org/wiki?curid=1418206", "title": "Stazione di Carmignano", "text": "La stazione di Carmignano \u00e8 una fermata ferroviaria dismessa posta sulla Ferrovia Leopolda, al servizio del comune omonimo.\nLa fermata era provvista soltanto di un doppio binario.\nStoria.\nLa stazione ha avuto una grande funzione logistica negli anni in cui era in funzione la polveriera NOBEL adiacente.\nSuccessivamente, \u00e8 caduta in lento declino, e negli ultimi tempi \u00e8 stata declassata a fermata fino alla dismissione avvenuta il 9 dicembre 2002.\nDal 1992 fino alla dismissione, \u00e8 stata l'unica fermata della ferrovia Leopolda situata nella appena istituita provincia di Prato."}
{"id": "1418222", "revid": "1870933", "url": "https://it.wikipedia.org/wiki?curid=1418222", "title": "Worlds Collide", "text": "Worlds Collide \u00e8 un album degli Apocalyptica pubblicato nel settembre 2007.\nContiene i brani \"Worlds Collide\", \"I Don't Care\" (featuring Adam Gontier), \"I'm Not Jesus\" (featuring Corey Taylor), \"Helden\" (featuring Till Lindemann), \"SOS (Anything but love)\" (featuring Cristina Scabbia) e \"Grace\" (composta da Mikko Sir\u00e9n e Tomoyasu Hotei).\n\u00c8 disponibile nella versione con CD e DVD e in quella con solo CD."}
{"id": "1418224", "revid": "125411330", "url": "https://it.wikipedia.org/wiki?curid=1418224", "title": "World Financial Center", "text": "Il World Financial Center di New York \u00e8 il secondo centro finanziario pi\u00f9 importante della metropoli. \u00c8 costituito da cinque edifici di media altezza (200 m circa) e si trova nella parte pi\u00f9 meridionale di Manhattan (Lower Manhattan), di fronte al World Trade Center. Il complesso si trova in West Street ed \u00e8 letteralmente situato al di sopra del fiume Hudson. \u00c8 sede di uffici di numerose compagnie, tra cui American Express, Dow Jones e Merrill Lynch. \u00c8 di propriet\u00e0 della Brookfield Properties ad eccezione degli uffici della American Express, i quali sono di propriet\u00e0 diretta della societ\u00e0 stessa.\nIl complesso.\nI palazzi che compongono il complesso vennero costruiti nella seconda met\u00e0 degli anni ottanta; furono danneggiati negli attentati dell'11 settembre 2001, che portarono alla distruzione dell'adiacente complesso del World Trade Center. \nIn particolare, il Two WFC e Three WFC riportarono i danni pi\u00f9 gravi, ma furono restaurati e riaperte al pubblico dopo qualche mese. \nInoltre, il complesso comprende anche il \"Winter Garden Atrium\" (lett. \"giardino d'inverno\"), anch'esso criticamente danneggiato dal crollo delle torri gemelle e sostanzialmente ricostruito e riaperto nel 2002.\nRecentemente lo storico nome del complesso \u00e8 cambiato in \"Brookfield Place\".\nCuriosit\u00e0.\nL'intero complesso sorge su un lembo di terra artificiale precedentemente occupato dalle acque. In alcuni scatti degli anni '70 e '80 del XX secolo \u00e8 possibile scorgere le torri gemelle del World Trade Center a pochi metri dalle rive del fiume Hudson dove adesso sorge il World Financial Center."}
{"id": "1418227", "revid": "486946", "url": "https://it.wikipedia.org/wiki?curid=1418227", "title": "Drone metal", "text": ""}
{"id": "1418248", "revid": "144796", "url": "https://it.wikipedia.org/wiki?curid=1418248", "title": "Franz Lothar von Sch\u00f6nborn", "text": "Biografia.\nFranz Lothar nacque a Steinheim am Main (oggi sobborgo di Hanau) nel 1655, figlio del conte Philipp Erwein von Sch\u00f6nborn e di sua moglie, Maria Ursula Greiffenclau von Vollrads. Era nipote di Johann Philipp von Sch\u00f6nborn, arcivescovo di Magonza dal 1647 al 1673, e pronipote di Georg Friedrich von Greiffenclau, arcivescovo di Magonza dal 1629 al 1629. Quest'ultimo era uno zio del ramo dei Sch\u00f6nborn-Buchheim che includeva anche Johann Philipp Franz, Friedrich Karl, Damian Hugo e Franz Georg.\nLa carriera ecclesiastica di Franz Lothar von Sch\u00f6nborn ebbe inizio nel 1665 quando venne nominato canonico a W\u00fcrzburg per poi ottenere anche i canonicati di Bamberga nel 1667 e Magonza nel 1689. In quest'ultima sede venne nominato coadiutore nel 1694.\nNel 1694 Franz Lothar venne eletto arcivescovo di Magonza su proposta dell'imperatore. Nel 1707 fu lo strumento della conversione della protestante Elisabetta Cristina di Brunswick-Wolfenb\u00fcttel al cattolicesimo, permettendone il matrimonio con l'allora arciduca Carlo d'Asburgo. Nel 1711 egli promosse l'elezione di Carlo VI d'Austria a imperatore del Sacro Romano Impero, e venne ringraziato da Carlo per la sua lealt\u00e0 con 100.000 gulden con i quali inizi\u00f2 la costruzione del Castello di Wei\u00dfenstein a Pommersfelden.\nNel 1710 Franz Lothar venne coinvolto in uno scontro con il capitolo della cattedrale dal momento che l'Arcivescovo desiderava porre un proprio nipote tra i suoi coadiutori, garantendogli il diritto di successione. Il capitolo, invece, propose Francesco Luigi del Palatinato-Neuburg e con il sostegno del papa impose questa nomina. Il regno di Franz Lothar tent\u00f2 di restaurare la potenza del principato arcivescovile. Dopo essere entrato in conflitto per la Guerra dei Nove anni e per la Guerra di successione spagnola, durante le quali l'arcivescovato venne completamente devastato, egli riform\u00f2 l'amministrazione, le tasse e le leggi, con l'intenzione di centralizzare lo stato. Per mantenere assicurato il suo ruolo di principe elettore, nel 1711 promosse la \"Capitulatio Cesarea\" di Carlo VI.\nFranz Lothar mor\u00ec a Magonza il 30 gennaio 1729. Spesso condannato dalla storia per aver tentato di arricchirsi attraverso lo sfruttamento dei beni del capitolo della cattedrale di Magonza, viene oggi invece ricordato come uno dei modelli di monarca ecclesiastico assolutista. Durante il suo regno, aument\u00f2 le tasse del capitolo della cattedrale e la priv\u00f2 di alcuni suoi diritti, ma ebbe anche il pregio nel 1726 di procedere alla costruzione di una nuova rete di acqua potabile a favore della citt\u00e0 di Magonza, realizzando una nuova grande fontana a commemorazione di questo evento nel nuovo quartiere di Bleichenviertel da lui fatto costruire. Egli elimin\u00f2 anche molte carenze nell'amministrazione statale, nel campo della giustizia e delle finanze, conducendo ad una snella centralizzazione dello stato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1418256", "revid": "6923", "url": "https://it.wikipedia.org/wiki?curid=1418256", "title": "Giuseppe Castiglione (gesuita)", "text": "Fu missionario in Cina dal 1715 alla morte (1766). Pittore alla corte imperiale di Pechino durante i regni di Kangxi, Yongzheng e Qianlong, cre\u00f2 uno stile originale di pittura che univa tecnica occidentale e orientale. I suoi capolavori sono conservati nei musei imperiali di Pechino e di Taipei.\nBiografia.\nGiuseppe Castiglione nacque nella parrocchia di San Marcellino a Milano; il suo certificato di battesimo \u00e8 conservato nell'archivio storico diocesano. Il 16 gennaio 1707 divenne gesuita entrando nel noviziato di Genova, dove sono ancora oggi conservate otto grandi tele a lui attribuite. Destinato alla missione cinese, per il fatto che l'imperatore di allora, Kangxi, richiedeva un pittore italiano di talento, si trasfer\u00ec in Portogallo nel 1710, a Coimbra, in attesa dell'imbarco per l'Asia. A Coimbra dipinse la cappella del noviziato, e fece due ritratti per i figli della regina di Portogallo, ora perduti.\nPartito da Lisbona nel 1714, dopo essersi fermato a Goa, Macao e Canton, nel 1715 arriv\u00f2 come missionario in Cina, pittore alla corte imperiale di Pechino. All'inizio, sotto l'imperatore Kangxi lavor\u00f2 in collaborazione con altri artisti, ma di quel tempo non sembra esserci pervenuta nessuna opera compiuta esclusivamente da Castiglione. Durante la sua permanenza in Cina, Castiglione assunse il nome di L\u00e1ng Sh\u00ecn\u00edng (, Pace del Mondo). \nKangxi mor\u00ec nel 1722 e il suo successore Yongzheng permise all'artista milanese di rimanere a corte come pittore.\nIl terzo imperatore sotto cui Castiglione lavor\u00f2 fu Qianlong, uomo di vedute aperte e grande amante di arte e cultura. Castiglione pass\u00f2 51 anni come pittore di corte dipingendo svariati soggetti. Cre\u00f2 un genere unico, fatto di una miscela di pittura europea e dell'estetica della migliore societ\u00e0 cinese del XVIII secolo. Particolarmente importanti sono i ritratti dell'imperatore e delle sue concubine, straordinariamente apprezzati a corte, e dei cavalli imperiali, soprattutto il lungo rotolo dei cento cavalli e il dipinto verticale degli otto cavalli, conservati nel museo del Palazzo di Taipei.\nLa sua fama e la sua grandezza come artista fecero s\u00ec che Qianlong affidasse a Castiglione la progettazione e il completamento delle fontane e delle decorazioni dei padiglioni in stile occidentale all'interno dei giardini del Vecchio Palazzo Estivo. Per questa grande costruzione, Castiglione riun\u00ec una squadra di artisti occidentali, tra cui l'architetto francese Michel Benoist, anch'egli gesuita, e insieme a questi lavor\u00f2 per la costruzione e il completamento di quei padiglioni che divennero un luogo favorito per i pomeriggi dell'imperatore e delle concubine. \u00c8 attribuita a Castiglione anche la realizzazione dei dodici bronzi che ornavano la fontana zodiacale di Yuanming Yuan, disegnata da Michel Benoist. Purtroppo gli interi padiglioni occidentali del Vecchio Palazzo Estivo vennero poi distrutti dalle truppe anglo-francesi nel 1860, per cui oggi sono visitabili solo le rovine.\nGiuseppe Castiglione mor\u00ec a Pechino il 17 luglio 1766. L'imperatore Qianlong, ormai suo grande amico e ammiratore, ordin\u00f2 che venissero svolti in suo onore i funerali imperiali, corrispondenti al suo alto rango di mandarino di seconda classe.\nRestituzione dei bronzi della fontana.\nIl governo cinese sta cercando di recuperare i beni saccheggiati durante le incursioni straniere che hanno portato alla devastazione del Vecchio Palazzo Estivo. Nel 2009 due delle teste di bronzo disegnate da Castiglione per il Vecchio Palazzo Estivo imperiale di Pechino sono andate all'asta a Parigi per 30 milioni di euro, asta vinta da un cinese, il signor Cai Mingchao, il quale per\u00f2 poi non ha pagato con la motivazione: \"questi oggetti appartengono alla Cina e devono tornare in Cina\". La famiglia Pinault ha poi comprato le teste di bronzo e le ha donate al governo cinese nel giugno 2013.\nTelevisione.\nNel 2005, fu il protagonista della serie televisiva cinese \"Palace Artist\", interpretata dall'attore canadese Mark Rowswell (famosissimo in Cina con il nome d'arte di Dashan) e trasmessa dalla China Central Television (CCTV), la principale emittente cinese.\nUn nuovo docu-drama su Giuseppe Castiglione, intitolato \"Giuseppe Castiglione in Cina: pittore imperiale umile servo\" \u00e8 stato realizzato dal Kuangchi Program Service, Taipei, in collaborazione con Jiangsu Broadcasting Corporation, Nanchino, per la messa in onda sulla televisione nazionale cinese (CCTV) nella primavera 2015.\nNell'aprile 2015 la Jiangsu Broadcasting Corporation ha trasmesso il docu-drama raccogliendo una audience di oltre 360 milioni di telespettatori.\nMostre con opere di Castiglione in Italia.\nNel 1990 capolavori di Castiglione furono portati a Torino per una mostra nel palazzo reale di Venaria.\nNel 2007 la mostra \"Capolavori dalla citt\u00e0 proibita. Qianlong e la sua corte\" organizzata dalla Fondazione Roma nel Museo di via del Corso, ha esposto quattro capolavori di Giuseppe Castiglione prestati per l'occasione dal Museo della Citt\u00e0 Proibita di Pechino.\nNel 2015 (dal 31/10 al 31/01/2016) l'Opera di Santa Croce, a Firenze, allestisce la mostra \"Nella lingua dell'altro. Giuseppe Castiglione gesuita e pittore in Cina\": \u00e8 la prima mostra monografica sul pittore in Italia, organizzata in collaborazione col Museo del Palazzo Nazionale di Taipei per celebrare il terzo centenario dell'arrivo di Castiglione in Cina.\nInfluenza culturale.\nA Castiglione \u00e8 intitolato il cratere Castiglione su Mercurio."}
{"id": "1418274", "revid": "287204", "url": "https://it.wikipedia.org/wiki?curid=1418274", "title": "Arfara", "text": "Arfara () \u00e8 un ex comune della Grecia nella periferia del Peloponneso di 3.212 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Calamata.\nLocalit\u00e0.\nArfara \u00e8 divisa nelle seguenti comunit\u00e0 (i nomi dei villaggi tra parentesi):"}
{"id": "1418278", "revid": "287204", "url": "https://it.wikipedia.org/wiki?curid=1418278", "title": "Aris (Peloponneso)", "text": "Aris () \u00e8 un ex comune della Grecia nella periferia del Peloponneso di 2.189 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Calamata."}
{"id": "1418281", "revid": "144796", "url": "https://it.wikipedia.org/wiki?curid=1418281", "title": "Anselm Franz von Ingelheim (arcivescovo di Magonza)", "text": "Biografia.\nAnselmo della famiglia di Ingelheim, divenne principe-arcivescovo di Magonza il 7 novembre 1679 e per questo divenne un principe elettore del Sacro Romano Impero. Egli incoron\u00f2 la principessa Eleonora Maddalena, moglie dell'imperatore Leopoldo I, nel 1689 e un anno dopo il loro figlio, l'imperatore Giuseppe I, come re d'Ungheria.\nI sedici anni di regno di Anselm Franz furono una continua ricerca di pace e neutralit\u00e0 dalla guerra della Grande Alleanza, il che lo costrinse a vivere in esilio ad Aschaffenburg, dove mor\u00ec nel 1695.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1418284", "revid": "88740", "url": "https://it.wikipedia.org/wiki?curid=1418284", "title": "Ettore Castronovo", "text": "Biografia.\nNacque a Gesso, una frazione di Messina, e mor\u00ec a Messina, vittima di quel male contro il quale aveva lottato per tutta la sua vita.\nFu un pioniere della radiologia e della radioterapia. Scopr\u00ec, infatti, che con i raggi X si potevano combattere i tumori.\nInizi\u00f2 a frequentare la facolt\u00e0 di medicina a Roma ma ben presto dovette interrompere gli studi per partire come volontario in fanteria e combattere nel primo conflitto mondiale.\nLaureatosi a Padova, il 13 aprile 1917, un anno dopo inizi\u00f2 la sua attivit\u00e0 di radiologo presso l'ospedale militare di Messina e nel 1921 torn\u00f2 a Padova come assistente universitario. Trascorso ancora un anno, nel 1922, Castronovo torn\u00f2 definitivamente nella sua Messina ed inizi\u00f2 le sue ricerche sulla radioterapia. Fond\u00f2 presso l'ospedale \"Puglisi Allegra\" il primo laboratorio di radiodiagnostica e radioterapia dei tumori.\nIl 1\u00ba giugno 1927 ottenne l'incarico della direzione dell'Istituto di Radiologia dell'Universit\u00e0 di Messina e cos\u00ec come proseguivano con successo le sue ricerche avanzava progressivamente il male che porter\u00e0 via Castronovo.\nEgli infatti aveva assorbito una grossa quantit\u00e0 di radiazioni durante il suo lavoro di ricerca ma, consapevole di ci\u00f2, continu\u00f2 i suoi studi nonostante, nel 1948, gli vennero amputati l'indice ed il medio della mano sinistra e l'anno dopo fu la volta dell'indice della mano destra. Nel 1953 gli viene amputato anche l'anulare sinistro. Quelle stesse mani che vennero progressivamente amputate e ridotte a due monconi, sono oggi visibili presso il Gran Camposanto di Messina, nella tomba a lui dedicata: due mani di marmo bianco aprono uno squarcio su un blocco di granito nero. Esse rappresentano quel lavoro di ricerca che accompagn\u00f2 Castronovo fino alla morte, consapevole delle conseguenze cui andava incontro.\nA lui \u00e8 dedicata l'omonima piazza di Messina dalla quale il 15 agosto ha inizio la tradizionale processione della Vara e l'area verde che si trova nella piazza.\nFu socio dell'Accademia Peloritana dei Pericolanti."}
{"id": "1418291", "revid": "124317683", "url": "https://it.wikipedia.org/wiki?curid=1418291", "title": "Coppa Mitropa 1963", "text": "La Coppa Mitropa 1963 fu la ventitreesima edizione del torneo e venne vinta dagli ungheresi del MTK, al secondo titolo.\nTorneo.\nQuarti di finale.\n\"Gare giocate il 29 maggio e 5 giugno\"\nSemifinali.\n\"Gare giocate il 12 e 19 giugno\"\nFinale.\n\"Gare giocate il 26 giugno e 3 luglio\""}
{"id": "1418295", "revid": "767487", "url": "https://it.wikipedia.org/wiki?curid=1418295", "title": "Governatorato di Gharbiyya", "text": "Il governatorato di Gharbiyya (trascritto anche Gharbiya o Gharbyya, ) \u00e8 un governatorato dell'Egitto, situato a nord della capitale Il Cairo.\nIl capoluogo \u00e8 Tanta.\nGeografia.\nIl governatorato si trova nel Delta del Nilo, tra il ramo di Rosetta (ovest) e quello di Damietta (est).\nL'area \u00e8 molto densamente abitata ed \u00e8 famosa per la manifattura del cotone.\nAltre citt\u00e0 importanti sono:"}
{"id": "1418296", "revid": "1590006", "url": "https://it.wikipedia.org/wiki?curid=1418296", "title": "Betulla (araldica)", "text": "In araldica la betulla compare raramente, perlopi\u00f9 nell'araldica civica di citt\u00e0 del Nord Europa. Talvolta ne compare la sola foglia.\nSimboleggia l'adattabilit\u00e0, l'umilt\u00e0 e la tenacia o, in alternativa, la saggezza."}
{"id": "1418300", "revid": "92723", "url": "https://it.wikipedia.org/wiki?curid=1418300", "title": "Chiesa di Santa Caterina (Rossiglione)", "text": "La chiesa di Santa Caterina \u00e8 un luogo di culto cattolico situato nella borgata di Rossiglione Superiore, in piazza Madonna degli Angeli, nel comune di Rossiglione nella citt\u00e0 metropolitana di Genova. La chiesa \u00e8 sede della parrocchia omonima della zona pastorale Ovadese-Genovese della diocesi di Acqui.\nStoria.\nSecondo alcune fonti la fondazione della chiesa, intitolata a santa Caterina, \u00e8 risalente al XV secolo in quanto viene citata per la prima volta in un documento del 1439 dove si riport\u00f2 la consacrazione dell'edificio. Originariamente presentava un orientamento diverso rispetto all'attuale, con la facciata in direzione nord, spostamento effettuato nel corso dei lavori di riedificazione compiuti nel 1607 e terminati nel 1609.\nDell'antica costruzione quattrocentesca restano ad oggi alcuni frammenti del portale d'ingresso conservati presso la chiesa di Santa Maria in Vezzulla a Masone, ora provvisoriamente presso l'oratorio di San Sebastiano.\nNel corso del Seicento la chiesa fu arricchita di decorazioni alle cappelle e agli altari.\nNel XVIII secolo sub\u00ec un'inondazione causata dallo straripamento del fiume Stura il quale procur\u00f2 danni agli arredi interni tra cui la perdita nella piena dell'antico organo, sostituito nel 1862 da un nuovo strumento.\nAggregata alla giurisdizione della diocesi di Tortona dal 1478, fu incorporata nel 1811 nella diocesi di Casale Monferrato alla quale fu soggetta fino al 1816 quando ritorn\u00f2 compresa nell'originaria diocesi di Acqui.\nNei nuovi lavori nel 1856 fu riprogettata la facciata secondo lo stile neoclassico.\nDescrizione.\nL'impianto architettonico presenta una divisione a tre navate - un'ampia centrale e due laterali - scandite da pilastri con lesene e sfocianti nella zona del presbiterio; quest'ultimo \u00e8 composto da una cappella maggiore e da due minori ai lati.\nGli altari e le cappelle.\nAll'interno dell'edificio sono presenti nel totale quattro cappelle, un altare maggiore e tre laterali arricchiti da decorazioni nella seconda met\u00e0 del XVII secolo. I santi titolari delle cappelle laterali sono san Rocco e santa Lucia, mentre le altre due sono dedicate alla Misericordia e alla Madonna del Rosario.\nL'altare maggiore in marmo, anch'esso dedicato alla Madonna del Rosario, ospita l'effigie marmorea raffigurante la Vergine dello scultore Filippo Parodi; i due altari laterali, realizzati nella seconda met\u00e0 del XVIII secolo dallo scultore Bernardo Mantero, sono intitolati a san Giuseppe e alla Madonna del Carmine.\nLe opere.\nAl suo interno vi si conservano alcune opere artistiche, tra cui il gruppo ligneo raffigurante la \"Madonna degli Angeli\", cassa processionale settecentesca, con tutta probabilit\u00e0 attribuibile allo scultore Anton Maria Maragliano ed alla sua bottega, acquistata nel 1811 dal convento della basilica della Santissima Annunziata del Vastato di Genova. \u00c8 ancora oggi conservata e considerata una delle pi\u00f9 antiche opere scultoree della parrocchiale il fonte battesimale in marmo bianco, di probabile provenienza genovese, databile tra la fine del XVI secolo e l'inizio del XVII secolo.\nTra le tele conservate quella dell\"'Assunzione della Vergine\" - del 1621 - del pittore Bernardo Castello posta sopra la porta della sagrestia, la \"Visitazione\" di Simone Balli databile al primo decennio del XVII secolo e la \"Vergine e santi\" di Giuseppe Palmieri del XVIII secolo."}
{"id": "1418306", "revid": "729019", "url": "https://it.wikipedia.org/wiki?curid=1418306", "title": "Luigi Durand de la Penne", "text": "Prest\u00f2 servizio come Palombaro della Regia Marina durante la seconda guerra mondiale, venendo decorato con la medaglia d'oro al valor militare.\nBiografia.\nFiglio del marchese Renzo, capitano di fregata della Regia Marina e direttore del Lloyd Sabaudo, e di Giulia dei marchesi Morcaldi, gli spettarono i titoli di marchese e signore di La Penne e Chaudol. Consegu\u00ec il diploma di capitano marittimo presso l'Istituto tecnico dei trasporti e logistica Nautico San Giorgio. Nell'ottobre 1934 si iscrisse all'Accademia Navale di Livorno frequentando il corso ufficiali di complemento, terminato il quale, col grado di guardiamarina, si imbarc\u00f2 sul \"Fulmine\", un cacciatorpediniere della \"Classe Folgore\".\nNel 1935 entr\u00f2 a far parte della 1\u00aa Flottiglia MAS della Spezia e venne trattenuto in servizio a causa della guerra d'Etiopia. Nel 1938 venne promosso sottotenente di vascello.\nLa seconda guerra mondiale.\nDurante la seconda guerra mondiale partecip\u00f2 a numerose missioni con i MAS nel Mar Mediterraneo.\nPassato ad operare con il Gruppo mezzi d'assalto, venne imbarcato sul sommergibile Iride nell'agosto 1940 e prese parte attivamente alla prima spedizione dei mezzi d'assalto contro la base inglese di Alessandria. La data dell'attacco era stata fissata per il 26 agosto, ma il sommergibile, salpato dalla base della Spezia il 22 agosto, venne localizzato alla fonda nel golfo di Bomba da un ricognitore inglese, ed alcune ore pi\u00f9 tardi venne attaccato e colpito da tre aerosiluranti inglesi.\nNell'occasione Durand de la Penne riusc\u00ec a portare in salvo un marinaio dell'equipaggio del sommergibile, intrappolato nel battello. Per il suo comportamento Durand de la Penne venne passato in SPE (Servizio Permanente Effettivo).\nNell'ottobre 1940 venne promosso tenente di vascello. Partecip\u00f2 alla missione di Gibilterra (30 ottobre 1940) e all'attacco alla base inglese di Alessandria d'Egitto.\nIn qualit\u00e0 di comandante della squadra d'assalto costituita dai siluri a lenta corsa 221, 222 e 223, guidati rispettivamente dallo stesso Durand de la Penne e da Vincenzo Martellotta e Antonio Marceglia, con l'aiuto dei capi palombari Emilio Bianchi e Mario Marino e del sottocapo Spartaco Schergat, riusc\u00ec nell'impresa, all'alba del 19 dicembre 1941, di affondare la nave da battaglia inglese \"Valiant\". Il sommergibile Scir\u00e8, dopo una navigazione in zona presunta minata, si port\u00f2 davanti al porto di Alessandria d'Egitto \u00aba 1,3 miglia nautiche, per 356\u00b0 dal Fanale del molo di ponente del porto commerciale di Alessandria, in fondale di m.15\u00bb e da l\u00ec lasci\u00f2 partire la flottiglia di maiali che attaccarono le navi inglesi ancorate nel porto. Antonio Marceglia e Spartaco Schergat affondarono la corazzata \"Queen Elizabeth\", Vincenzo Martellotta e Mario Marino affondarono la petroliera \"Sagona\" e danneggiarono il cacciatorpediniere \"Jervis\". La \"Valiant\" e la \"Queen Elizabeth\", grazie alle acque basse del porto, non affondarono completamente e dopo lunghi lavori di riparazione furono recuperate e rimesse in servizio.\nDurand de la Penne, superate non senza difficolt\u00e0 le ostruzioni del porto, colloc\u00f2 da solo, a causa del malore che aveva colpito il capo palombaro Emilio Bianchi, la carica esplosiva sotto la prora della \"Valiant\"; tuttavia risalito in superficie sfinito dallo sforzo, venne scoperto e catturato. Portato a bordo insieme al 2\u00b0 capo Emilio Bianchi, secondo operatore del suo mezzo, fu rinchiuso in un locale adiacente al deposito munizioni. L\u00ec venne lasciato anche dopo che ebbe informato, al fine di far porre in salvo l'equipaggio, il comandante dell'unit\u00e0 inglese, capitano di vascello Charles Morgan, dell'imminenza dello scoppio della carica.\nSalvatosi dall'esplosione che affond\u00f2 la nave, venne tradotto prigioniero in Gran Bretagna. Successivamente all'armistizio dell'8 settembre 1943 rimpatri\u00f2 e partecip\u00f2 alla guerra di liberazione nel Gruppo Mezzi d'Assalto del Mariassalto. Nel marzo 1945, su invito del luogotenente del Regno Umberto di Savoia che presiedette la cerimonia, fu decorato a Taranto con la medaglia d'oro al valor militare e promosso per meriti di guerra; la decorazione gli fu consegnata da sir Charles Morgan, che nel 1941 comandava la \"Valiant\" e che nel frattempo era diventato ammiraglio.\nCarriera politica.\nNel 1950 fu promosso capitano di fregata, nel 1954 capitano di vascello, nell'ottobre 1956 fu addetto navale in Brasile. Nel giugno 1956, nello scorcio finale della II legislatura, venne eletto alla Camera dei deputati nel collegio di Genova, nella lista della DC. Venne collocato in aspettativa ed iscritto nel Ruolo d'onore, dove raggiunse il grado di ammiraglio di squadra. Fu rieletto con il PLI nella III, IV, V e VI legislatura, ininterrottamente dal 1958 al 1976.\nNella II e III legislatura fece parte della Commissione trasporti\n(dal 1\u00ba luglio 1956 all'11 giugno 1958\ne dal 12 giugno 1958 al 30 giugno 1961).\nNella II, III, IV e V legislatura fece parte della Commissione difesa\n(dal 1\u00ba luglio 1957 all'11 giugno 1958,\ndal 12 giugno 1958 al 15 maggio 1963,\ndal 1\u00ba luglio 1963 al 4 giugno 1968\ne dal 10 luglio 1968 al 24 maggio 1972).\nDal 30 giugno 1972 al 7 luglio 1973\nfu sottosegretario di Stato alla Marina mercantile nel II Governo Andreotti.\nRiferimenti successivi.\nNel 1993 la Marina Militare ha battezzato in suo onore il cacciatorpediniere lanciamissili \"Luigi Durand de la Penne\".\nSi ispirano alle sue azioni militari i film \"L'affondamento della Valiant\" e \"I sette dell'Orsa maggiore\"."}
{"id": "1418309", "revid": "587852", "url": "https://it.wikipedia.org/wiki?curid=1418309", "title": "Barry Veneman", "text": "Carriera.\nLa sua carriera nelle competizioni internazionali di motociclismo ha inizio nella Superstock 1000 FIM Cup dove esordisce nel 1999 con una Honda e raggiunge il nono posto nel campionato europeo del 2000 guidando una Yamaha.\nPassa poi al motomondiale nel 2001 dove partecipa nella classe 500 in sella ad una Honda NSR 500 V2 del team Dee Cee Jeans Racing, raccogliendo durante la stagione 4 punti complessivi che lo portano ad essere classificato al 24\u00ba posto finale. Nel 2002 e 2003 conquista il titolo nazionale olandese nella categoria Supersport sino a 600 cm\u00b3; contemporaneamente iniziano le sue presenze nel campionato mondiale Supersport che si protrarranno vari anni.\nNel 2009 partecipa al campionato mondiale Supersport con una Suzuki GSX-R600 del team Hoegee Suzuki. Il 13 giugno 2009, a seguito del ritiro per problemi economici del team Hoegee, prosegue il campionato mondiale Supersport con una Honda CBR600RR del team Ten Kate Racing. Conclude la stagione al tredicesimo posto nella classifica generale con 58 punti, ottenendo come miglior risultato in gara il sesto posto nel Gran Premio dell'Unione Europea tenutosi sul circuito di Donington Park.\nNel 2011 viene chiamato dal team BMW Motorrad Italia per sostituire nella gara di Assen l'infortunato James Toseland."}
{"id": "1418320", "revid": "123436039", "url": "https://it.wikipedia.org/wiki?curid=1418320", "title": "Andrea Piovan", "text": "Carriera.\nHa doppiato il personaggio Liquid Snake nel videogioco \"Metal Gear Solid\". Ha prestato la sua voce per alcuni personaggi della serie \"Spyro the Dragon\" e \"Crash Bandicoot\". \u00c8 stato telecronista di pallavolo e narratore nei documentari di Discovery Channel.\nHa partecipato anche al doppiaggio di altri videogiochi, tra i quali: \"Ape Escape\", ', \"Rosco McQueen Firefighter Extreme\", \"Mashed\", \"MediEvil\", \"Half-Life 2\", ', \"Syphon Filter\", \"Destrega\" e \"Tombi! 2\".\n\u00c8 stato inoltre una voce del pupazzo il Capo di \"Art Attack\".\nHa avuto anche diverse esperienze come attore, nei film \"Vita Smeralda\" (2006) e \"Occhio a quei due\" (2009) e come conduttore radiofonico di RDS.\n\u00c8 lo speaker ufficiale di Rete 4, oltre ad essere la voce narrante dei servizi nei programmi \"Domenica Live\" e \"Live - Non \u00e8 la D'Urso\" entrambi condotti da Barbara D'Urso."}
{"id": "1418322", "revid": "123228052", "url": "https://it.wikipedia.org/wiki?curid=1418322", "title": "Lido di Savio", "text": "Lido di Savio \u00e8 una localit\u00e0 balneare della Riviera romagnola, frazione del comune di Ravenna.\nNegli anni Cinquanta e Sessanta era denominata anche \"Bologna Mare\" o \"Bologna Marittima\".\nGeografia fisica.\nL'abitato si sviluppa a partire dagli anni Sessanta lungo il litorale a sud della foce del fiume Savio, da cui la frazione prende nome. La localit\u00e0 si affaccia sull'Alto Adriatico. Il litorale \u00e8 costituito da sabbia molto fine, fondale basso, protetto da scogliere artificiali. A nord la foce del fiume divide la localit\u00e0 \nda Lido di Classe mentre a sud il canale Cupa la separa dall'attigua Milano Marittima.\nLa frazione dista da Ravenna. La stazione di Lido di Classe-Lido di Savio si trova a circa dal paese. Due strade principali la attraversano: viale Romagna e via Lord Byron. La prima, a senso unico con direzione Lido di Classe, attraversa il centro ed \u00e8 affiancata da una pista ciclabile che percorre tutta la localit\u00e0. La seconda, arteria principale della frazione, la collega a Lido di Classe e alla vicina Milano Marittima.\nEconomia.\nLido di Savio, facendo parte della Riviera romagnola, basa la propria economia sul turismo balneare estivo grazie alla notevole offerta di alberghi, appartamenti, campeggi, ristoranti, locali di svago e stabilimenti balneari. Sorge accanto alla pi\u00f9 vivace e famosa Milano Marittima, nelle vicinanze della citt\u00e0 di Cervia, e prossima ai parchi divertimento Mirabilandia e Safari Ravenna."}
{"id": "1418323", "revid": "124317812", "url": "https://it.wikipedia.org/wiki?curid=1418323", "title": "Coppa Mitropa 1965", "text": "La Coppa Mitropa 1965 fu la venticinquesima edizione del torneo, si tenne a Vienna e venne vinta dagli ungheresi del Vasas\nTorneo.\nSemifinali.\n\"Gare giocate il 23 giugno\"\nFinale 3\u00ba-4\u00ba posto.\n\"Gara giocata il 26 giugno\"\nFinale.\n\"Gara giocata il 26 giugno a Vienna\""}
{"id": "1418326", "revid": "144796", "url": "https://it.wikipedia.org/wiki?curid=1418326", "title": "Francesco Luigi del Palatinato-Neuburg", "text": "Biografia.\nI primi anni e la carriera a Breslavia.\nEgli era figlio dell'Elettore Palatino Filippo Guglielmo e della principessa Elisabetta Amalia d'Assia-Darmstadt.\nQuando venne eletto vescovo di Breslavia, gi\u00e0 suo fratello Volfango Giorgio Federico era stato proposto per questa carica, ma era morto prima che la scelta venisse comprovata. Con il supporto della corte viennese (la sorella di Francesco Luigi, Eleonora Maddalena, era la terza moglie dell'imperatore Leopoldo I) venne eletto vescovo di Breslavia nel 1683.\nDopo appena due anni di reggenza, divenne Governatore della Slesia, mostrandosi come uno degli ecclesiastici pi\u00f9 potenti della sua epoca. Nel 1687 ottenne il suddiaconato. Per la diocesi di Breslavia, dal 1694 attu\u00f2 un processo di riorganizzazione dei seminari, creando nel 1702 l'Universit\u00e0 di Breslavia, la cosiddetta \"Leopoldina\", e nel 1711 fond\u00f2 l'Ospedale di Barmherzigen, oltre ad aver gi\u00e0 fondato l'orfanotrofio \"Orphanotropheum\" nel 1702. Dal 1729 inizi\u00f2 anche la costruzione della nuova residenza dei vescovi, oltre ad inaugurare la nuova chiesa parrocchiale di San Nicolao a Ottmachau, nei pressi della propria residenza di Niederschloss (1706-1707).\nVescovo di Worms.\nAlla morte del fratello Luigi Antonio del Palatinato-Neuburg nel 1694, Francesco Luigi divenne vescovo di Worms. Qui egli si procur\u00f2 tra le altre cose di restaurare la cattedrale della citt\u00e0, donando a proprie spese i fondi per la costruzione di un orfanotrofio, mantenendo nella citt\u00e0 la propria sede sino alla propria morte. Si preoccup\u00f2 anche di regolare e rinnovare la diocesi, stabilendovi una chiesa ed un collegio di gesuiti tra il 1702 ed il 1729.\nGran Maestro dell'Ordine Teutonico e arcivescovo di Treviri.\nNel 1694 ricevette anche l'incarico di presiedere alla direzione dell'Ordine Teutonico, carica gi\u00e0 concessa a suo fratello Luigi Antonio. Egli riorganizz\u00f2 l'ordine e si batt\u00e9 fortemente contro le false concessioni delle medaglie dell'ordine perpetrate dal Principe del Brandeburgo e del Re di Prussia.\nDal 1716 al 1729 rivest\u00ec anche l'incarico di principe-arcivescovo di Treviri, attivandosi molto per la giurisdizione della diocesi. Sotto il suo regno la distrutta Treviri torn\u00f2 a risorgere dalla proprie ceneri, con la costruzione di un ponte sul fiume Mosella e la ristrutturazione della Cattedrale in stile barocco.\nGli ultimi anni e l'incarico a Magonza.\nNella citt\u00e0, Francesco Luigi inizi\u00f2 molte riforme amministrative e giuridiche come la costruzione della Deutschhaus.\nDopo che Francesco Luigi era stato nominato nel 1710 coadiutore e gran cancelliere dell'arcidiocesi di Magonza, nel 1729 divenne il successore di quella sede arcivescovile. Dal momento che il Papa gli imped\u00ec di mantenere tutte queste sedi episcopali, rinunci\u00f2 al proprio incarico a Treviri e si occup\u00f2 a tempo pieno di Magonza.\nFrancesco Ludovico mor\u00ec a Breslavia e venne sepolto nella cattedrale della citt\u00e0, in una cappella da lui appositamente fatta costruire, decorata con gli affreschi di Carlo Innocenzo Carloni.\nGalleria d'immagini.\nGli stemmi governativi di Franz Ludwig del Palatinato-Neuburg documentano l'ampiezza delle sue propriet\u00e0 territoriali."}
{"id": "1418339", "revid": "123367811", "url": "https://it.wikipedia.org/wiki?curid=1418339", "title": "Sirmia", "text": "La Sirmia (in serbo: \u0421\u0440\u0435\u043c, \"Srem\"; in croato: \"Srijem\"; in tedesco: \"Syrmien\"; in ungherese: \"Szer\u00e9m\") \u00e8 una regione storico-geografica divisa tra la Serbia e la Croazia. Prende il nome dall'antica citt\u00e0 romana di Sirmio.\nGeografia.\nLa Sirmia \u00e8 una fertile regione situata al margine meridionale della pianura Pannonica, nettamente delimitata rispetto alle regioni circostanti da importanti fiumi e in prevalenza pianeggiante, salvo per le colline della Fru\u0161ka Gora. La Sava la separa a sud dalla Bosnia, mentre il Danubio la delimita a nord dalla Ba\u010dka e ad est dal Banato. I centri urbani principali, quasi tutti ubicati in prossimit\u00e0 dei corsi d'acqua, sono Sremska Mitrovica e Zemun e Petervaradino in Serbia e Vukovar e Vinkovci in Croazia.\nDal punto di vista amministrativo, la regione costituiva, nel regno d'Ungheria, un unico comitato (\"Szer\u00e9m v\u00e1rmegye\", comitato di Sirmia); oggi \u00e8 invece politicamente divisa fra il distretto della Sirmia (in Serbia) e la regione di Vukovar e della Sirmia (in Croazia).\nStoria.\nLa regione della Sirmia, che deve il suo nome all'antica citt\u00e0 di Sirmio (\"Sirmium\", l'attuale Sremska Mitrovica), fu originariamente abitata dagli Illiri e poi romanizzata nel I secolo a.C. L'assimilazione non fu tuttavia facile: le cronache narrano di un'insurrezione dalmato-pannonica nel triennio dall'anno 6 al 9.\nSotto il dominio dei Romani Sirmio divenne una citt\u00e0 importante, la capitale economica dell'intera Pannonia e una delle quattro capitali dell'impero nel 293, in seguito all'introduzione della Tetrarchia. La regione diede i natali a ben sei imperatori romani: Decio (imperatore dal 249 al 251), Aureliano (270-275), Probo (276-282), Massimiano (285-310), Costanzo II (337-361) e Graziano (367-383).\nDurante la seconda guerra mondiale sul fronte jugoslavo nella regione della Sirmia, il cosiddetto \"fronte dello Srem\", venne combattuta la battaglia finale tra l'Esercito Popolare di Liberazione della Jugoslavia e le truppe tedesche della Wehrmacht. Dopo alcuni mesi di dura guerra di posizione in inverno, i partigiani riuscirono finalmente, a costo di forti perdite, a sfondare il fronte dello Srem il 12 aprile 1945, prima dell'avanzata finale verso Zagabria e i confini settentrionali e nord-occidentali."}
{"id": "1418341", "revid": "198277", "url": "https://it.wikipedia.org/wiki?curid=1418341", "title": "Coppa Mitropa 1966", "text": "La Coppa Mitropa 1966 fu la ventiseiesima edizione del torneo e venne vinta dagli italiani della AC Fiorentina.\nFu un'edizione a carattere straordinario e aggiuntiva, in vista del passaggio per l'anno successivo al modello organizzativo delle altre coppe europee. Const\u00f2 di una fase preliminare primaverile per designare due delle quattro partecipanti alla \"final four\" di giugno in Toscana.\nTorneo.\nPrimo turno.\n\"Gare giocate il 24 marzo e 14 aprile\"\nSemifinali.\nVasas e AC Fiorentina accedono direttamente alle semifinali in qualit\u00e0 di finaliste della edizione precedente della competizione.\n\"Gare giocate il 15 giugno\"\nFinale 3\u00ba-4\u00ba posto.\n\"Gara giocata il 18 giugno a Pisa\"\nFinale.\n\"Gara giocata il 19 giugno a Firenze\""}
{"id": "1418345", "revid": "599013", "url": "https://it.wikipedia.org/wiki?curid=1418345", "title": "Mark Willis", "text": "Carriera.\nNel 1991 vinse l'NSW Championship australiano, nel 1992 vinse il campionato australiano Long Track.\nNel 1997 corse il campionato australiano Superbike, nella stessa squadra di Troy Bayliss, e arriv\u00f2 4\u00ba nella classifica finale.\nNel 1998 corse i campionati australiani Superbike e Supersport e venne chiamato come wild card in una gara di 500 GP ed in una del campionato mondiale Superbike a Phillip Island (6\u00ba in gara 1 e 9\u00ba in gara 2).\nDal 1999 al 2001 corse nella classe 500 nei team BSL Racing, Proton KR Modenas e Pulse GP.\nNel 2000 partecip\u00f2 a 2 gare del campionato mondiale Endurance per la Yamaha Motor France vincendo la 24 ore di Spa e il Bol d'Or, in squadra con Jean-Marc Del\u00e9tang e Fabien Foret.\nNel 2002 approd\u00f2 al campionato mondiale Supersport, correndo con una Yamaha YZF R6 del team Saveko Racing come pilota sostitutivo, senza ottenere punti.\nNel 2006 e 2007 ha corso il campionato australiano Nakedbike."}
{"id": "1418350", "revid": "181699", "url": "https://it.wikipedia.org/wiki?curid=1418350", "title": "Omicidio di Luigi Marangoni", "text": "L'omicidio di Luigi Marangoni fu commesso a Milano il 17 febbraio 1981 dalla Colonna Walter Alasia delle Brigate Rosse.\nStoria.\nLuigi Marangoni era un medico, direttore sanitario del policlinico di Milano, che aveva ricevuto numerose minacce, dopo avere denunciato gli autori di alcuni sabotaggi all'interno della struttura ospedaliera. Venne ucciso dalla Colonna Walter Alasia delle Brigate Rosse, il 17 febbraio 1981 mentre usciva con la macchina da casa, in via Don Carlo Gnocchi 4, a Milano. Quattro terroristi, armati di mitra e di bastoni, bloccarono la sua auto e spararono in tre su di lui. Marangoni mor\u00ec lasciando la moglie Vanna Bertel\u00e8, la figlia Francesca di 17 anni e il figlio Matteo di 15 anni. Era il nipote della ginnasta Carla Marangoni.\nL'assassinio viene rivendicato con una telefonata ad un giornale a nome delle Brigate Rosse \u2013 colonna Walter Alasia \u2013 brigata Fabrizio Pelli.\nOggi l'ala del policlinico dedicata al coordinamento dei trapianti porta il suo nome."}
{"id": "1418351", "revid": "74801", "url": "https://it.wikipedia.org/wiki?curid=1418351", "title": "Najd", "text": "Il Najd, chiamato anche Nejd o Neged ( ovvero \"altipiano\"), \u00e8 una regione del centro dell'Arabia Saudita, la cui principale citt\u00e0, Riy\u0101\u1e0d, \u00e8 la capitale del Regno saudita.\nIl Najd \u00e8 un altipiano situato fra i 762 e i 1.525 metri. La parte orientale comprende numerosi villaggi sorti intorno a oasi, mentre il resto dell'altipiano \u00e8 occupato dai beduini nomadi.\nLa regione fu strappata all'Impero ottomano da \u02bfAbd al-\u02bfAz\u012bz \u0100l Sa\u02bf\u016bd, che si ritagli\u00f2 cos\u00ec un Sultanato grazie alla sua alleanza con il movimento hanbalita radicale del Wahhabismo, fra il 1899 e il 1912. Nel 1932, il Najd divenne una provincia della nuova Arabia Saudita.\nSultani.\nL'elenco degli Emiri e dei Sultani del Najd \u00e8 il seguente:\nI suoi successori sono ugualmente Re dell'Arabia Saudita, per l'unificazione dei due Regni del Najd e dell'\u1e24ij\u0101z :"}
{"id": "1418369", "revid": "182706", "url": "https://it.wikipedia.org/wiki?curid=1418369", "title": "Controbanda", "text": "L'azione di controbanda indica un'operazione militare in funzione antipartigiana.\nNell'ultima fase del secondo conflitto mondiale, diversi reparti della Repubblica Sociale Italiana furono destinati a questo compito, mentre altre formazioni, espressamente addestrate, vi si dedicarono in via esclusiva. \nAll'interno della 3\u00aa Divisione fanteria di marina \"San Marco\", il Gruppo Esplorante fu specificamente denominato \"la controbanda\", con specifici compiti di guerriglia antipartigiana. Anche la 4\u00aa Divisione alpina \"Monterosa\" ebbe due reparti di controbanda che operarono uno in Val Varaita al comando del tenente Adriano Adami e uno in Val Maira al comando del sottotenente Capece."}
{"id": "1418372", "revid": "712828", "url": "https://it.wikipedia.org/wiki?curid=1418372", "title": "Rob Denton", "text": ""}
{"id": "1418375", "revid": "1005847", "url": "https://it.wikipedia.org/wiki?curid=1418375", "title": "Territori d'oltremare", "text": ""}
{"id": "1418376", "revid": "6923", "url": "https://it.wikipedia.org/wiki?curid=1418376", "title": "Clemente Augusto di Baviera", "text": "Fu anche Gran Maestro dell'Ordine Teutonico e vescovo di Ratisbona, di M\u00fcnster, di Osnabr\u00fcck, di Paderborn e di Hildesheim.\nBiografia.\nClemente Augusto nacque a Bruxelles, figlio dell'elettore Massimiliano II Emanuele di Baviera e della principessa Teresa Cunegonda di Polonia, figlia del re Giovanni III Sobieski di Polonia. La sua famiglia era stata divisa durante la Guerra di successione spagnola e fu per molti anni in arresto sotto l'Austria; solo nel 1715 la famiglia pot\u00e9 essere riunita. Clemente Augusto aveva nove sorelle e cinque sorellastre nate dal secondo matrimonio del padre.\nTrasferitosi con la madre nel 1704 a Monaco, dal 1706 al 1712 dovette fuggire a Klagenfurt e, al termine della guerra, nel 1715 a Graz sotto il vigile controllo dell'Austria (l'operazione venne indicata col nome di \"Ehrenhaft\"). Qui egli inizi\u00f2 il proprio percorso di studi frequentando il locale collegio dei Gesuiti. Clemente Augusto venne quindi avviato alla carriera ecclesiastica come del resto due dei suoi fratelli Filippo Maurizio e Giovanni Teodoro, consentendo ai Wittelsbach di mantenere ancora il controllo religioso sulla Baviera.\nPresto divenne canonico a Frisinga, Ratisbona e Spira, mentre il fratello Filippo Maurizio venne avviato alla carriera nei territori tedeschi del nord-ovest. Nel 1715 prese i voti religiosi, ottenne la tonsura e venne nominato vescovo coadiutore del principe-vescovo di Ratisbona, a cui succedette nella cattedra episcopale dal 1716 al 1719. Dal 1717 al 1719 assieme al fratello Filippo Maurizio, studi\u00f2 e si laure\u00f2 dopo cinque anni in Teologia a Roma. Il padre, nel frattempo, strinse per lui delle proficue alleanze in Baviera che gli permisero di divenire, nel 1719, principe-vescovo di M\u00fcnster e Paderborn. Nel 1722 divenne arcivescovo coadiutore del principe-arcivescovo di Colonia, succedendo allo zio Giuseppe Clemente su questa cattedra nel 1723, appena ventitreenne. Sotto il governo dello zio aveva ottenuto numerosi incarichi a Berchtesgaden, ottenendo poi il governo della diocesi di Ratisbona e il principato-prevostale di Alt\u00f6tting. Nel 1724 divenne principe-vescovo di Hildesheim, e nel 1728 ottenne anche la mitra episcopale di Osnabr\u00fcck, venendo poi nominato gran maestro dell'Ordine Teutonico.\nUna speciale dispensa gli permise di mantenere tutte queste diocesi in unione personale, anche grazie ai buoni rapporti di amicizia con il Primo Ministro dell'Impero Caspar Anton von Belderbusch, guadagnandosi il soprannome di \"Signore delle cinque Chiese\".\nClemente Augusto, che pure si schier\u00f2 con gli Asburgo durante la guerra di successione austriaca, incoron\u00f2 personalmente il fratello Carlo imperatore a Francoforte sul Meno nel 1742. Alla morte di Carlo, nel 1745, Clemente Augusto si schier\u00f2 nuovamente con l'Austria.\nMor\u00ec alla fortezza di Ehrenbreitstein nel 1761 e venne sepolto nel Duomo di Colonia, nella \"Dreik\u00f6nigenkapelle\".\nDi lui si sa che ebbe anche una figlia illegittima, Anna Maria zu L\u00f6wenfeld, mai legittimata per non rovinare la sua carriera ecclesiastica. Questa venne fatta sposare col suo cugino di primo grado, Francesco Ludovico von Holstein, figlio illegittimo dell'Imperatore Carlo VII di Baviera, fratello di Clemente Augusto.\nL'apporto culturale.\nClemente Augusto fu un mecenate delle arti; ordin\u00f2 la costruzione dei Palazzi di Augustusburg e di Falkenlust a Br\u00fchl, oggi considerato patrimonio dell'umanit\u00e0 e tutelato dall'UNESCO e la chiesa di San Michele a Berg am Laim.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1418377", "revid": "124585735", "url": "https://it.wikipedia.org/wiki?curid=1418377", "title": "Troade", "text": "La Troade \u00e8 il nome storico della penisola di Biga (turco: Biga Yar\u0131madas\u0131, greco: \u03a4\u03c1\u1ff3\u03ac\u03c2) situata nella parte nord-occidentale dell'Anatolia, Turchia.\nLa regione fa parte della provincia turca di \u00c7anakkale. Delimitata a nord-ovest dai Dardanelli, a ovest dal mar Egeo ed \u00e8 separata dal resto dell'Anatolia dal Monte Ida. Nella regione, bagnata da due fiumi principali, lo Scamandro (Karamenderes) e il Simoenta, si trovano le rovine dell'antica citt\u00e0 di Troia. Grenikos, Kebren, Simoeis, Rhesos, Rhodios, Heptaporos e Aisepos erano sette fiumi della Troade e anche i nomi delle corrispondenti divinit\u00e0 fluviali.\nStoria.\nLa regione, nota in seguito con il nome di Troade, veniva chiamata Wilusa (la \"wilusa\" omerica) dagli ittiti. Questa identificazione venne per prima avanzata da Emil Forrer, ma ampiamente contestata dalla maggior parte degli esperti sugli ittiti fino al 1983, quando Houwink ten Cate mostr\u00f2 due frammenti della stessa originale tavoletta cuneiforme e la sua analisi della lettera restaurata rivelava che Wilusa fosse correttamente posta nell'Anatolia nord-occidentale. Secondo Trevor Bryce, i testi ittiti indicano un numero di incursioni degli Ahhiyawa su Wilusa durante il XIII secolo a.C., che potrebbero avere causato la disfatta del re Walmu. \nAnche Bryce riferisce che le ricerche archeologiche condotte da John Bintliff negli anni settanta mostrano che un potente regno dominante l'Anatolia nord-occidentale fosse incentrato su Troia.\nI re di Pergamo (adesso Bergama) pi\u00f9 tardi cedettero il territorio della Troade alla repubblica romana. Sotto l'impero, il territorio della Troade divenne parte della provincia d'Asia e poi con l'impero bizantino inclusa nel \"thema\" delle Isole Egee. In seguito alla conquista da parte dell'impero ottomano, la Troade venne a formare parte del sangiaccato di Biga.\nLa Troade secondo la mitologia greca.\nDopo la morte di Dardano (figlio di Zeus e di Elettra), fondatore della citt\u00e0 di Dardania, il regno pass\u00f2 al nipote Troo, che chiam\u00f2 la regione \"Troade\" e gli abitanti \"troi\" (o \"troiani\" secondo alcuni autori latini). \nIlo, figlio di Troo, fond\u00f2 la citt\u00e0 di Ilio o, altrimenti detta, Troia. La citt\u00e0 fu retta poi da Laomedonte e quindi da Priamo, durante il cui regno venne assediata dagli Achei; cadde dopo dieci anni di guerra, e gran parte della popolazione fu uccisa o fatta schiava. Le vicende legate alla citt\u00e0 sono cantate nei poemi greci del Ciclo Troiano e nell'Eneide.\nMa Ilion non fu l'unico insediamento della Troade a darsi uno statuto; nello stesso periodo sorsero altri regni, i cui sovrani intervennero poi in difesa di Priamo durante il decennale assedio. Il regno pi\u00f9 grande era quello della citt\u00e0 di Arisbe, governato da Asio, figlio della moglie ripudiata di Priamo (Arisbe, donde il nome della capitale) e di Irtaco; il giovane controllava anche le citt\u00e0 di Sesto, Abido e Percote. Adrasto e Anfio, suoi zii materni, erano invece sovrani rispettivamente di Adrastea e Pitiea. A Colone regnava Cicno, mentre suo figlio Tenete aveva preso il potere a Tenedo, l'isola di fronte a Troia. Nella citt\u00e0 di Zelea, infine, comandava Licaone: questi fu l'unico che non prese personalmente parte alla guerra di Troia, essendo gi\u00e0 avanti negli anni, e vi invi\u00f2 suo figlio Pandaro.\nLa Troade nel Nuovo Testamento.\nPaolo visit\u00f2 la Troade e ad essa si riferisce quando chiede al suo amico Timoteo, fuori da Efeso, di portargli il suo mantello che aveva lasciato l\u00e0 a casa di Carpo. Questo era stato un viaggio di circa 500\u00a0km; Paolo venne accompagnato da Luca."}
{"id": "1418383", "revid": "63727", "url": "https://it.wikipedia.org/wiki?curid=1418383", "title": "BMW 1600 GT", "text": "La BMW 1600 GT \u00e8 un'autovettura di fascia medio-alta prodotta congiuntamente dalle case automobilistiche tedesche Glas e BMW tra il 1966 e il 1968. La prima si preoccup\u00f2 dell'assemblaggio vero e proprio della vettura nel proprio stabilimento, mentre la seconda mise il proprio marchio e gran parte del comparto tecnico e motoristico.\nStoria e contesto.\nLa storia della \"1600 GT\" ha inizio nel momento in cui la Glas, casa automobilistica bavarese attiva dal 1956, fu acquisita nel 1966 dalla BMW. Dal momento che la Glas in quel periodo stava gi\u00e0 pensando a un rimodernamento della gamma delle proprie sportive di fascia medio-alta, la BMW decise di riunire i precedenti modelli marchiati Glas, le 1300 e 1700 GT, in un unico modello con motorizzazione intermedia, alla sola condizione che quest'ultimo doveva essere marchiato BMW. La \"1600 GT\" nasce da una vettura puramente Glas, ossia la Glas \"GT\", che a suo tempo era disponibile con motori da 1,3 e 1,7 litri. Il nuovo modello a marchio BMW, invece, montava in gran parte meccanica di origine BMW ed era marchiata con lo stemma bianco-azzurro della casa di Monaco. Lo stesso principio \u00e8 analogamente applicabile nel caso della contemporanea ammiraglia Glas-BMW 3000 V8. \nDebutto.\nLa nuova vettura venne svelata e cominci\u00f2 a essere prodotta con la denominazione di \"1600 GT\" nell'autunno del 1966, ma gli ordini cominciarono a essere raccolti quasi un anno dopo, ragion per cui questa coup\u00e9 viene universalmente indicata come una vettura del 1967. Sul piano stilistico venne mantenuta per intero la scocca della \"Glas GT\", con le medesime linee e soluzioni estetiche, tranne quelle tipiche della Casa dell'Elica, come gli stemmi BMW e la calandra a doppio rene al centro della mascherina.\nTecnica.\nSe la nuova vettura mantenne invariati l'avantreno e la carrozzeria dei precedenti modelli, dall'altro vide l'adozione di retrotreno, motore e cambio, mutuati dalla BMW 1600-2 TI.\nIl motore era un 4 cilindri in linea da 1573 cm\u00b3 con distribuzione a valvole in testa mosse da un albero a camme, sempre in testa. L'alimentazione era affidata a due carburatori doppio corpo Solex. Era lo stesso propulsore della 1600-2 TI, che arrivava a erogare una potenza massima di 105 CV a 6000 giri/min e a spingere la vettura a una velocit\u00e0 massima di 190\u00a0km/h.\nLe prestazioni e la grinta della linea la mettevano in diretta concorrenza con vetture come la Giulia Sprint GT 1600 e la Porsche 912, contro le quali non sfigurava di certo.\nCarriera commerciale.\nLa \"1600 GT\" fu lanciata nel giugno del 1967 e la su commercializzazione avveniva tramite i concessionari Glas. Questo nuovo modello, per\u00f2, non incontr\u00f2 affatto i favori del pubblico: in poco pi\u00f9 di un anno di produzione arriv\u00f2 a totalizzare appena 1.255 esemplari, probabilmente perch\u00e9 il pubblico non la considerava una vera BMW, date le origini pi\u00f9 umili (\u00e8 da ricordare che solo dodici anni prima, la Glas aveva esordito in campo automobilistico con la super-economica Goggomobil). Ci\u00f2 bast\u00f2 alla BMW perch\u00e9 ne venisse interrotta la produzione nell'agosto 1968. Assieme alla gi\u00e0 citata Glas-BMW \"V8 3000\", la \"1600 GT\" fu l'ultimo modello che, bench\u00e9 marchiato BMW, vide la partecipazione della Glas: tolta di produzione, il marchio fu estinto, gli stabilimenti furono smantellati e al loro posto ne furono costruiti dei nuovi, ancor oggi attivi."}
{"id": "1418384", "revid": "122651503", "url": "https://it.wikipedia.org/wiki?curid=1418384", "title": "Andrea Conti", "text": ""}
{"id": "1418386", "revid": "663330", "url": "https://it.wikipedia.org/wiki?curid=1418386", "title": "Natalia Tena", "text": "La sua popolarit\u00e0 \u00e8 cresciuta dopo aver recitato nei film della saga di Harry Potter nei panni di Ninfadora Tonks e per aver interpretato Osha nella serie TV \"Il Trono di Spade\". Canta e suona in un gruppo musicale chiamato Molotov Jukebox.\nBiografia.\nNatalia \u00e8 nata e cresciuta a Londra da genitori spagnoli, Jes\u00fas Andrew Gastiain e Mar\u00eda Tena, nella fattispecie originari dell'Estremadura e dei Paesi Baschi. \u00c8 perfettamente bilingue, sapendo parlare fluentemente sia l'inglese sia lo spagnolo.\nCarriera.\nLa sua carriera cinematografica \u00e8 iniziata con un provino per la pellicola \"About a Boy - Un ragazzo\", del 2002, nel quale ottiene il ruolo di Elli.\nIn seguito ha interpretato, nel 2005, i ruoli di Vera e Peggy rispettivamente in \"L'educazione fisica delle fanciulle\" e \"Lady Henderson presenta\". L'anno successivo ha invece interpretato Gemma in una puntata della serie televisiva \"Afterlife - Oltre la vita\".\nHa raggiunto la notoriet\u00e0 interpretando, nei film \"Harry Potter e l'Ordine della Fenice\" e \"Harry Potter e il principe mezzosangue\", il ruolo di Ninfadora Tonks, che ha poi ripreso anche negli ultimi due film della saga, \"Harry Potter e i Doni della Morte - Parte 1\" e \"Harry Potter e i Doni della Morte - Parte 2\".\nHa avuto un ruolo anche in \"Lezione ventuno\" (2008), di cui Alessandro Baricco \u00e8 autore e regista nella versione cinematografica, nel ruolo di Thompson. Nel 2009 ha interpretato \"Rose\" nella pellicola \"Womb\".\nIl 30 gennaio 2009 ha iniziato un tour con la Royal Shakespeare Company, interpretando Desdemona nella versione teatrale (riadattata in chiave anni cinquanta) del celebre \"Otello\". Gi\u00e0 negli anni duemila aveva partecipato a diverse produzioni teatrali, come \"Notti al circo\" e \"The Clean Heart\". Sempre nel 2009 ottiene il ruolo di Osha, donna dei bruti, nella serie televisiva \"Il Trono di Spade\".\nNel 2018 ottiene una parte da protagonista nella serie Origin.\nDoppiatrici italiane.\nNelle versioni in italiano delle opere in cui ha recitato, Natalia Tena \u00e8 stata doppiata da:"}
{"id": "1418394", "revid": "767487", "url": "https://it.wikipedia.org/wiki?curid=1418394", "title": "S\u00e2nmihaiu de C\u00e2mpie", "text": "S\u00e2nmihaiu de C\u00e2mpie \u00e8 un comune della Romania di 1.563 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 6 villaggi: Br\u0103teni, La Curte, S\u0103lcu\u021ba, S\u00e2nmihaiu de C\u00e2mpie, Stupini, Zoreni."}
{"id": "1418395", "revid": "287204", "url": "https://it.wikipedia.org/wiki?curid=1418395", "title": "Sanmihaiu de Campie", "text": ""}
{"id": "1418398", "revid": "1873017", "url": "https://it.wikipedia.org/wiki?curid=1418398", "title": "One World Financial Center", "text": "Il One World Financial Center \u00e8 un grattacielo di Lower Manhattan, New York City. Si tratta di un edificio di 40 piani che raggiunge l'altezza di 176 metri (577 piedi). Ha un'area di 1.628.000 m2 e si trova al 200 Liberty Street fra South End Avenue e West Street.\nStoria.\n\u00c8 stato costruito nel 1985 come parte del World Financial Center. L'edificio si trova sulla strada che d\u00e0 sul World Trade Center; \u00e8 stato significativamente danneggiato dagli attentati dell'11 settembre 2001, a seguito dei quali rimase chiuso per diversi mesi; venne riaperto dopo il restauro.\nLa costruzione include gli uffici di:\nArchitettura.\nAnalogamente ad altri edifici del World Financial Center ha un unico tetto, che \u00e8 piramidale inizialmente per poi diventare piatto. Esso \u00e8 collegato al resto del complesso da un ponte sospeso (skybridge) che si trova su Liberty Street."}
{"id": "1418405", "revid": "767487", "url": "https://it.wikipedia.org/wiki?curid=1418405", "title": "\u0218ieu\u021b", "text": "\u0218ieu\u021b \u00e8 un comune della Romania di 2.779 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Lunca, Ru\u0219tior, Sebi\u0219, \u0218ieu\u021b."}
{"id": "1418406", "revid": "287204", "url": "https://it.wikipedia.org/wiki?curid=1418406", "title": "Sieut", "text": ""}
{"id": "1418410", "revid": "88740", "url": "https://it.wikipedia.org/wiki?curid=1418410", "title": "Ernesto Augusto II di Hannover", "text": "Infanzia.\nErnesto Augusto nacque il 17 settembre 1674. Era il sesto figlio maschio e settimo dei figli di Ernesto Augusto, elettore di Brunswick-L\u00fcneburg e Sofia del Palatinato.\nIl padre di Ernesto Augusto era principe-vescovo di Osnabr\u00fcck, e i primi cinque anni della sua vita furono trascorsi a Osnabr\u00fcck, fino a che suo padre divent\u00f2 duca di Brunswick-L\u00fcneburg e la famiglia si trasfer\u00ec ad Hannover.\nLa sua educazione segu\u00ec l'usanza dell'epoca, secondo la quale i principi tedeschi dovevano recarsi presso le corti straniere per stabilire contatti e imparare come condurre relazioni diplomatiche. Nell'estate del suo ventesimo anno, visit\u00f2 la corte francese di Versailles via Amsterdam. Mentre era l\u00ec, comp\u00ec 20 anni e i due fratelli erano popolari con la famiglia reale francese.\nCarriera militare.\nDopo essere stato in Francia, percorse il sentiero logoro per i giovani principi tedeschi di quell'epoca diventando un soldato. Gli interessi della sua famiglia erano in linea con quelli dell'imperatore Leopoldo I e cos\u00ec combatt\u00e9 contro la Francia nella guerra dei nove anni e fu presente alla battaglia di Neerwinden nel 1693. Continu\u00f2 la sua carriera militare durante la guerra di successione spagnola e fu attivamente impegnato nell'Assedio di Lilla (1708).\nDopo la morte di suo padre, suo fratello maggiore Giorgio eredit\u00f2 tutte le sue terre ed i suoi titoli, incluso l'elettorato. Suo padre, come parte delle condizioni che doveva adempiere per acquisire un elettorato, aveva adottato la primogenitura, diseredando cos\u00ec i figli minori. Al contrario dei suoi quattro fratelli maggiori, Ernesto Augusto non si oppose a questo cambiamento; di conseguenza and\u00f2 d'accordo con suo fratello maggiore Giorgio, che si fidava di lui. Era un membro di spicco della corte di suo fratello ad Herrenhausen, ricevendo visitatori diplomatici e assumendo un ruolo attivo negli interessi culturali della corte. La sua influenza potrebbe aver contribuito a garantire la posizione di \"Kapellmeister\" per Handel a corte.\nRuolo dinastico.\nCon l'ascesa al trono vritannico, Giorgio si trasfer\u00ec a Londra ed Ernesto Augusto assunse il ruolo di capo della famiglia a Brunswick-L\u00fcneburg. In questa veste, divenne reggente in tutto tranne che nel nome, e assunse il dovere di custodia per il nipote di sette anni di Giorgio, Federico Luigi, futuro principe di Galles e padre di Giorgio III del Regno Unito. Federico fu lasciato in Germania come mossa diplomatica, per rassicurare la popolazione e ogni ambizioso stato limitrofo del continuo impegno della famiglia nelle sue terre tedesche.\nIn seguito alla morte di Carlo Giuseppe di Lorena, nel 1715, in base ai termini della pace di Vestfalia, era il turno di un protestante diventare principe-vescovo di Osnabr\u00fcck. Questa posizione di principe del Sacro Romano Impero e sovrano di un principato indipendente dovette alternarsi tra cattolici e luterani secondo il trattato. Di solito un membro del casato di Welfen ricopriva l'incarico quando era il turno dei protestanti. Poich\u00e9 il fratello maggiore di Ernesto Augusto, Massimiliano Guglielmo era diventato cattolico, re Giorgio nomin\u00f2 Ernesto Augusto per essere eletto dal capitolo di Osnabr\u00fcck. La posizione non era solo un onore, e quindi Ernesto Augusto dovette dividere il suo tempo tra il castello di Osnabr\u00fcck e la corte di Herrenhausen.\nNel 1716, Ernesto Augusto visit\u00f2 l'Inghilterra dove, il 29 giugno 1716, fu creato duca di York, Albany e conte di Ulster. Il 30 aprile 1718 (OS), fu creato cavaliere dell'Ordine della Giarrettiera insieme con il suo pronipote Federico.\nMorte.\nDopo il suo soggiorno in Gran Bretagna, Ernesto Augusto ritorn\u00f2 alla sua vita precedente e continu\u00f2 a dividere il suo tempo tra il castello di Osnabr\u00fcck e la corte di Herrenhausen, mentre gestiva attivamente gli affari di entrambi gli stati. Mor\u00ec a Osnabr\u00fcck il 14 agosto 1728 (NS) e fu sepolto l\u00ec. Un anno prima anche suo fratello Giorgio era morto l\u00ec durante un viaggio.\nRitenuto omosessuale, Ernesto Augusto non si spos\u00f2. Alla sua morte, i suoi titoli nobiliari britannici e irlandesi si estinsero."}
{"id": "1418418", "revid": "767487", "url": "https://it.wikipedia.org/wiki?curid=1418418", "title": "\u0218intereag", "text": "\u0218intereag \u00e8 un comune della Romania di 3.855 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 7 villaggi: Bl\u0103jenii de Jos, Bl\u0103jenii de Sus, Caila, Cociu, \u0218ieu-Sf\u00e2ntu, \u0218intereag, \u0218intereag-Gar\u0103."}
{"id": "1418421", "revid": "287204", "url": "https://it.wikipedia.org/wiki?curid=1418421", "title": "Sintereag", "text": ""}
{"id": "1418422", "revid": "76963", "url": "https://it.wikipedia.org/wiki?curid=1418422", "title": "Andrew Keegan", "text": "Fratello dell'attore \"Casey Keegan\", Andrew ha cominciato a recitare da ragazzo, e ha partecipato a numerosi film e telefilm di successo."}
{"id": "1418425", "revid": "1516566", "url": "https://it.wikipedia.org/wiki?curid=1418425", "title": "Antoniotto Usodimare (cacciatorpediniere)", "text": "L\u2019Antoniotto Usodimare \u00e8 stato un esploratore e successivamente un cacciatorpediniere della Regia Marina.\nStoria.\nNome e motto.\nL\"Usodimare\" prese nome dal navigatore genovese Antoniotto Usodimare nato nel 1416, che esplor\u00f2 le coste occidentali dell'Africa per conto di Enrico il Navigatore infante del Portogallo. Scomparve in circostanze non note intorno al 1461.\nIl motto della nave, \"Navigare necesse\", \u00e8 tratto dalla famosa frase pronunciata da Pompeo ai suoi marinai: \"Navigare necesse est, vivere non est necesse\".\nGli anni trenta.\nL\"Usodimare\" fu la sesta unit\u00e0 della classe ad entrare in servizio nel novembre del 1929 come esploratore leggero, subendo poco dopo il primo importante ciclo di modifiche per il miglioramento della stabilit\u00e0 (alleggerimento e abbassamento delle sovrastrutture), nonch\u00e9 la sostituzione di timone (1932) e tubi lanciasiluri.\nNel dicembre 1930 fu impiegato a supporto della crociera aerea transatlantica Italia-Brasile di Italo Balbo.\nIl 10 agosto 1934 fu speronato dal piroscafo \"Pallade\" al largo di Procida: nell'incidente rimasero uccisi due uomini dell'equipaggio del cacciatorpediniere.\nPrese inoltre parte alla guerra civile spagnola (1936-1938).\nNel 1938 fu declassato a cacciatorpediniere e assegnato alla XVI Squadriglia Cacciatorpediniere con base a Taranto.\nContrariamente alla quasi totalit\u00e0 delle unit\u00e0 gemelle (eccettuato il \"da Recco\") non sub\u00ec l'ultimo ciclo di modifiche, per cui mantenne la conformazione originale fino alla fine della propria carriera operativa.\nLa seconda guerra mondiale.\nAll'inizio del secondo conflitto mondiale faceva parte della XVI Squadriglia Cacciatorpediniere insieme ai gemelli \"da Recco\", \"Tarigo\" e \"Pessagno\".\nAlle due di notte del 12 giugno 1940 salp\u00f2 da Taranto, insieme al \"Pessagno\", al \"da Recco\", alla I Divisione (incrociatori pesanti \"Zara\", \"Fiume\" e \"Gorizia\"), alla VIII Divisione (incrociatori leggeri \"Duca degli Abruzzi\" e \"Garibaldi\") ed alla IX Squadriglia Cacciatorpediniere (\"Alfieri\", \"Oriani\", \"Gioberti\", \"Carducci\") per pattugliare il Mar Ionio.\nAlle 14.10 del 7 luglio 1940 salp\u00f2 da Taranto insieme a \"Da Recco\" e \"Pessagno\" ed alle Divisioni incrociatori IV (\"da Barbiano\", \"Alberto di Giussano\", \"Cadorna\" e \"Diaz\") e VIII (\"Duca degli Abruzzi\" e \"Garibaldi\") in appoggio ad un convoglio per la Libia (trasporti truppe \"Esperia\" e \"Calitea\", motonavi \"Marco Foscarini\", \"Francesco Barbaro\" e \"Vettor Pisani\", scortate dalle torpediniere \"Orsa\", \"Procione\", \"Orione\", \"Pegaso\", \"Abba\" e \"Pilo\").\nTale formazione si un\u00ec poi alla I e II Squadra navale, partecipando alla battaglia di Punta Stilo del 9 luglio, nella quale tuttavia l\u2019\"Usodimare\" non ebbe un ruolo di rilievo.\nIl 1\u00ba agosto lasci\u00f2 Augusta insieme ai gemelli \"Vivaldi\", \"da Noli\", \"Pessagno\" e \"da Recco\" per una missione di caccia antisommergibile, che si concluse con l'affondamento del sommergibile britannico \"Oswald\" da parte del \"Vivaldi\".\nIl 1\u00ba febbraio 1941 rimase danneggiato in seguito a una collisione con la grossa motonave mista \"Viminale\".\nIl 3 giugno 1941 effettu\u00f2 la posa di due campi minati a nordest di Tripoli, insieme ai cacciatorpediniere \"Pigafetta\", \"da Verrazzano\", \"da Recco\", \"Gioberti\", \"Scirocco\" e \"da Mosto\" e alle Divisioni IV (incrociatori leggeri \"Bande Nere\" e \"Alberto di Giussano\") e VII (incrociatori leggeri \"Eugenio di Savoia\", \"Duca d'Aosta\" ed \"Attendolo\").\nTra il 31 agosto ed il 2 settembre scort\u00f2 (insieme ai cacciatorpediniere \"Aviere\", \"Da Noli\", \"Camicia Nera\", \"Pessagno\" e \"Gioberti\") un convoglio composto dai trasporti truppe \"Victoria\", \"Neptunia\" ed \"Oceania\" in rientro da Tripoli a Taranto; le navi giunsero indenni a destinazione, nonostante un attacco da parte del sommergibile britannico \"Upholder\".\nNelle prime ore della sera del 16 settembre part\u00ec da Taranto per scortare il convoglio \u00abVulcania\u00bb, diretto a Tripoli: formavano il convoglio i trasporti truppe \"Neptunia\" ed \"Oceania\", scortati, oltre che dall\u2019\"Usodimare\", dai cacciatorpediniere \"Nicoloso Da Recco\", \"Antonio Da Noli\", \"Vincenzo Gioberti\" ed \"Emanuele Pessagno\". Il convoglio incapp\u00f2 per\u00f2 in uno sbarramento formato al largo delle coste libiche dai sommergibili britannici \"Upholder\", \"Unbeaten\", \"Upright\" ed \"Ursula\": alle 4.15 del 18 settembre, i siluri lanciati dall\u2019\"Upholder\" centrarono il \"Neptunia\" e l\u2019\"Oceania\", che s'immobilizzarono ed iniziarono ad imbarcare acqua. Dopo aver recuperato 485 naufraghi, l\u2019\"Usodimare\" fu distaccato per scortare il \"Vulcania\", indenne, mentre gli altri cacciatorpediniere si fermavano per dare la caccia al sommergibile e soccorrere le navi colpite (affondarono poi entrambe). Alle 6.20 le due unit\u00e0 furono attaccate dal sommergibile britannico \"Ursula\", che alle 7.20 lanci\u00f2 quattro siluri da 3.000 metri: sommergibile e siluri furono per\u00f2 avvistati da aerei e navi partite da Tripoli a supporto del convoglio, cos\u00ec che il \"Vulcania\", avvertito, pot\u00e9 evitare i siluri di poppa con la manovra, giungendo poi illeso a Tripoli.\nIl 2 ottobre salp\u00f2 da Napoli per scortare \u2013 insieme ai cacciatorpediniere \"Euro\", \"Antonio Da Noli\" e \"Vincenzo Gioberti\", cui poi si aggiunsero le torpediniere \"Partenope\" e \"Calliope\" \u2013 un convoglio formato dai trasporti \"Vettor Pisani\", \"Fabio Filzi\", \"Rialto\" e \"Sebastiano Venier\"; quando \u2013 il 5 ottobre \u2013 la \"Rialto\", colpita da aerosiluranti britannici dell'830\u00b0 Squadron, col\u00f2 a picco in posizione 33\u00b030' N e 15\u00b053' E.\nDal 16 al 19 ottobre fece parte della scorta (cacciatorpediniere \"Folgore\", \"Fulmine\", \"Gioberti\", \"Da Recco\", \"Sebenico\") di un convoglio in navigazione da Napoli a Tripoli (trasporti \"Beppe\", \"Marin Sanudo\", \"Probitas\", \"Paolina\" e \"Caterina\"), cui si aggregarono poi il motopeschereccio \"Amba Aradam\" e la torpediniera \"Cascino\"; il \"Beppe\" fu silurato il 18 dal sommergibile HMS \"Ursula\", dovendo essere preso a rimorchio dal rimorchiatore \"Max Barendt\" ed assistito dal \"Da Recco\" e dalla torpediniera \"Calliope\" (giunse a Tripoli il 21), mentre il \"Caterina\" affond\u00f2 nel punto a 62 miglia per 350\u00b0 da Tripoli in seguito ai danni riportati in un attacco aereo; il resto del convoglio giunse a Tripoli il 19.\nAlle 10:30 del 12 dicembre salp\u00f2 da Messina per scortare a Taranto \u2013 da dove le navi sarebbero proseguite per Tripoli \u2013 insieme al \"Da Recco\", nell'ambito dell'operazione \u00abM 41\u00bb, il convoglio \u00abA\u00bb, formato dalle moderne motonavi \"Fabio Filzi\" e \"Carlo Del Greco\"; alle 2.30 del 13, mentre le navi transitavano 15 miglia a sud di Capo San Vito, ad una decina di miglia da Taranto, furono attaccate dal sommergibile HMS \"Upright\" che silur\u00f2 i mercantili: il \"Filzi\" si capovolse ed affond\u00f2 in sette minuti, il \"Del Greco\", mentre se ne tentava rimorchio, affond\u00f2 per i danni; perirono 214 dei 649 uomini imbarcati sulle due navi.\nIl 16 dicembre, aggregato alla X Squadriglia Cacciatorpediniere, partecip\u00f2, unitamente alle corazzate \"Andrea Doria\", \"Giulio Cesare\" e \"Littorio\", agli incrociatori pesanti \"Trento\" e \"Gorizia\" ed ai cacciatorpediniere \"Granatiere\", \"Bersagliere\", \"Fuciliere\", \"Alpino\", \"Corazziere\", \"Carabiniere\", \"Gioberti\", \"Oriani\" e \"Maestrale\", alla scorta indiretta nell'ambito dell'operazione di convogliamento per la Libia \u00abM 42\u00bb (due convogli formati in totale dai mercantili \"Monginevro\", \"Napoli\", \"Ankara\" e \"Vettor Pisani\" con la scorta dei cacciatorpediniere \"Saetta\", \"Da Recco\", \"Vivaldi\", \"Da Noli\", \"Malocello\", \"Pessagno\" e \"Zeno\", entrambi partiti da Taranto e diretti a Bengasi \u2013 l\u2019\"Ankara\" ed il \"Saetta\" \u2013 e Tripoli \u2013 le altre unit\u00e0 \u2013); le navi arrivarono a destinazione senza danni il 18, mentre il gruppo d'appoggio prese parte ad un inconclusivo scontro con una formazione britannica che prese il nome di prima battaglia della Sirte (17 dicembre 1941).\nNel 1942 le mitragliere da 13,2\u00a0mm furono rimpiazzate da 7 da 20\u00a0mm.\nAlle 10:15 del 3 gennaio 1942 salp\u00f2 da Messina unitamente ai cacciatorpediniere \"Bersagliere\", \"Fuciliere\", \"Vivaldi\" e \"Da Recco\" per scortare a Tripoli, nell'ambito dell'operazione \u00abM 43\u00bb (tre convogli per la Libia con in mare complessivamente 6 mercantili, 6 cacciatorpediniere e 5 torpediniere), un convoglio composto dalle moderne motonavi \"Nino Bixio\", \"Lerici\" e \"Monginevro\": tutti i mercantili giunsero a destinazione il 5 gennaio.\nIl 18 gennaio stava scortando insieme al \"Da Recco\" la grande motonave cisterna \"Giulio Giordani\" quando il convoglio venne attaccato da aerosiluranti Fairey Swordfish dell'830\u00b0 Squadron, uscendone tuttavia senza danni.\nIl 21 febbraio, nel corso dell'operazione \u00abK. 7\u00bb, fece parte\u00a0\u2013 unitamente ai cacciatorpediniere \"Maestrale\", \"Pigafetta\", \"Pessagno\", \"Scirocco\" ed alla torpediniera \"Circe\" \u2013 della scorta di un convoglio (formato dalla grande nave cisterna \"Giulio Giordani\" e motonavi da carico \"Lerici\" e \"Monviso\") salpato da Corf\u00f9 alle 13.30 ed arrivato poi a Tripoli. Il 23 febbraio, alle 10:14, la \"Circe\" individu\u00f2 il sommergibile britannico \"P 38\", che stava cercando di attaccare il convoglio: la torpediniera bombard\u00f2 il sommergibile con cariche di profondit\u00e0, danneggiandolo seriamente, poi intervennero l\"Usodimare\" ed il \"Pessagno\" che gettarono a loro volta bombe di profondit\u00e0 e mitragliarono anche, in collaborazione con aerei, l'unit\u00e0 nemica appena affiorata: il P 38 affond\u00f2 con tutto l'equipaggio, nel punto 32\u00b048' N e 14\u00b058' E.\nL\u2019\"Usodimare\" \u00e8 stato l'unico cacciatorpediniere italiano ad andare perduto in un tragico caso di fuoco amico. Alle due di notte dell'8 giugno 1942, infatti, l'unit\u00e0 lasci\u00f2 Napoli per scortare a Tripoli la moderna motonave \"Vettor Pisani\"; le due unit\u00e0 si congiunsero poi, una volta nel canale di Sicilia, con un altro convoglio diretto in Libia. Nella stessa zona si trovava anche un sommergibile italiano, l\u2019\"Alagi\", appena giunto nel suo settore d'agguato (una ventina di miglia a settentrione di Capo Blanc) e non informato della presenza del convoglio: ritenendo perci\u00f2 le navi britanniche, il sommergibile le attacc\u00f2 lanciando tre siluri contro il cacciatorpediniere pi\u00f9 vicino, che era proprio l\u2019\"Usodimare\". Centrato da un siluro alle 21.20, il cacciatorpediniere si spezz\u00f2 in due e s'inabiss\u00f2 in cinque minuti, 72 miglia a nord di Capo Bon. Tra i 306 uomini a bordo (incluso un piccolo gruppo di marinai di passaggio) vi furono 141 morti e 165 sopravvissuti.\nNel corso del conflitto l\u2019\"Usodimare\" aveva effettuato 113 missioni di guerra, percorrendo complessivamente 41.972 miglia."}
{"id": "1418427", "revid": "767487", "url": "https://it.wikipedia.org/wiki?curid=1418427", "title": "Spermezeu", "text": "Spermezeu \u00e8 un comune della Romania di 3.958 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 8 villaggi: Dobricel, Dumbr\u0103vi\u021ba, H\u0103lm\u0103s\u0103u, Lunca Borlesei, P\u0103ltineasa, Sita, \u0218esuri Spermezeu-Vale, Spermezeu."}
{"id": "1418428", "revid": "125303858", "url": "https://it.wikipedia.org/wiki?curid=1418428", "title": "Carlo Giuseppe di Lorena", "text": "Biografia.\nNel 1695 fu eletto vescovo di Olomouc e nel 1698 principe-vescovo di Osnabr\u00fcck (1698\u20131715), fatto per il quale venne candidato all'Elettorato palatino, opposto al Brandeburgo e, a seguito di molte controversie e come accompagnamento all'enorme pagamento per il capitolo di Treviri, il 24 settembre 1710 Carlo Giuseppe fu eletto arcivescovo metropolita di Treviri, una posizione politica di notevole importanza nel Sacro Romano Impero. Gi\u00e0 nel 1711, fu in grado di utilizzare i propri diritti elettorali nell'elezione di Carlo VI d'Asburgo. Egli partecip\u00f2 ai negoziati che portarono alla fine della Guerra di successione spagnola, e vinse nella pretesa che le forze occupanti francesi abbandonassero l'arcivescovato (1714). Carlo Giuseppe mor\u00ec di vaiolo durante una visita a Vienna."}
{"id": "1418438", "revid": "767487", "url": "https://it.wikipedia.org/wiki?curid=1418438", "title": "\u0218an\u021b", "text": "\u0218an\u021b \u00e8 un comune della Romania di 3.429 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: \u0218an\u021b e Valea Mare."}
{"id": "1418440", "revid": "1516566", "url": "https://it.wikipedia.org/wiki?curid=1418440", "title": "Sant", "text": ""}
{"id": "1418447", "revid": "81617701", "url": "https://it.wikipedia.org/wiki?curid=1418447", "title": "Forward Rate Agreement", "text": "In finanza, si definisce Forward Rate Agreement, o pi\u00f9 semplicemente \"FRA\", quell'accordo che due soggetti stipulano in base al quale si trasferiscono reciprocamente dei flussi d'interessi correlati a cifre nominali mai effettivamente scambiate durante il rapporto. Infatti il rapporto viene risolto attraverso la via differenziale tra gli stessi. Sono degli strumenti finanziari derivati come gli swaps e futures cos\u00ec come da definizione e regolamentazione giuridica del D.Lgs. n.58 del 24 febbraio 1998 del TUF, art.1 comma 3.\nIl soggetto che acquista un FRA, \u00e8 tenuto, alla data di regolamento, a versare alla controparte una percentuale, preventivamente fissata alla data di stipulazione del contratto, del valore nominale, contro il pagamento della somma risultante dalla moltiplicazione di un secondo tasso variabile (spesso LIBOR o EURIBOR) e della medesima cifra nominale.\nViceversa, chi vende un FRA ricever\u00e0 la somma prefissata, e verser\u00e0 la somma ottenuta con il tasso variabile. Effettivamente, il flusso monetario che si verifica, \u00e8 la differenza tra i due tassi."}
{"id": "1418456", "revid": "767487", "url": "https://it.wikipedia.org/wiki?curid=1418456", "title": "T\u00e2rli\u0219ua", "text": "T\u00e2rli\u0219ua \u00e8 un comune della Romania di 3.643 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 10 villaggi: Agrie\u0219, Agrie\u0219el, Borleasa, Cirea\u0219i, Lunca S\u0103teasc\u0103, Moli\u0219et, Oarzina, R\u0103c\u0103te\u0219u, \u0218endroaia, T\u00e2rli\u0219ua.\nT\u00e2rli\u015fua ha dato i natali allo scrittore, novellista e giornalista Liviu Rebreanu (1885-1944)."}
{"id": "1418459", "revid": "767487", "url": "https://it.wikipedia.org/wiki?curid=1418459", "title": "Hennes Weisweiler", "text": "Allen\u00f2 negli anni sessanta e settanta. Dal 1957 al 1970 fu docente alla scuola di allenatori dell\"'Accademia dello Sport\" di Colonia, che dal 2005 porta il suo nome.\nCarriera.\nAllen\u00f2 Colonia, Viktoria Colonia, Borussia M\u00f6nchengladbach, Barcellona, New York Cosmos e , vincendo una Coppa UEFA, quattro campionati tedeschi, un campionato statunitense, un campionato svizzero, quattro Coppe di Germania e una Coppa Svizzera.\nCon il Borussia in cinque anni vinse per tre volte la Bundesliga, oltre ad una Coppa di Germania ed una Coppa UEFA."}
{"id": "1418460", "revid": "287204", "url": "https://it.wikipedia.org/wiki?curid=1418460", "title": "Tarlisua", "text": ""}
{"id": "1418466", "revid": "2043251", "url": "https://it.wikipedia.org/wiki?curid=1418466", "title": "Philipp Ludwig von Sinzendorf", "text": "Biografia.\nNato a Vienna dal cancelliere imperiale conte Philipp Ludwig Wenzel von Sinzendorf, nel 1714 si rec\u00f2 al collegio dei Gesuiti di Roma, dove nel 1717 si laure\u00f2 in Teologia e \"in utroque iure\", con ottimi risultati. Fu grande amico del cardinale Lambertini, che successivamente verr\u00e0 eletto papa con il nome di Benedetto XIV.\nPer quanto riguarda la propria carriera ecclesiastica, Philipp Ludwig divenne canonico e nel 1725 venne nominato vescovo di Gy\u0151r, divenendo, per dispensa papale, nunzio apostolico, ma prese possesso del vescovato solo l'anno successivo, nel 1726.\nDivenuto arciprete del Duomo di Breslavia, fu eletto vescovo suffraganeo del vescovo Elias von Sommerfeld, ottenendo nel 1732 alla morte di questo, per concessione dell'Imperatore, il vescovato stesso di Breslavia, del quale prese possesso il 6 novembre 1732.\nLa reggenza di Philipp Ludwig port\u00f2 grandi innovazioni all'interno della diocesi, aderendo nel 1742 alla contesa della Prima guerra di Slesia, sotto il dominio prussiano. Questo port\u00f2 a scontri tra il vescovo ed il re di Prussia Federico II, che sfociarono nell'occupazione del vescovato da parte delle truppe prussiane. Philipp Ludwig pot\u00e9 fare ritorno nel vescovato solo nel 1743.\nTolleranza religiosa.\nPhilipp Ludwig si dimostr\u00f2 molto tollerante verso la compresenza delle diverse religioni che si potevano trovare nell'area ungherese. In un documento del 28 agosto 1742 cerc\u00f2 di riappacificare le contese interne alla propria diocesi tra cattolici e protestanti, invitando a seguire l'esempio unico di Cristo.\nMor\u00ec a Breslavia il 28 settembre 1747 e venne sepolto nella cattedrale della citt\u00e0.\nGenealogia episcopale.\nLa genealogia episcopale \u00e8:"}
{"id": "1418469", "revid": "1355461", "url": "https://it.wikipedia.org/wiki?curid=1418469", "title": "Decretum laudis", "text": "Il decretum laudis (o decreto di lode) \u00e8 il provvedimento ufficiale con cui la Santa Sede concede agli istituti di vita consacrata ed alle societ\u00e0 di vita apostolica il riconoscimento ecclesiastico di istituzione di diritto pontificio.\nQuando il decreto di lode \u00e8 emesso in forma di breve apostolico si parla di breve di lode.\nDiritto canonico.\nPer la creazione di una nuova comunit\u00e0 religiosa sono necessari il nullaosta dalla competente autorit\u00e0 della Chiesa (le congregazioni per gli Istituti di Vita Consacrata e le Societ\u00e0 di Vita Apostolica, per l'Evangelizzazione dei Popoli o per le Chiese Orientali, a seconda delle finalit\u00e0 dell'istituto e del suo ambito di azione) e l'approvazione dell'ordinario della diocesi: la congregazione \u00e8 allora detta \"di diritto diocesano\". \nCrescendo la sua importanza, constatatene la maturit\u00e0 spirituale e apostolica, essa pu\u00f2 essere approvata formalmente dal pontefice con il \"decretum laudis\", che la trasforma in congregazione \"di diritto pontificio\", soggetta in modo immediato ed esclusivo alla potest\u00e0 della Santa Sede.\nSeguono, in genere, l'approvazione temporanea e quella definitiva.\nStruttura.\nIl \"decretum laudis\" contiene, di regola, un sommario storico sull'origine dell'istituto e una breve descrizione delle finalit\u00e0 e dell'ordinamento interno dello stesso, un riferimento alle lettere laudatorie dei vescovi e all'esame compiuto dalle congregazioni romane alla societ\u00e0; si conclude con la lode e raccomandazione \"amplissimis verbis\" dell'istituto in questione.\nLa prassi dell'utilizzo del \"decretum laudis\" da parte dei papi per concedere il riconoscimento di istituzione di diritto pontificio alle congregazioni inizi\u00f2 a consolidarsi negli anni a cavallo tra il XVIII e il XIX secolo, anche se per i primi tempi tali decreti furono seguiti da atti pi\u00f9 solenni quali le bolle e i brevi."}
{"id": "1418478", "revid": "767487", "url": "https://it.wikipedia.org/wiki?curid=1418478", "title": "Teaca", "text": "Teaca \u00e8 un comune della Romania di 6.015 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 6 villaggi: Archiud, Budurleni, Ocni\u021ba, Pinticu, Teaca, Viile Tecii."}
{"id": "1418484", "revid": "284225", "url": "https://it.wikipedia.org/wiki?curid=1418484", "title": "A meno di", "text": ""}
{"id": "1418485", "revid": "1714743", "url": "https://it.wikipedia.org/wiki?curid=1418485", "title": "Caterina di Braunschweig-L\u00fcneburg", "text": "Discendenza.\nMagnus e Caterina ebbero sei figli:"}
{"id": "1418487", "revid": "767487", "url": "https://it.wikipedia.org/wiki?curid=1418487", "title": "Telciu", "text": "Telciu (in ungherese \"Telcs\", in tedesco \"Teltsch\") \u00e8 un comune della Romania di 6.269 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Bichigiu, Fiad, Telci\u0219or, Telciu."}
{"id": "1418489", "revid": "144796", "url": "https://it.wikipedia.org/wiki?curid=1418489", "title": "Franz Georg von Sch\u00f6nborn", "text": "Biografia.\nFranz Georg era il nono figlio del conte Melchior Friedrich von Sch\u00f6nborn-Buchheim, nonch\u00e9 nipote di Franz Lothar von Sch\u00f6nborn, arcivescovo di Magonza. I fratelli di Franz Georg furono Johann Philipp Franz, Friedrich Karl e Damian Hugo, tre importanti uomini di chiesa del tempo. \nFranz Georg trascorse la sua giovinezza ad Aschaffenburg dove frequent\u00f2 il locale collegio dei gesuiti insieme al fratello minore Marquard Wilhelm e dove intraprese la carriera ecclesiastica, ricevendo la tonsura e gli ordini minori il 19 dicembre 1695. Nel 1700, insieme al fratello, divenne \"domicellarius\" del capitolo della cattedrale di San Pietro a Treviri, della quale divenne canonico l'anno successivo. Il 4 maggio 1701 Franz Georg venne ordinato sacerdote da papa Clemente XI e nominato poco dopo prevosto di San Maurizio presso la citt\u00e0 tedesca di Augusta dove si port\u00f2 nel settembre di quello stesso anno. All'inizio del 1702 inizi\u00f2 i propri studi di legge, filosofia, teologia, geografia, storia e lingue a Salisburgo, Siena e Leida. Dopo aver completato i propri studi viaggi\u00f2 a Roma, in Spagna e Inghilterra. \nIn questo particolare periodo, l'influenza dello zio vescovo gli risult\u00f2 fondamentale per lo sviluppo della sua carriera e Franz Georg ottenne numerosi contatti con personaggi influenti del suo tempo, tra cui con l'Imperatore del Sacro Romano Impero a Vienna. Lothar Franz von Sch\u00f6nborn lo nomin\u00f2 ambasciatore dell'arcidiocesi di Magonza presso la Santa Sede e successivamente lo stesso Carlo VI del Sacro Romano Impero si serv\u00ec della sua figura per portare la notizia della sua elezione a imperatore alla citt\u00e0 di Barcellona, in Spagna, ove venne insignito dell'Ordine di Santiago. All'incoronazione imperiale del 1711 a Francoforte sul Meno, al seguito di suo zio che vi esercitava le funzioni di arcicancelliere, rappresent\u00f2 il ciambellano imperiale (assente) e venne nominato a tale carica poco dopo. L'anno successivo, nel 1712, venne nominato membro del \"Reichshofrat\" nel 1713 prese parte ai lavori della pace di Utrecht; dal 1717 divenne consigliere privato dell'imperatore. Nel 1715, ottenne la prebenda del defunto canonico Francesco Antonio di Lorena nella diocesi di M\u00fcnster.\nAlla morte dello zio nel 1729 Francesco Luigi del Palatinato-Neuburg, arcivescovo di Treviri, gli succedette votato dai canonici locali all'unanimit\u00e0. Sotto la protezione papale, nel 1732 venne anche eletto vescovo di Worms e prevosto dell'abbazia di Ellwangen.\nPoliticamente, Franz Georg si schier\u00f2 con gli Asburgo, anche per questo l'arcivescovato di Treviri si trov\u00f2 al centro di numerosi conflitti. Nella seconda parte del suo regno, Franz Georg abbandon\u00f2 il proprio accanimento politico e si focalizz\u00f2 sull'amministrazione e su progetti di costruzione che contribuirono a rendere celebre la sua figura. Nel 1734 pos\u00f2 la prima pietra della basilica di San Paolino a Treviri che finanzi\u00f2 integralmente con fondi propri, contattando per tale progetto architetti del calibro di Christian Kretzschmar e Balthasar Neumann (quest'ultimo in particolare per il legame di particolare fiducia che aveva con la famiglia Sch\u00f6nborn). Dal 1737 al 1753 costru\u00ec una splendida residenza barocca a Ellwangen. All'inizio del 1739 inizi\u00f2 l'ingrandimento del castello di Philippsburg presso Ehrenbreitstein a Coblenza. Costru\u00ec anche una nuova residenza estiva per gli arcivescovi di Treviri e dal 1740 incaric\u00f2 Neumann della progettazione della chiesa di san Lorenzo a Dirmstein. Sempre con l'aiuto di Neumann, dal 1748 Franz Georg fece ricostruire buon parte degli edifici dell'abbazia di Pr\u00fcm e la chiesa parrocchiale di san Michele a Lampertheim-Hofheim (1747\u20131754). Fece costruire anche il casino di caccia di Sch\u00f6nbornslust presso Kesselheim nel 1752, struttura che venne distrutta poi nel 1794 dopo la conquista da parte delle truppe rivoluzionarie francesi. Profondamente pio, Franz Georg si impegn\u00f2 per incrementare il livello dell'educazione tra la popolazione. Rigido moralizzatore, proib\u00ec diversi pellegrinaggi verso luoghi di culto non approvati canonicamente, come pure feste e pubblici esorcismi. Verso la fine della sua vita, il suo potere si affievol\u00ec come quello della sua famiglia. \nFranz Georg mor\u00ec a Philippsburg nel 1756 e venne sepolto nella Cattedrale di Treviri.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1418491", "revid": "767487", "url": "https://it.wikipedia.org/wiki?curid=1418491", "title": "Tiha B\u00e2rg\u0103ului", "text": "Tiha B\u00e2rg\u0103ului (in ungherese \"Borgotiha\", in tedesco \"Kleinburgau\") \u00e8 un comune della Romania di 6.390 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 5 villaggi: Ciosa, Mure\u0219enii B\u00e2rg\u0103ului, Piatra F\u00e2nt\u00e2nele, Tiha B\u00e2rg\u0103ului, Tureac."}
{"id": "1418492", "revid": "287204", "url": "https://it.wikipedia.org/wiki?curid=1418492", "title": "Tiha Bargaului", "text": ""}
{"id": "1418504", "revid": "767487", "url": "https://it.wikipedia.org/wiki?curid=1418504", "title": "Urmeni\u0219", "text": "Urmeni\u0219 \u00e8 un comune della Romania di 2.178 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 10 villaggi: C\u00e2mp, Co\u0219eriu, Delureni, F\u00e2na\u021be, Podenii, Scoabe, \u0218opteriu, Urmeni\u0219, Valea, Valea Mare."}
{"id": "1418506", "revid": "287204", "url": "https://it.wikipedia.org/wiki?curid=1418506", "title": "Urmenis", "text": ""}
{"id": "1418507", "revid": "287204", "url": "https://it.wikipedia.org/wiki?curid=1418507", "title": "Vedran Corluka", "text": ""}
{"id": "1418510", "revid": "767487", "url": "https://it.wikipedia.org/wiki?curid=1418510", "title": "Zagra (Bistri\u021ba-N\u0103s\u0103ud)", "text": "Zagra \u00e8 un comune della Romania di 3.703 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 5 villaggi: Aluni\u0219ul, Peri\u0219or, Poienile Zagrei, Suplai, Zagra."}
{"id": "1418521", "revid": "599013", "url": "https://it.wikipedia.org/wiki?curid=1418521", "title": "Sarcoma di Ewing", "text": "Il sarcoma di Ewing \u00e8 una rara forma di neoplasia e di sarcoma che pu\u00f2 interessare il tessuto osseo e in casi pi\u00f9 rari le parti molli. Questa patologia racchiude diverse sottocategorie, infatti in medicina si \u00e8 soliti parlare di \"tumori della famiglia di Ewing\", (ESFT Ewing's Sarcoma Family of Tumors). Il Sarcoma di Ewing osseo \u00e8 la forma di tumore osseo statisticamente pi\u00f9 diffusa dopo l'osteosarcoma.\nStoria.\nIdentificata da James Ewing (1866-1943) nel 1921 dove descriveva una strana forma di \"endotelioma dell'osso\". Prima di lui si sono descritte alcune forme simili sia nel 1866 che nel 1890 anche se non si era evidenziata la forma distinta da neuroblastoma o dal linfoma Le teorie eziologiche di Ewing continuarono quasi fino alla fine del XX secolo.\nEpidemiologia.\nSi manifesta principalmente nell'et\u00e0 infantile o adolescenziale (alcuni studi hanno calcolato l'et\u00e0 media intorno ai 16 anni) e in quella giovane adulta, mentre \u00e8 molto raro dopo i 30 anni e nell'et\u00e0 neonatale.\nL'incidenza di questa malattia varia a seconda dell'etnia e del sesso del paziente.\nL'incidenza \u00e8 stata calcolata intorno al 10\u201315% di tutti i sarcomi ossei, anche se altre stime lo portano al 40% esso fa parte del gruppo di tumori chiamati tumori neuroectodermici primitivi periferici.\nLocalizzazione.\nTale forma si mostra maggiormente nell'individuo nelle diafisi delle ossa lunghe e le ossa piatte e nei tessuti molli profondi.\nAltre sedi in cui si \u00e8 mostrata pi\u00f9 raramente:\nAspetto del tumore.\nLa patologia si manifesta spesso con la comparsa di una tumefazione talvolta di colorazione scura, e viene inizialmente confusa con un livido causato da un trauma. Altre volte il paziente lamenta un dolore circoscritto, intenso e persistente ad un osso o in altra parte del corpo.\nEffettuando la biopsia il tumore in questione appare composto da lamine di piccole cellule, rotonde che diventano blu con l'applicazione di un apposito Marcatore tumorale. Tali cellule sono dotate di citoplasma scarso, talvolta chiaro per la ricchezza in glicogeno. Possono essere presenti rosette di Homer Wright.\nEsami diagnostici e terapie.\nIn presenza di una tumefazione anomala, sospetta, che il paziente non riesce a collegare ad alcun trauma oppure che non scompare nell'arco di una decina di giorni, \u00e8 consigliabile consultare il medico di famiglia nel minore tempo possibile affinch\u00e9 prescriva esami di accertamento, in primis un'ecografia.\nIn presenza invece di una tumefazione che interessi il tessuto osseo, o di dolori acuti alle ossa che non si placano, \u00e8 altres\u00ec consigliabile eseguire una radiografia.\nSe dai primi esami risulta ipotizzabile la presenza di una massa tumorale, \u00e8 opportuno eseguire una risonanza magnetica con liquido di contrasto. Se all'esito di tali esami vi \u00e8 il sospetto di una neoplasia, \u00e8 raccomandabile una biopsia da effettuarsi o mediante ago aspirato, oppure analizzando la massa escissa in seguito all'intervento chirurgico. Il Sarcoma di Ewing, al pari di altre tipologie di sarcomi, si caratterizza per la presenza di traslocazione, cio\u00e8 una anomalia della riproduzione dei cromosomi della cellula.\nLa rarit\u00e0 di questa forma tumorale, come per ogni sottotipo di sarcoma, rende consigliabile per il paziente richiedere un secondo esame istologico che confermi la diagnosi. Successivamente \u00e8 opportuno interpellare un centro altamente specializzato (ad esempio un centro IRCSS) in cui ci sia esperienza medica nel trattamento della patologia.\nSe il Sarcoma di Ewing sorge in zone superficiali del corpo la patologia viene spesso scoperta pi\u00f9 presto, con una conseguente prognosi di guarigione e di sopravvivenza a lungo termine migliore rispetto a quando la neoplasia sorge in profondit\u00e0. Negli altri casi la prognosi \u00e8 meno benevola, a meno che la diagnosi non sia ugualmente tempestiva, ma le moderne terapie e i progressi della chirurgia oncologica hanno migliorato le statistiche di guarigione dei pazienti.\nLa chemioterapia con doxorubicina, etoposide, vincristina, ifosfamide, ciclofosfamide, etoposide \u00e8 il trattamento standard e risulta spesso efficace nella cura del tumore: essa viene spesso applicata prima dell'operazione chirurgica atta alla rimozione della parte malata. Nei casi in cui la chemioterapia non risulta efficace, la malattia progredisce, o il paziente presenta metastasi all'esordio, si ricorre all'utilizzo di busulfan e Melfalan ad alte dosi, seguito da trapianto di cellule staminali del midollo osseo. Uno studio europeo iniziato nel 2008 ha evidenziato che il regime chemioterapico ad alte dosi con Busulfan e Melfalan potrebbe essere consigliabile anche per i pazienti che non presentano metastasi al momento della diagnosi, ma la cui malattia risulta localmente avanzata..\nDa recenti studi clinici risulterebbe inoltre l'efficacia anche della Lurbinectedina, che potrebbe aumentare la sopravvivenza in una percentuale significativa di pazienti con malattia in fase avanzata e non pi\u00f9 trattabili con le cure standard..\n\u00c8 inoltre in corso di studio l'efficacia del farmaco Cabozantinib.\nLo studio di nuove terapie \u00e8 svolto da diverse associazioni di medici, tra le quali spicca l'Italian Sarcoma Group, che favorisce le sinergie tra centri specializzati e contribuisce ad aggiornare i protocolli di cura, con il sostegno di vari gruppi no profit tra cui l'Associazione Paola onlus."}
{"id": "1418530", "revid": "66387", "url": "https://it.wikipedia.org/wiki?curid=1418530", "title": "Costituzione Europea", "text": ""}
{"id": "1418532", "revid": "115346655", "url": "https://it.wikipedia.org/wiki?curid=1418532", "title": "Monte Cum", "text": "Il monte Cum (in dialetto sloveno Hum) \u00e8 una montagna delle Alpi alta 917\u00a0m s.l.m., situata nella parte orientale dalla provincia di Udine.\nGeografia.\nIl monte Cum trova ubicazione tra le frazioni di Tribil Superiore (in dialetto sloveno \"Gorenji Tarbij\"), in comune di Stregna, e di San Volfango (in dialetto sloveno \"Svet \u0160toublank\"), in comune di Drenchia, nei pressi del confine con la Slovenia.\nIl monte \u00e8 ricoperto da folta e varia vegetazione ed \u00e8 facilmente individuabile dalla sottostanti valli e dalla pianura friulana per la sua caratteristica forma tronco-piramidale e per la mancanza di altri rilievi nelle immediate vicinanze.\nStoria.\nNel corso della prima guerra mondiale fu una cima strategica del fronte italiano, presidiato dalla 2\u00aa Armata. Faceva parte dell'ultima linea di difesa ad oltranza e fu una delle postazioni duramente colpite durante la battaglia di Caporetto. La cima, difesa dalla brigata Elba, venne conquistata dalle truppe dell'8\u00ba reggimento dei Leibgrenadier alle ore 11 del giorno 26 ottobre 1917, mentre le truppe superstiti italiane si ritiravano verso Castelmonte ed il monte Spik. Di quel periodo rimangono ancora visibili le gallerie scavate e le piazzole costruite per alloggiare i pezzi d'altiglieria.\nOrigine del nome.\nIl nome del monte deriva dal vocabolo sloveno \"holm\" (che significa colle, collina) che si \u00e8 modificato, col tempo, in \"hum\" per la contrazione del gruppo \"ol\" in \"u\"."}
{"id": "1418533", "revid": "74801", "url": "https://it.wikipedia.org/wiki?curid=1418533", "title": "David McTaggart", "text": "Biografia.\nEccellente atleta multidisciplinare, da giovane vinse per tre volte consecutive il Campionato Nazionale Canadese di Badminton (1956\u20141958), nel singolo. Rappresent\u00f2 poi il suo Paese nella \"Thomas Cup\", il campionato mondiale a squadre di questo sport. Prima di occuparsi di Greenpeace, ebbe successo come impresario edile e operatore immobiliare.\nNel 1972 rispose ad un annuncio su un giornale di una associazione chiamata Greenpeace e mise a disposizione la sua imbarcazione (Vega) per andare a protestare contro i test atomici compiuti dalla Francia nell'Oceano Pacifico nell'atollo di Moruroa. Venne coinvolto in alcuni spiacevoli episodi con la marina francese, ma ottenne il risultato auspicato quando, nel 1974, la Francia annunci\u00f2 la fine dei test nucleari in atmosfera. Divenne portavoce generale e presidente di Greenpeace International nel 1979 e si ritir\u00f2 nel 1991 andando a vivere in Italia a Paciano in Umbria, anche se continu\u00f2 a partecipare alla vita associativa di Greenpeace. Mor\u00ec in un incidente stradale nel 2001 e l'artista Te Vaka gli dedic\u00f2 la canzone \"Sei Ma le Losa\"."}
{"id": "1418534", "revid": "4175", "url": "https://it.wikipedia.org/wiki?curid=1418534", "title": "Campionato sudamericano di rugby del 1958", "text": ""}
{"id": "1418535", "revid": "486946", "url": "https://it.wikipedia.org/wiki?curid=1418535", "title": "Volley Ferrara", "text": ""}
{"id": "1418537", "revid": "339392", "url": "https://it.wikipedia.org/wiki?curid=1418537", "title": "Epica di Gilgamesh", "text": ""}
{"id": "1418539", "revid": "104485", "url": "https://it.wikipedia.org/wiki?curid=1418539", "title": "R'lyeh", "text": "R'lyeh \u00e8 una citt\u00e0 immaginaria situata nell'Oceano Pacifico Equatoriale.\nAppare nell'universo narrativo di Howard Phillips Lovecraft a partire dal racconto \"Il richiamo di Cthulhu\"; viene anche chiamata Relex da Lovecraft nel racconto \"Il tumulo\". \u00c8 la citt\u00e0 sommersa nell'Oceano Pacifico dove \u00abil morto Cthulhu attende sognando\u00bb, sepolto dentro una specie di cripta al di l\u00e0 di un gigantesco portale che si apre in una struttura regolata secondo un'aliena e impossibile geometria non euclidea e costruita di materiale basaltico ciclopico, verdastro e umido di alghe.\nDescrizione.\nLa citt\u00e0 \u00e8 un panorama di \u00abampi angoli e superfici di pietra [...] troppo grandi per appartenere a qualcosa proprio di questo pianeta, ed empie quanto orrende immagini e inquietanti geroglifici\u00bb. La geometria di R'lyeh \u00e8 \"anormale, non euclidea e repulsiva, che sa di sfere e dimensioni diverse dalle nostre.\"\nNel racconto di Lovecraft \"Il richiamo di Cthulhu\", la sola porzione della citt\u00e0 che emerge dalle acque \u00e8 un singolo \"odioso monolito coronato da una cittadella\" nella quale Cthulhu \u00e8 tumulato. Gli uomini avvicinatisi hanno soggezione della pura e semplice immensit\u00e0 della citt\u00e0, della spaventevole suggestione delle sue gargantuesche statue e dei bassorilievi. La geometria degli edifici \u00e8 distorta e non euclidea, angoli apparentemente acuti si rivelano ottusi e le superfici orizzontali sembrano verticali; uno scultore la descrive come \u00abdalle linee tutte sbagliate\u00bb.\nNella mitologia lovecraftiana, ci si riferisce qualche volta a R'lyeh nella litania ritualistica \u00ab\"Ph'nglui mglw'nafh Cthulhu R'lyeh wgah'nagl fhtagn\"\u00bb, che si pu\u00f2 approssimativamente tradurre con \"Nella sua dimora di R'lyeh, il morto Cthulhu attende sognando\" (\u00ab\"In his house at R'lyeh, dead Cthulhu waits dreaming\"\u00bb). Pi\u00f9 fonti attestano la conoscenza della formula da parte di popoli sparsi per il globo e mai incontratisi.\nUbicazione.\nFu edificata all'incirca 350 milioni di anni fa da alcuni servitori dello stesso Cthulhu.\nSecondo lo scrittore, R'lyeh \u00e8 situata alle coordinate nell'Oceano Pacifico del sud. August Derleth, tuttavia, posiziona R'lyeh alle coordinate 49\u00b051\u2032S, 128\u00b034\u2032W nei suoi scritti. Entrambi i luoghi appartengono al cosiddetto polo dell'inaccessibilit\u00e0, il punto degli oceani pi\u00f9 lontano dalle terre emerse. Le coordinate in cui Derleth pone la citt\u00e0 sommersa sono approssimativamente 5100 miglia nautiche (5900 secondo Lovecraft) o 9500 chilometri dalla pi\u00f9 vicina terraferma, corrispondenti a circa dieci giorni di viaggio con una nave veloce, da Pohnpei, una delle isole dell'area.\nPohnpei, del resto, gioca un ruolo nei \"Miti di Cthulhu\" come il luogo dove furono trovati testi inerenti a R'lyeh.\nAugust Derleth, approfondendo il discorso iniziato da Lovecraft, ha ammesso nei suoi testi la possibilit\u00e0 che la citt\u00e0 possa coprire, sotto gli abissi, la maggior parte degli oceani terrestri, \u00abdalla costa nord del Massachusetts alle isole perdute della Micronesia\u00bb."}
{"id": "1418544", "revid": "138457", "url": "https://it.wikipedia.org/wiki?curid=1418544", "title": "Scudiscio", "text": ""}
{"id": "1418549", "revid": "1776051", "url": "https://it.wikipedia.org/wiki?curid=1418549", "title": "Animetal Marathon VII", "text": "\"ANIMETAL MARATHON VII \uff5e\u6226\u3048! \u30e1\u30bf\u30eb\u30fb\u30d2\u30fc\u30ed\u30fc\uff5e\" \u00e8 un album degli Animetal pubblicato nel 2005. La traccia \"Jump In The Fire! (\u30b8\u30e3\u30f3\u30d7\u30fb\u30e1\u30c9\u30ec\u30fc)\", contiene \"\u9b54\u8a36\u4e0d\u601d\u8b70\u30a2\u30c9\u30d9\u30f3\u30c1\u30e3\u30fc\uff01\uff08DRAGONBALL\uff09\" e \"CHA-LA HEAD-CHA-LA\uff08DRAGONBALL Z\uff09\"."}
{"id": "1418550", "revid": "117271", "url": "https://it.wikipedia.org/wiki?curid=1418550", "title": "Dematium albicans", "text": ""}
{"id": "1418551", "revid": "117271", "url": "https://it.wikipedia.org/wiki?curid=1418551", "title": "Monilia albicans", "text": ""}
{"id": "1418552", "revid": "117271", "url": "https://it.wikipedia.org/wiki?curid=1418552", "title": "Myceloblastanon albicans", "text": ""}
{"id": "1418553", "revid": "48789", "url": "https://it.wikipedia.org/wiki?curid=1418553", "title": "Moruroa", "text": ""}
{"id": "1418554", "revid": "117271", "url": "https://it.wikipedia.org/wiki?curid=1418554", "title": "Mycotorula albicans", "text": ""}
{"id": "1418555", "revid": "117271", "url": "https://it.wikipedia.org/wiki?curid=1418555", "title": "Oidium albicans", "text": ""}
{"id": "1418556", "revid": "117271", "url": "https://it.wikipedia.org/wiki?curid=1418556", "title": "Parasaccharomyces albicans", "text": ""}
{"id": "1418557", "revid": "117271", "url": "https://it.wikipedia.org/wiki?curid=1418557", "title": "Procandida albicans", "text": ""}
{"id": "1418558", "revid": "117271", "url": "https://it.wikipedia.org/wiki?curid=1418558", "title": "Saccharomyces albicans", "text": ""}
{"id": "1418559", "revid": "117271", "url": "https://it.wikipedia.org/wiki?curid=1418559", "title": "Syringospora albicans", "text": ""}
{"id": "1418560", "revid": "167080", "url": "https://it.wikipedia.org/wiki?curid=1418560", "title": "Iranista", "text": ""}
{"id": "1418563", "revid": "339392", "url": "https://it.wikipedia.org/wiki?curid=1418563", "title": "Paesi membri dell'Unione Europea", "text": ""}
{"id": "1418565", "revid": "10652", "url": "https://it.wikipedia.org/wiki?curid=1418565", "title": "Trametes rufescens", "text": ""}
{"id": "1418566", "revid": "1886285", "url": "https://it.wikipedia.org/wiki?curid=1418566", "title": "Nociazzi", "text": "Nociazzi \u00e8 una frazione del comune di Castellana Sicula, nel Parco delle Madonie, \u00e8 suddivisa in Nociazzi Superiore (o Alto) e Nociazzi Inferiore.\nStoria.\nI primi insediamenti urbani possono essere fatti risalire alla prima met\u00e0 del XVII secolo, quando contadini e agricoltori provenienti dai paesi attigui (fra cui la fiorente Petralia), trovarono nella fertile collina ove sorger\u00e0 Castellana ottime possibilit\u00e0 per la coltivazione della terra.\nCon datazione incerta fra il XVIII e XVII secolo (plausibilmente fra il 1650 e il 1713, data in cui gli spagnoli cedono in seguito alla pace di Utrecht i domini siciliani agli Asburgo d'Austria) il duca di Ferrandina, feudatario del luogo (comprendente i feudi di Castellana, Fana e Maimone), otterr\u00e0 da re Filippo V di Spagna lo ius populandi, con il quale ha il diritto di insediare nuovi borghi.\nProbabilmente in seguito al matrimonio con Gemma, nobile della famiglia spagnola dei Castellana (o Castelletti, Castellitti o Incastilletta, originaria della Catalogna), in omaggio alla consorte chiamer\u00e0 la citt\u00e0 proprio Castellana e lo stemma sar\u00e0 presente anche a Nociazzi. Oltre al centro abitato di Castellana sorsero altri borghi, tra cui Nociazzi.\nNociazzi sorse nella parte pi\u00f9 alta del territorio, a circa 1000 m.s.l.m, ai piedi delle cime pi\u00f9 alte della catena montuosa delle Madonie. \u00c8 contigua ad una delle quattro Trazzere Regie (o tratturi) che solcavano il territorio e che in quella costituivano uno degli snodi fondamentali per i passaggi del bestiame nella Sicilia centro-settentrionale.\nBisogner\u00e0 attendere addirittura il XX secolo perch\u00e9 il popolamento nelle campagne giunga massiccio. Nel 1947 il centro abitato di Castellana Sicula divent\u00f2 comune autonomo della provincia di Palermo, raggruppando i borghi contigui di Calcarelli, Frazzucchi, Catalani e Nociazzi.\nIl nome deriva probabilmente dai grandi alberi di noce molto diffusi in passato. A conferma di ci\u00f2 vi \u00e8 lo stemma a doppio sfondo riprodotto sulla Casina, villa nobiliare del luogo. Lo stemma raffigura sulla parte sinistra un leone e un torrione (plausibile riferimento alla famiglia spagnola) e sulla parte destra un leone e un albero di noce.\nNociazzi, nonostante la continua emigrazione iniziata a fine ottocento, tuttora molto attiva, ebbe un continuo aumento del numero di abitanti sino alla met\u00e0 del secolo scorso. Il numero massimo sfior\u00f2 i 500 abitanti. Un violento nubifragio verificatosi nella notte del 5 agosto 1953 comport\u00f2 l'inizio della fine di Nociazzi Superiore. Questa parte del centro abitato era stata realizzata in contiguit\u00e0 con uno degli affluenti del fiume Imera Meridionale. La violenta piena caus\u00f2 lo sprofondamento del letto del fiume che rese instabili le abitazioni prospicienti. Gli abitanti si trasferirono in massa a Nociazzi Inferiore e nei paesi vicini.\nClima.\nNociazzi Inferiore si trova ad una altezza sul mare compresa tra 950 e 1000 metri. Nonostante la notevole altezza il clima \u00e8 molto mite. Il borgo, giacente su un dolce declivo, \u00e8 esposto a sud. \u00c8 difeso dai venti gelidi della tramontana dalla catena montuosa delle Madonie, ad ovest e ad est dai prolungamenti dei pendii della catena montuosa che tengono il borgo come in un abbraccio. Le nevicate si verificano ad ogni inverno ma non comportano abbassamenti notevoli delle temperature. Al massimo qualche grado sotto lo zero. Molto rare le gelate. In estate il clima \u00e8 molto gradevole. Caldo ma mai afoso, fa s\u00ec che tanta gente venga a soggiornare sul posto per sfuggire alla arsura delle zone costiere.\nIdrografia.\nIl borgo \u00e8 ubicato in mezzo a due dei maggiori affluenti del fiume Imera Meridionale. Distano tra loro poco pi\u00f9 di un chilometro. Raccolgono le acque del versante meridionale dei monti delle Madonie. Sempre in piena nei mesi invernali, riducono notevolmente la loro portata nei mesi estivi. Il territorio \u00e8 molto ricco di acqua. Vi sono diverse sorgenti, con acqua affiorante. Per la ricchezza d'acqua una delle contrade pi\u00f9 estese \u00e8 stata denominata \"Margi\". Fino agli anni quaranta era in funzione un mulino ad acqua alimentato dall'affluente posto a ovest del centro abitato. L'acqua di alcune sorgenti \u00e8 a basso contenuto di calcio, molto diuretica. Si presta bene per l'uso umano. \nAgricoltura.\nL'Agricoltura ha rappresentato da sempre l'attivit\u00e0 economica principale. Le superfici agricole sono condotte a seminativo. La coltura del frumento si alterna con le colture foraggere, quali veccia e sulla. I frutteti, i vigneti e gli orti irrigui, sono a conduzione familiare. Anche la zootecnia fa la sua parte. Vi sono alcuni allevamenti di bovini e di pecore.\nPaesaggio.\nIl territorio circostante il centro abitato \u00e8 coperto da una folta vegetazione. Sono diffusi i frutteti di tipo misto ad uso familiare. La fertilit\u00e0 del terreno e il clima mite consentono la coltivazione della gran parte dei fruttiferi. In passato erano diffuse le piante di noce, ciliegio, mandorlo, melo, pero e susino. A poche centinaia di metri erano presenti molti vigneti, soprattutto in contrada Zara. Causa la notevole migrazione verificatasi negli ultimi decenni i vigneti sono quasi del tutto scomparsi. Da notare che a Nociazzi fino alla fine del secolo scorso venivano coltivati i vitigni provenienti da oltralpe, quali: Chasselais dorato, Cinsaut, Grenache, Pedro ximenes nonch\u00e9 Inzolia e Moscato. Di recente, grazie alla mitezza del clima, sono state introdotte anche molte piante di olivo.\nIl borgo \u00e8 totalmente incluso dal Parco delle Madonie. La costituzione della zona protetta ha consentito agli uccelli e agli animali selvatici di potersi sviluppare. Andando in giro per il parco li si incontrano di frequente. Nel territorio soprastante il borgo, lungo le pendici del versante meridionale delle Madonie, la Regione Siciliana ha realizzato estesi boschi. Vi sono anche dei castagneti sia di propriet\u00e0 del demanio che di propriet\u00e0 privata.\nInformazioni turistiche.\nNella parte alta del borgo, nella piccola piazza Carlo Alberto, che separa via Roma da via Po, si trova la chiesa parrocchiale dedicata al SS. Crocifisso. All'interno di essa sono da ammirare alcune statue. La terza Domenica di luglio ricorre la festa parrocchiale. Per tradizione viene dedicata ad anni alterni al SS. Crocifisso e a San Giuseppe. \u00c8 la ricorrenza principale del borgo in cui si verifica la maggiore affluenza di gente sia dai paesi vicini che dal rientro degli emigrati. Oltre ai riti religiosi, nell'occasione, viene effettuata una riscoperta dei prodotti locali. \nPoco sopra il centro abitato, in contrada Piano Mulino, \u00e8 stata realizzata un'area attrezzata, in prossimit\u00e0 del vecchio mulino. Il mulino ad acqua, ristrutturato di recente \u00e8 una delle caratteristiche pi\u00f9 importanti del paese. A poche decine di metri dal mulino, negli anni cinquanta, \u00e8 stato posto un grande Crocifisso, a protezione della zona. Vi si svolge la funzione della salita al Calvario, il venerd\u00ec santo. A protezione degli abitanti \u00e8 stata posta una Croce sopra una collina che domina il centro abitato. Una Croce in ferro infissa su un cubo in pietra. Alla periferia nord/ovest, a fianco della strada che conduce a Nociazzi Superiore, vi \u00e8 il campetto poli uso, dotato di spalti. Una struttura utilizzata per il pattinaggio, il calcio a cinque e per eventuali rappresentazioni musicali o teatrali. A fianco del campetto poli uso si trova l'antico lavabo del borgo, denominato \"U canali\". La struttura \u00e8 composta da un ampio abbeveratoio, utilizzato in passato per abbeverare i bovini e i muli del paese, e da 3 vasche in pietra, munite di lavabo. In passato rappresentava la lavanderia del paese. L'alternativa per le lavande, in caso di affollamento, era il torrente in prossimit\u00e0 del centro abitato di Nociazzi Superiore. Le strutture ricettive sono rappresentate da un ristorante che per il fatto di trovarsi di fronte il lavatoio \u00e8 stato chiamato \"La Fontana\" e di un bar \"Per Bacco\". A circa un chilometro dal centro abitato si trova l' \"Agriturismo Terravecchia\". Di uffici pubblici \u00e8 rimasto solo il distaccamento Forestale della Regione Siciliana.\nSulla cima pi\u00f9 alta dei monti delle Madonie soprastanti Nociazzi si trova il santuario della Madonna dell'Alto (1819 metri s.l.m.), meta di pellegrinaggi ed escursioni. Il giorno dell'Ascensione di ogni anno si svolge la festa liturgica. Molti devoti, per ringraziamento alla Madonna, salgono scalzi (una salita di circa otto chilometri).\nA Nociazzi \u00e8 stato inventato il famoso \"ballo della Cordella\" dalla famiglia Di Gangi (una delle due famiglie pi\u00f9 numerose che allora c'erano assieme ai Troina). La Cordella era un ballo di ringraziamento per il buon raccolto del grano. Esso consiste nell'intrecciare dei nastri, tenuti a giro dai danzatori, ad un palo girando sulle note della tarantella siciliana. Secondo altre fonti il ballo \u00e8 stato inventato a Petralia Sottana. Bisogna sottolineare che all'epoca dell'invenzione del ballo Nociazzi e Castellana erano entrambi appartenenti al comune di Petralia Sottana, da ci\u00f2 la disputa sulle origini del ballo."}
{"id": "1418573", "revid": "287204", "url": "https://it.wikipedia.org/wiki?curid=1418573", "title": "Nicolas Appert", "text": "A lui si deve l'invenzione del metodo per la conservazione ermetica dei cibi.\nAppert era un venditore di dolci. Dopo anni di sperimentazioni, nel 1810 Appert present\u00f2 la sua invenzione al governo francese che gli diede la scelta fra l'iscrizione di un brevetto o un premio di 12.000 franchi. Appert scelse il premio e lo stesso anno pubblic\u00f2 \"L'Art de conserver les substances animales et v\u00e9g\u00e9tales\". Questo fu il primo ricettario sul moderno metodo per la conservazione dei cibi tramite le bottiglie con chiusura ermetica. In seguito riemp\u00ec le bottiglie con i pi\u00f9 svariati alimenti: carne, pollame, uova, latte e piatti pronti, bastava levare l'aria e chiudere ermeticamente la bottiglia con un tappo, la bottiglia doveva essere avvolta in una tela e successivamente immersa in acqua bollente fino a quando il cibo non fosse cotto.\nLa \"Casa di Appert\" divenne la prima fabbrica di alimenti in vasi di vetro al mondo. Da ricordare che ci\u00f2 accadde circa cinquanta anni prima che Louis Pasteur dimostrasse che il calore era in grado di uccidere i batteri.\nIl metodo di Appert era molto semplice da realizzare, si diffuse velocemente e fu sperimentato con grande successo durante le campagne napoleoniche.\nNell'agosto del 1810, un inglese, Pierre Durand, brevett\u00f2 un suo metodo, utilizzando, questa volta, dei recipienti di stagno, realizzando l'attuale conservazione dei cibi in scatola.\nNel 1812 Bryan Donkin e John Hall presero in considerazione entrambe le invenzioni e iniziarono a produrre delle conserve.\nBibliografia francese.\nJean-Paul Barbier \"Nicolas Appert inventeur et humaniste\", Royer, Paris, 1994."}
{"id": "1418581", "revid": "775372", "url": "https://it.wikipedia.org/wiki?curid=1418581", "title": "Costituzione della Bulgaria", "text": "La costituzione della Bulgaria (in bulgaro: \u041a\u043e\u043d\u0441\u0442\u0438\u0442\u0443\u0446\u0438\u044f \u043d\u0430 \u0411\u044a\u043b\u0433\u0430\u0440\u0438\u044f, \"Konstitucija na B\u0103lgarija\") \u00e8 la legge di base suprema della Repubblica di Bulgaria. La costituzione attuale venne adottata il 12 luglio 1991 dalla settima Grande Assemblea nazionale, e definisce il paese come una repubblica unitaria parlamentare. \u00c8 stata emendata tre volte (nel 2003, 2005 e 2006) ed \u00e8, cronologicamente, la quarta costituzione della Bulgaria, la prima delle quali fu la costituzione di T\u0103rnovo del 1879.\nTra l'attuale costituzione democratica del 1991 e la prima costituzione monarchica di T\u0103rnovo, le altre costituzione bulgare furono la costituzione Dimitrov (dal nome di Georgi Dimitrov), valida dal 1947 al 1971, e la costituzione \u017divkov (dal nome di Todor \u017divkov), valida dal 1971 al 1991. Entrambe erano di tipo socialista."}
{"id": "1418584", "revid": "1543377", "url": "https://it.wikipedia.org/wiki?curid=1418584", "title": "Prats", "text": "Prats \u00e8 un villaggio di Andorra, nella parte meridionale della parrocchia di Canillo, a sud di Canillo con 46 abitanti (dato 2010)."}
{"id": "1418594", "revid": "76069", "url": "https://it.wikipedia.org/wiki?curid=1418594", "title": "Parr\u00f2quia", "text": ""}
{"id": "1418600", "revid": "48040", "url": "https://it.wikipedia.org/wiki?curid=1418600", "title": "Alfieri Volley Santeramo", "text": ""}
{"id": "1418622", "revid": "767487", "url": "https://it.wikipedia.org/wiki?curid=1418622", "title": "Un ostaggio di riguardo", "text": "Un ostaggio di riguardo (\"Orphans\") \u00e8 un film del 1987 diretto da Alan J. Pakula, tratto dall'omonimo dramma teatrale di Lyle Kessler, con Pakula anche sceneggiatore del film.\nTrama.\nIl giovane Treat vive con il fratello minore Philip in una vecchia casa isolata, mantenendo entrambi con piccoli furti e rapine.\nI due sono rimasti orfani in tenera et\u00e0 e Philip, giovane fragile ed impressionabile, non esce mai di casa, convinto, anche grazie al protettivo fratello, che l'aria esterna ed il sole possano nuocergli. Una sera Treat porta a casa Harold, un ubriaco che si addormenta sul divano. La mattina l'ospite si sveglia legato ed imbavagliato: Treat \u00e8 convinto che sia un ricco uomo d'affari e di poter ottenere un riscatto, ma quando rientra dopo una giornata passata (invano) a contattare i numeri dell'agendina dell'ostaggio per ottenere il suo scopo, lo trova libero e tranquillo che gira per la casa, tenuto d'occhio da un preoccupatissimo e spaventato Philip.\nComincia cos\u00ec una convivenza in cui ben presto Harold diventa figura carismatica dagli accenti paterni: si propone di salvare i due \"derelitti\" e si rivela essere un gangster, ma anche un uomo colto, sensibile e desideroso di dare una svolta alla propria esistenza. La qualit\u00e0 della vita comincia ben presto a cambiare, insieme al livello delle imprese di Treat, che diventa il braccio di Harold. Dopo poco, per\u00f2, il ragazzo sente il bisogno di un \"salto di qualit\u00e0\", che Harold non vuole concedergli per via della sua irascibilit\u00e0 e delle sue debolezze caratteriali. Ne nasce un contrasto, che vede Treat isolato: anche Philip, infatti, pur molto legato al fratello, ha subito il fascino della figura e dell'atteggiamento comprensivo di Harold, che non solo gli ha fatto capire di non essere malato e di poter uscire alla luce del sole, rendendolo meno dipendente dal fratello, ma lo sta aiutando a crescere ed a trovare la percezione e la stima di se stesso.\nLa contrapposizione tra i due porter\u00e0 cos\u00ec Treat, che ancora non riesce ad abbandonarsi ad un supporto paterno, a forzare la mano ed a commettere un errore che coster\u00e0 ad Harold la vita, lasciando i ragazzi di nuovo a s\u00e9 stessi, ma non si tratta pi\u00f9 degli stessi che lo rapirono. Treat, in lacrime, dispera la perdita della possibilit\u00e0 di abbandonarsi finalmente a quel conforto da sempre negatogli e trova il tocco solidale e consolatorio del fratello, di cui finora aveva sentito di doversi occupare."}
{"id": "1418624", "revid": "1543377", "url": "https://it.wikipedia.org/wiki?curid=1418624", "title": "Carcinoma epatocellulare", "text": "Il carcinoma epatocellulare o epatocarcinoma (CEC o HCC) o pi\u00f9 raramente epatoma \u00e8 la forma pi\u00f9 comune di tumore del fegato. Nel mondo \u00e8 l'ottavo tipo di neoplasia solida pi\u00f9 frequentemente riscontrata. Le morti attribuite a tale forma tumorale sono un milione all'anno.\nEpidemiologia.\nGenerale.\nSi sviluppa prevalentemente in fegati cirrotici di persone intorno alla quinta e sesta decade di anzianit\u00e0. Nei soli USA si registrano quasi 16 000 casi all'anno. In Europa i casi sono 50 000 (stima basata sull'anno 2000), gli stati pi\u00f9 a rischio sono Grecia, Francia e Inghilterra, mentre in Italia si \u00e8 registrato un leggero aumento. L'incidenza massima si registra in alcuni paesi dell'Africa e nelle isole del Pacifico (incidenza massima riscontrata: 104 su 100 000, contro la media 2-7 su 100 000), in paesi come Cina, Taiwan e Corea vi sono 150 casi ogni milione di abitanti. I paesi invece con la minore incidenza sono l'Australia, India e quelli del Sud America.\nSesso.\nColpisce con maggiore frequenza gli uomini (nel sesso maschile \u00e8 la quinta forma pi\u00f9 diffusa) rispetto alle donne (il rapporto \u00e8 stato calcolato come 4 a 1).\nEt\u00e0.\nPer quanto riguarda l'et\u00e0 \u00e8 maggiormente diffusa intorno ai 50-60 anni, ma in alcuni paesi dell'Africa e nella Cina l'et\u00e0 media diminuisce notevolmente. Si sono registrati casi in et\u00e0 adolescenziale e anche in et\u00e0 infantile, l'et\u00e0 minima \u00e8 stata di due anni.\nSintomatologia.\nAnche se nei paesi pi\u00f9 industrializzati viene diagnosticato negli stadi iniziali in assenza di sintomi (25% dei casi) grazie allo screening dei pazienti cirrotici, con il progredire si mostra dolore in sede addominale, calo ponderale, ascite, dispepsia, gonfiore addominale, anoressia, astenia, epatomegalia, febbre fino ai pi\u00f9 rari addome acuto e dispnea.\nIn alcuni casi, soprattutto nel paziente pediatrico, si pu\u00f2 osservare produzione di beta-gonadotropina.\nEziologia.\nSi considera spesso causato da una malattia epatica preesistente, tipo la cirrosi o l'infezione da epatite virale. In alcuni stati dell'Africa o dell'Asia vi \u00e8 un'elevata incidenza legata a infezioni da virus dell'epatite B, C e G.\nFra le altre cause troviamo l'esposizione all'aflatossina, che lascia un'impronta molecolare, ovvero la mutazione di un gene. Inoltre emocromatosi e tirosinemia costituiscono altre condizioni associate alla massa tumorale. Inoltre l'alcolismo \u00e8 da tempo associato allo stato di cirrosi, e quindi a un incremento di rischio di cancro al fegato.\nFattori di rischio minori.\nFra gli altri fattori di rischio troviamo la sindrome di Alagille, la malattia di Wilson, la citrullinemia, la galattosemia, l'eccessivo utilizzo di androgeni, mentre non \u00e8 stato determinato il grado di rischio relativo al fumo di sigaretta. Lo stesso dicasi per la malnutrizione, molto diffusa nei paesi endemici e l'obesit\u00e0 associata a numerose patologie.\nStadiazione.\nEsistono diverse classificazioni per quanto riguarda gli stadi del tumore:\nClassificazione TNM.\nFra le varie quella pi\u00f9 diffusa \u00e8 indicata con l'acronimo TNM: indicano le tre sottoforme per cui vengono poi raggruppate \"Tumore primitivo, linfonodi (node) e metastasi a distanza\", arrivata alla sesta edizione adottata dall'AJCC (American Joint Committee on Cancer) e dall'UICC (International Union Against Cancer), mentre la variante studiata in Giappone dal LCSGJ (Liver Cancer Study Group of Japan) \u00e8 stata accertata essere migliore negli stadi iniziali del tumore.\nIn definitiva gli stadi secondo il TNM sarebbero:\nClassificazione CLIP.\nUn'altra classificazione \u00e8 quella individuata in Italia dal CLIP (Cancer of the Liver Italian Program) che comparata alle altre si \u00e8 dimostrata quella pi\u00f9 accurata.\nTiene conto di quattro caratteristiche fra cui la classificazione di Child-Pugh, calcolata nel modo seguente:\nIl punteggio CLIP viene quindi calcolato nel seguente modo:\nAltri tipi di classificazione.\nLa TNM e la CLIP non sono le uniche considerate, esistono quella di Okuda che ha mostrato notevoli limiti, e quella di Barcellona, che attualmente \u00e8 la pi\u00f9 utilizzata dai medici e negli studi clinici e che prende in considerazione i seguenti criteri:\n\u2022 Numero di lesioni\n\u2022 Volume delle lesioni\n\u2022 Invasione vascolare\n\u2022 Funzionalit\u00e0 epatica\nDiagnosi.\nDopo aver avviato un'accurata anamnesi ed esame obiettivo occorre una conferma in sede di analisi istologica o citologica. Quando vengono a mancare si utilizzano altri esami diagnostici:\nL'arteriografia e scintigrafia epatica una volta utilizzate ormai sono state sostituite da esami pi\u00f9 specifici\nTerapie.\nIl trattamento che fornisce maggiori riscontri \u00e8 quello chirurgico.\nTerapia chirurgica.\nSi procede con resezione nei casi in cui la massa tumorale \u00e8 di dimensioni ridotte o in caso di nodulo singolo. Le dimensioni non devono superare i 5\u00a0cm nel caso di nodulo singolo, 3\u00a0cm nel caso di noduli plurimi (massimo tre) secondo le indicazioni dei criteri di Milano e non viene accompagnata da ipertensione portale, in ogni caso le persone a cui si pu\u00f2 applicare tale tipo di intervento risultano inferiori al 18%. Recentemente sono stati approvati nuovi criteri che suggeriscono come unica controindicazione alla chirurgia epatica la presenza di massa epatica funzionante inferiore al 30% nel postoperatorio.\nL'epatectomia regolata deve fare attenzione alla quantit\u00e0 eventuale di parenchima da asportare che non deve superare il 20%. Spesso tale pratica viene utilizzata per anticipare un possibile trapianto successivo, mentre viene scartata la possibilit\u00e0 tumorectomia. La sopravvivenza in seguito a procedure di resezione in casi di masse di notevoli dimensioni scende notevolmente, arrivando al 17% a 5 anni.\nTrapianto.\nIl trapianto epatico previsto nei casi di presenza di cirrosi sia di livello moderato sia grave, ma entrambe forniscono raramente i risultati sperati.\nNel caso di valutazione per un possibile trapianto di fegato occorrono altri esami per escludere il coinvolgimento di altri organi, in tali casi si effettua la scintigrafia ossea e nell'attesa di effettuare l'operazione vengono monitorate le condizioni della persona ripetendo alcuni esami (come nel caso della risonanza magnetica ogni tre mesi). La lista segue le condizioni \"MELD\" (Model for End stage Liver Disease) cambiata nel corso del tempo per adeguarsi alla mortalit\u00e0 (lo stesso sistema viene utilizzato in Italia).\nIl \"MELD\" \u00e8 stato progettato per prevedere la prognosi dei pazienti affetti da epatopatia cronica. Oggigiorno viene utilizzato per la valutazione della necessit\u00e0 di trapianto di fegato al posto del punteggio Child-Pugh. Rispetto a quest'ultimo il MELD possiede un range di valori pi\u00f9 ampio inoltre rappresenta un mezzo di valutazione pi\u00f9 oggettivo. Viene calcolato utilizzando tre variabili: creatinina, bilirubina sierica, il tempo di protrombina (espresso come INR International Normalized Ratio).\n\u00c8 calcolato secondo la seguente formula:\nMELD = 3,78 [Ln bilirubina sierica (mg/dL)] + 11,2 [Ln EUR] + 9,57 [Ln creatinina sierica (mg/dL)] + 6,43\nTerapia non chirurgica.\nMolti sono i trattamenti non chirurgici sperimentati:\nChemioterapia.\nSono state studiate associazioni tra vari chemioterapici antiblastici (l'adriamicina, la gemcitabina e l'oxaliplatino). \u00c8 stata anche tentata l'infusione intrarteriosa ripetuta di zinostatina stimalamer (SMANCS), un derivato della zinostatina coniugato con un polimero di stirene-acido maleico, ma i risultati sono stati modesti. \nMigliori risultati sono stati ottenuti con farmaci chemioterapici inibenti la neoangiogenesi tumorale; attualmente \u00e8 stata approvata per l'uso clinico un'unica molecola chemioterapica, sorafenib, per il trattamento dell'epatocarcinoma avanzato in assenza di cirrosi o cirrosi epatica Child-Pugh A, con un aumento di circa tre mesi della sopravvivenza media e del tempo di progressione radiologica.\nComplicanze.\nFra le varie complicanze possibili, la comparsa di ittero e la sindrome di Budd-Chiari, mentre raramente si assiste alla rottura della massa.\nPrevenzione.\nLa malattia viene in parte prevenuta grazie alla vaccinazione per l'epatite B. E nell'evitare i fattori di rischio come l'esposizione all'aflatossina e l'alcolismo cronico.\nPazienti con cirrosi devono evitare il consumo di alcool. Inoltre lo screening per l'emocromatosi potrebbe essere utile per alcuni pazienti per identificare condizioni di rischio.\nPrognosi.\nAl 2014, gli studi ancora sono aperti e non controllati e non tutti i tumori hanno la stessa evolutivit\u00e0.\nLa sopravvivenza dipende da numerosi fattori: dal numero dei noduli, dal tessuto funzionale epatico e dalle dimensioni del tumore.\nA tre anni la sopravvivenza \u00e8 del 55-75%, ma a cinque anni dalla diagnosi essa \u00e8 in genere molto bassa, anche perch\u00e9 la malattia viene spesso scoperta quando \u00e8 gi\u00e0 estesa. La sopravvivenza \u00e8 migliore se il paziente viene trattato.\nPer masse inferiori a 5\u00a0cm in classe A si ha come percentuale di sopravvivenza a 5 anni: dopo resezione del tumore, il 49%; dopo PEI, il 48%; dopo embolizzazione, il 44%; e dopo il trapianto di fegato, il 70%.\nIn caso di presenza di recidiva (cio\u00e8 riappare un nuovo tumore dopo il trattamento/intervento, distinto dal primitivo), o di metastasi, la sopravvivenza a cinque anni si riduce: dopo PEI, 5%; per metastasi il 17-46% e per recidiva (tumore nuovo), il 5-50%."}
{"id": "1418634", "revid": "339392", "url": "https://it.wikipedia.org/wiki?curid=1418634", "title": "Asian Series 2001", "text": ""}
{"id": "1418638", "revid": "287204", "url": "https://it.wikipedia.org/wiki?curid=1418638", "title": "Anacamptis papilionacea", "text": "Lorchidea farfalla (Anacamptis papilionacea ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea alta 15\u201340\u00a0cm, con fusto cilindrico di colore verde, con macchie rossastre alla sommit\u00e0.\nL'apparato radicale \u00e8 caratterizzato da due rizotuberi tondeggianti.\nLe foglie basali, lineari-lanceolate, di colore verde glauco, sono riunite in rosetta mentre le cauline, guainanti, sono di dimensioni decrescenti man mano che si procede verso la sommit\u00e0 e presentano sfumature rossastre. Le brattee, ovato-lanceolate, sono di colore rosaceo con venature brunastre.\nI fiori, riuniti in infiorescenze dense e allungate, presentano sepali ovato-lanceolati, di colore dal rosa al viola e petali oblunghi, pi\u00f9 corti dei sepali.\nIl labello \u00e8 roseo, pi\u00f9 chiaro al centro ed alla base, talora con venature a ventaglio. Lo sperone \u00e8 conico, pi\u00f9 corto dell'ovario, dritto o curvo in basso.\nFiorisce dalla fine di febbraio a met\u00e0 giugno.\nDistribuzione e habitat.\n\u00c8 una specie a diffusione mediterranea.\nIn Italia \u00e8 presente in quasi tutto il territorio, tranne Trentino-Alto Adige e Friuli-Venezia Giulia.\nLa variet\u00e0 \"A. papilionacea grandiflora\" \u00e8 nota solo per Sicilia e Sardegna.\nCresce in ambienti di prateria, gariga e macchia, fino a 5.400 m di altitudine, con predilezione per i suoli asciutti, calcarei o debolmente acidi.\nRiproduzione.\nL'impollinazione \u00e8 entomofila ad opera degli imenotteri del genere \"Eucera\".\nTassonomia.\nDescritta da Linneo come \"Orchis papilionacea\" questa specie \u00e8 stata recentemente assegnata al genere \"Anacamptis\".\nIl numero cromosomico di \"Anacamptis papilionacea\" \u00e8 2n=32.\nIbridi.\nSono inoltre stati descritti ibridi con altri generi di Orchidinae tra i quali:"}
{"id": "1418639", "revid": "1543377", "url": "https://it.wikipedia.org/wiki?curid=1418639", "title": "The Black and White Album", "text": "The Black and White Album \u00e8 il quarto album in studio della band svedese The Hives.\nIl disco.\nL'album \u00e8 stato pubblicato il 13 ottobre 2007 negli Stati Uniti e il 15 ottobre in Gran Bretagna. Avrebbe dovuto essere pubblicato il 9 ottobre in Gran Bretagna, ma per motivi ignoti la data \u00e8 stata posticipata.\nIl primo singolo \u00e8 \"Tick Tick Boom\", pubblicato il 14 agosto negli Stati Uniti e il 24 settembre in Gran Bretagna.\nLa band ha detto di aver registrato 30 canzoni per questo album (sette di queste con Pharrell Williams come produttore), e di aver successivamente scelto le migliori. Sperano di poter usare almeno alcune di queste canzoni come b-sides.\nLa tracklist ufficiale \u00e8 stata pubblicata sul sito tedesco della band il 13 settembre.\nIl sound.\nIn una canzone ci sono solo piano e hand claps (\"Puppet on a String\"), cos\u00ec come nelle altre c'\u00e8 molta tastiera.\n\"A Stroll Through Hive Manor Corridors\" \u00e8 una canzone strumentale che usa solo un organo del 1960 e una drum machine.\n\"Well All Right!\" e \"T.H.E.H.I.V.E.S.\" sono state prodotte da Pharrell Williams.\nI video di \"Try It Again\" e \"You Got It All... Wrong\" sono disponibili sul sito della band."}
{"id": "1418641", "revid": "182193", "url": "https://it.wikipedia.org/wiki?curid=1418641", "title": "Morazzone", "text": "Morazzone (\"Muraz\u00f9m\" in dialetto varesotto) \u00e8 un comune italiano di abitanti della provincia di Varese in Lombardia.\nLa casa comunale \u00e8 collocata a 432 m s.l.m., il che ne fa il 18\u00ba comune (su 139) della Provincia per altitudine.\nGeografia fisica.\nMorazzone, sito a 10\u00a0km dal capoluogo provinciale, si estende per 5,48\u00a0km\u00b2 su colline moreniche di origine glaciale, ed \u00e8 compreso tra i 330 e i 442 metri sul livello del mare; l'escursione altimetrica complessiva risulta essere pari a 112 metri.\nL'ambiente \u00e8 prevalentemente boscoso ed \u00e8 attraversato dal torrente Tenore che nasce presso la Cascina Caronaccio.\nLa flora \u00e8 quella tipica lombarda, composta in prevalenza da pino silvestre, farnia, carpino, castagno, robinia, nocciolo, platano, frassino, quercia rossa, pioppo nero, olmo, acero e ontano nero.\nLa fauna \u00e8 ricchissima: sono presenti numerosissime specie di mammiferi, uccelli, anfibi e invertebrati.\nParco Rile Tenore Olona (RTO).\nParte del territorio di Morazzone \u00e8 incluso, assieme ad alcuni comuni limitrofi, nel Parco Rile Tenore Olona, parco sovracomunale che sviluppa intorno a tre corsi d'acqua: Rile, Tenore e Olona. \nMorazzone fa inoltre parte del Bacino val d'Arno e Ticino.\nStoria.\nLe radici.\nPresso la chiesa parrocchiale di sant'Ambrogio sono custoditi due blocchi di granito e una lapide funeraria di serizzo: i due blocchi rievocano la nascita, lo status sociale e la morte dei due fratelli Marco e Lucio Senzii, risalenti al I secolo d.C.\nEntrambi i fratelli furono legionari della IV legione Scitica e appartennero alla trib\u00f9 romana Ufentina.\nLa lapide funeraria fu fatta intagliare sempre nel I secolo d.C. a ricordo della moglie Donnia Pupa da Marco Campilio Daphnos, liberto di Marco Campilio Fusco (che ricopriva in quel periodo la carica di serviro senior presso Milano).\nI tre reperti romani furono ritrovati tutti nella chiesetta di Santa Maria Maddalena all'inizio del XX secolo, e ci\u00f2 lascia presupporre che presso la chiesetta si erigesse il centro della comunit\u00e0 romana o una necropoli.\nDal Medioevo alla fine del Seicento.\nMorazzone cadde poi nel buio dei secoli del Medioevo italiano. Dopo una lunga epoca di decadenza, nella quale il contado si vide smembrato e frazionato, esso riottenne importanza diventando un pubblico fortilizio del Comune di Milano alla fine del XII secolo.\nMorazzone venne in seguito coinvolta nelle molteplici lotte tra le casate milanesi dei Visconti e Torriani, e segu\u00ec le vicende del castrum di Castelseprio, che fu distrutto nel 1287 dall'Arcivescovo di Milano Ottone Visconti.\nIl borgo torna alla ribalta dalla seconda met\u00e0 del Cinquecento fino al terzo decennio del Seicento grazie alla figura dell\u2019artista Pier Francesco Mazzucchelli, detto Il Morazzone, nato nel paese nel Luglio del 1573 ed attivo su tutto il panorama artistico lombardo di quel periodo.\nNel giro di pochi decenni, la Lombardia venne occupata dalla corona spagnola e Morazzone venne infeudata il 19 agosto 1647 in seguito alla decisione del Regno di Spagna di infeudare le molte terre \"libere\" lombarde.\nL'et\u00e0 contemporanea.\nMorazzone torn\u00f2 dopo le instabili situazioni politiche e sociali legate al contrastato periodo napoleonico, durante il quale fu annesso a Caronno Ghiringhello, sotto il dominio austriaco. Senza particolari avvenimenti fino al 26 agosto 1848, quando torn\u00f2 alla ribalta della storia in occasione dello scontro armato ivi combattuto tra un piccolo contingente garibaldino e le truppe austriache.\nA decorrere dalla data del 2 gennaio 1927, con la creazione per decreto legislativo della Provincia di Varese, Morazzone passa sotto quest'ultima lasciando cos\u00ec la Provincia di Como di cui faceva parte dal 1801, all'alba delle nuove disposizioni intercorse tra il governo imperiale napoleonico e quello austriaco.\nDurante il secondo dopoguerra, Morazzone ha attraversato senza enormi sconvolgimenti il passaggio da un'economia basata sull'agricoltura ad una di carattere artigianale e, successivamente, di tipo industriale.\nTra le grandi aziende \u00e8 presente sul territorio comunale una fabbrica della MV Agusta, rinomata casa motociclistica.\nSimboli.\nNel 1963 il comune si dot\u00f2 di un primo stemma, confezionato con elementi raccogliticci ritenuti correlati alla storia locale: lo scudo era interzato in fascia e raffigurava superiormente un'aquila nera in campo rosso, a met\u00e0 due spade incrociate in campo argento, in basso un leone tendente a destra in campo azzurro. Il gonfalone era un drappo interzato in palo d'azzurro, bianco e rosso, ornato di ricami in argento e caricato di detta arma.\nQuesta simbologia (ratificata con Decreto del Presidente della Repubblica il 24 aprile 1965) col passare del tempo venne giudicata non particolarmente rappresentativa dell'identit\u00e0 comunale: nel 1991 lo storico Diego Della Gasperina trov\u00f2 presso lo \"Stemmario Archinto\" della Biblioteca Reale di Torino uno stemma indicato come \"de Morazono\", ossia l\u2019emblema della famiglia Mazzucchelli (originaria del comune), dalla quale discendeva anche il pittore Pier Francesco Mazzucchelli (detto appunto \"Il Morazzone\"), che l'aveva incluso in un affresco originariamente sito presso la sua residenza (poi staccato nel 1880 e trasferito al Castello Sforzesco di Milano). Tale arma famigliare era (come da descrizione del summenzionato Archinto) superiormente d'oro all\u2019aquila nera (cosiddetto Capo d'Impero) e per il resto d'argento alla testa di moro affiancata da due stelle; \u00e8 per\u00f2 plausibile che vi fossero anche versioni recanti due o tre teste di moro e dunque una sola o nessuna stella. L'elemento qualificante \u00e8 certamente la testa umana, laddove il cognome Mazzucchelli deriva dall'espressione insubre \"mazz\u00f9ch\" (letteralmente \"testone\", ossia \"ostinato\", \"caparbio\").\nIl comune inizi\u00f2 pertanto a sostituire in via informale lo stemma ufficiale con quello \"mazzucchelliano\", finch\u00e9 ai primi del terzo millennio si risolse a chiederne la sostituzione anche ai termini di legge: ottenuto il parere favorevole dell'ufficio araldico della Presidenza del Consiglio dei ministri, il Decreto del Presidente della Repubblica dell'11 maggio 2009 sanc\u00ec l'adozione di stemma e gonfalone nei seguenti termini:\nIl comune ha successivamente adottato una versione dello stemma priva dei coronamenti istituzionali, pur previsti nel decreto presidenziale di concessione.\nMonumenti e luoghi d'interesse.\nArchitetture religiose.\nChiesa parrocchiale di Sant'Ambrogio.\nLa chiesa \u00e8 stata costruita nel 1814-1817 dedicata a Sant'Ambrogio. Dalla documentazione risulta che, intorno al 1810 il parroco Don Francesco Pesenti, riteneva fosse necessaria la costruzione di una chiesa pi\u00f9 capiente e ne affidava la progettazione all'architetto Simone Cantoni (Muggio - Canton Ticino, 1736-1818).\nL'abbellimento e la decorazione interna della chiesa furono attuati fra il 1893 e il 1894 dal parroco Don Giuseppe Motta (compresa l'attuale facciata esterna).\nNel 1907 veniva edificato l'oratorio di San Giuseppe adiacente al lato sinistro della chiesa; all'interno si trovano vecchie murature della precedente chiesa cinquecentesca con l'affresco raffigurante Sant'Ambrogio, (XVI secolo) attribuito a Pier Francesco Mazzucchelli detto Il Morazzone, o della scuola.\nChiesa di Santa Maria Madre.\nSi erge in una stupenda posizione con vista del lago di Varese e della catena alpina del Monte Rosa ed \u00e8 stata recentemente restaurata.\n\u00c8 stata edificata probabilmente nel XV secolo su una cappella precedente che risaliva almeno al XIII secolo, come \u00e8 comprovato dagli spezzoni di muro riportati alla luce dal recente restauro del 1987/88, pietre che si possono ancora ammirare.\nLa chiesa \u00e8 stata importante punto di riferimento, testimoniato dalle sepolture sotto il pavimento.\n\u00c8 stata sede di una cappellania dal 1449: era cio\u00e8 officiata quattro giorni alla settimana da un cappellano stabile, il quale abitava nelle vicinanze e nei restanti tre giorni celebrava nella chiesa di San Giorgio a Schianno. Questo servizio religioso godeva di cospicue rendite attraverso poderi lasciati in eredit\u00e0 da Giovanni Antonio Bizzozero, ricco proprietario di Varese.\nAl suo interno si trovano dipinti votivi dei secc. XV e XVI: San Rocco accanto ad un lacerto di presepio (con pregevole San Giuseppe), una Madonna in trono con Bambino, Sant'Antonio Abate (patrono dei contadini) e ci\u00f2 che resta di una figura di santo Vescovo (Ambrogio?). Un avanzo di una crocifissione \u00e8 riportata sopra la porta laterale.\nSopra gli altari dell'abside e della cappella di sinistra sono posti una Madonna con Bambino e un Sant'Antonio abate con gli specifici simboli del maiale e del fuoco (invocato contro il cosiddetto fuoco di Sant'Antonio).\nSui muri laterali si trovano le litografie della Via Crucis donate da un emigrante morazzonese a fine Ottocento con scritte esplicative in lingua francese e spagnola.\nLa popolazione del luogo \u00e8 molto legata a questa chiesa: \u00e8 officiata settimanalmente e molto sentito \u00e8 il culto verso Maria, testimoniato anche dagli ex voto posti sotto la statua mariana.\nResti della Chiesa di Santa Maria Maddalena.\nLa chiesa, di origine medioevale \u00e8 stata demolita nel 1967, nonostante il Card. Ildefonso Schuster nella visita pastorale dell'anno 1962 ne avesse richiesto espressamente il restauro. Costruita su un antico tempietto romano dedicato a Giove, \u00e8 stata custode fedele per lunghissimo tempo di importanti epigrafi di et\u00e0 romana (ora riportate in chiesa parrocchiale Morazzone - Interno Chiesa Parrocchiale). L'edificio sacro risultava dotato di un altare, una campana, tre finestre e due porte. Esternamente si trovava un portico (demolito su ordine del card. Giuseppe Pozzobonelli nel 1747) sotto il quale vi era un cimitero privo di recinzione, con il pavimento irregolare dalla descrizione tracciata da Federico Borromeo nel 1606. Resti di sepolture sono stati rinvenuti nelle campagne da scavi effettuati del 1996 e nel 2007.\nVi viene ufficiata la Santa Messa una volta l'anno, il sabato seguente la memoria della Santa (22 luglio) [attualmente sospesa a causa del pericolo di crollo dell'attigua Cascina Maddalena].\nTorre Campanaria.\nEretta tra il 1582 e il 1646 accanto alla Chiesa di Sant'Ambrogio.\nLa sua costruzione \u00e8 durata ben 64 anni, a causa della mancanza di fondi, essendo stata commissionata dai fedeli morazzonesi tramite le loro offerte.\nLe campane sono 5, in Si bemolle (Sib), fuse nel 1859 dalla fonderia Felice Bizzozero di Varese. Le campane sono suonate solo manualmente e sono molto apprezzate nella zona.\nPer ben 65 anni, a partire dal 1892, campanaro di Morazzone fu Giuseppe Antonini detto \"Zin\", che suon\u00f2 le campane dall'et\u00e0 di 15 anni fino alla sua morte avvenuta all'inizio di marzo del 1957; al tempo \"si diceva in paese che se Zin andava alle campane la tempesta non cadeva a guastare i raccolti\" perch\u00e9 \"Zin spaccava le nubi e le fugava\".\nE fu proprio nel 1957 che il campanile rest\u00f2 muto parecchio tempo, ma non per la morte dello storico campanaro, ma per importanti interventi di manutenzione: la sostituzione dell'isolamento e la revisione del castello con la sostituzione delle vecchie bronzine con nuovi cuscinetti a sfera; di questi lavori si occup\u00f2 la ditta specializzata Bianchi, di Varese, erede della ditta Bizzozero.\nIl 25 dicembre 1909, ai primi rintocchi dell'Ave Maria la campana maggiore, spezzatosi il sostegno trasversale, si stacc\u00f2 e cadde fuori dal castello fermandosi fortunosamente sul parapetto della cella campanaria, con la bocca rivolta all'esterno.\nArchitetture civili.\nMonumento in ricordo del 26 agosto 1848.\nSi trova vicino alla piazza principale, di fronte alla Villa Bottelli ed \u00e8 stato eretto in ricordo della battaglia combattuta il 26 agosto 1848 fra garibaldini e austriaci.\nCasa natale di Pier Francesco Mazzucchelli.\nLa casa natale di Pier Francesco Mazzucchelli detto Il Morazzone (1573-1626), celeberrimo artista del Seicento lombardo, si trova all'interno di una corte del XIII secolo, nella zona alta del paese, all\u2019incrocio tra Via Santa Maria e la salita Goffredo Mameli.\nSi presume che anche la sua sepoltura si trovi all'interno del territorio comunale.\nIl Morazzone oper\u00f2 molto in tutto il territorio provinciale, come le opere che si trovano presso la Basilica di San Vittore a Varese, oltre a Roma, lavorando per committenza di grandi signorie della capitale oppure per conto di cariche religiose in altrettante chiese, cattedrali ed edifici sacri e storici.\nCasa Macchi ed Emporio.\nNel centro storico del comune sorge Casa Macchi, una dimora d\u2019interesse culturale che conserva al proprio interno tutti gli arredi e il mobilio di una casa di famiglia dell\u2019Ottocento, dimora che lascia ancora oggi le tracce indelebili e \u201ccongelate nel tempo\u201d della vita vissuta dai membri della casata Macchi di Morazzone.\nDi recente il Fondo Ambiente Italiano ha deciso di restituire alla struttura il suo valore conservativo a livello storico e culturale occupandosi del restauro della stessa, in seguito alla donazione al Fondo da parte di Maria Luisa Macchi, ultima discendente della famiglia.\nIl 5 dicembre 2021, il FAI, in collaborazione con il Comune di Morazzone, l\u2019Assessorato all\u2019autonomia e alla cultura della Regione Lombardia e la Fondazione Cariplo, ha inaugurato l\u2019Emporio di Casa Macchi, un piccolo negozio arredato con mobili ed ornamenti storici e all\u2019interno del quale \u00e8 possibile trovare generi alimentari e prodotti del territorio, il tutto pensato nell\u2019ottica di riproporre l\u2019atmosfera delle botteghe tipiche dei piccoli borghi di provincia qui attivi fino ai primi del Novecento.\nCultura.\nArte.\nOltre ad aver dato i natali al pittore Pier Francesco Mazzucchelli (e forse anche una sepoltura), Morazzone ha ospitato nel 1976 la mostra temporanea dello scultore e pittore ligure Ferdinando Carotenuto.\nEventi.\nVisita della Madonna Pellegrina di Fatima 2007.\nDal 24 giugno al 1\u00ba luglio 2007 Morazzone \u00e8 stato invaso da migliaia di persone (circa 100.000) per la presenza presso la Chiesa Parrocchiale di Sant'Ambrogio di una copia della Statua della Madonna di F\u00e1tima. La manifestazione si \u00e8 svolta nell'arco di una settimana, durante la quale i fedeli hanno potuto rendere omaggio all'effigie della Beata Vergine.\nWorld Cup Tiro con l'Arco Varese 2007.\nMorazzone \u00e8 stata sede di alcune fasi preliminari della World Cup di Tiro con l'Arco svoltasi a Varese nel 2007.\nUCI World Championship 2008.\nMorazzone era sede del Centro Coordinamento dei Volontari durante i Campionati del mondo di ciclismo, svoltisi tra il 22 e il 28 settembre 2008 a Varese.\nInfrastrutture e trasporti.\nMorazzone \u00e8 servita da autolinee di autobus verso Varese, Gallarate e Milano.\n\u00c8 servita anche dalla linea ferroviaria Porto Ceresio-Varese-Gallarate-Milano (Ferrovie dello Stato) presso la stazione di Gazzada-Schianno-Morazzone (sita a circa 1,6\u00a0km dal centro cittadino), ove opera la linea S5 (Varese-Milano-Treviglio) del Servizio ferroviario suburbano di Milano esercito dall'associazione temporanea d'imprese Trenord-ATM.\nMorazzone \u00e8 inoltre attraversato dalla strada provinciale 20 \"per la Pianura Padana\" (Gazzada - Busto Arsizio), e servito dall'A8 Autostrada dei Laghi, attraverso l'uscita di Gazzada/Varese est, dall'A60 Tangenziale di Varese, con l'uscita di Gazzada/Morazzone e dalla strada provinciale 57 de La Selvagna.\nEconomia.\nAl pari di , anche Morazzone ha assistito, dal secondo dopoguerra in poi, al sorgere (ed al declino) di molte piccole e medie realt\u00e0 industriali in diversi settori. Fra queste, si ricorda la \"Elettro De Bernardi,\" produttrice di apparecchi elettrodomestici ed elettrici in via Caronnaccio 2, fondata e gestita da quello che fu anche sindaco della cittadina fra gli anni 80 e l'inizio degli anni 2000; azienda definitivamente chiusa all'inizio degli anni 1990 con l'abbandono dello stabile produttivo.\nSport.\nA Morazzone hanno sede alcune squadre dilettantistiche: nella pallavolo vi \u00e8 l\"Insubria Volley\" (con sede a Mornago, la cui prima squadra maschile gioca a Morazzone, vincitrice della promozione in Serie D nella stagione sportiva 2017/2018), il tiro con l'arco \u00e8 rappresentato dal \"G.S. Archery Team Morazzone\", mentre il floorball esprime l\"UHC Varese Wild Boars\", capace di raggiungere i massimi livelli nazionali della disciplina."}
{"id": "1418642", "revid": "486946", "url": "https://it.wikipedia.org/wiki?curid=1418642", "title": "Super 10 (rugby)", "text": ""}
{"id": "1418653", "revid": "1543377", "url": "https://it.wikipedia.org/wiki?curid=1418653", "title": "El Forn", "text": "El Forn \u00e8 un villaggio di Andorra, nella parte meridionale della parrocchia di Canillo, vicino al confine con la parrocchia di Encamp con 73 abitanti (dato 2010)."}
{"id": "1418654", "revid": "52076", "url": "https://it.wikipedia.org/wiki?curid=1418654", "title": "William Bouguereau", "text": ""}
{"id": "1418659", "revid": "1305772", "url": "https://it.wikipedia.org/wiki?curid=1418659", "title": "Casagrande &amp; Rintala", "text": "Casagrande &amp; Rintala \u00e8 un gruppo di architetti e artisti finlandesi - formato da Marco Casagrande e Sami Rintala - che hanno realizzato installazioni ambientali e architettoniche tra il 1998 al 2003. Le opere di Casagrande &amp; Rintala combinano architettura e arte ambientale e sono state esibite presso manifestazioni internazionali di arte e architettura contemporanea.\nL'installazione Land(e)scape ha vinto l'Emerging Architecture Award 1999 dell'Architectural Review ed \u00e8 stata selezionata, insieme a 60 Minute Man, per la Biennale di Venezia del 2000, 7\u00aa Mostra Internazionale di Architettura, \"Less Aesthetics, More Ethics\". Herbert Muschamp, critico del New York Times, ha indicato 60 Minute Man come suo progetto preferito della Biennale.\nDopo lo scioglimento del gruppo nel 2003 l'architetto Sami Rintala, ha continuato a lavorare in proprio per diversi anni, dedicandosi anche all'insegnamento presso istituzioni come L'AHO di Oslo, e ha recentemente formato un nuovo studio con l'architetto islandese Dagur Eggertsson.\nOpere.\nLand(e)scape.\nLand(e)scape \u00e8 un'installazione architettonica presentata a Savonlinna, in Finlandia, nel 1999. Commenta il processo di abbandono della campagna finlandese.\nTre fienili abbandonati sono stati sollevati su gambe di legno alte 10 metri. \"Desolati, si sono alzati da terra e si dirigono barcollando verso le citt\u00e0 del sud\" (\"Desolate, they have risen on their shanks and are swaying towards the cities of the south\").\nL'installazione Land(e)scape ha vinto l'Emerging Architecture Award 1999 dell'Architectural Review ed \u00e8 stata selezionata per la Biennale di Venezia del 2000, settima Mostra Internazionale di Architettura, \"Less Aesthetics, More Ethics\".\nI fienili sono stati incendiati secondo la coreografia del ballerino Reijo Kela nell'ottobre del 1999.\nLand(e)scape ha rappresentato la Finlandia presso l'esibizione \"New Trend or Architecture in Europe and Japan\" del 2001 e ha dato inizio alla carriera internazionale di Casagrande &amp; Rintala.\n60 Minute Man.\n60 Minute Man \u00e8 un'installazione architettonica realizzata per la Biennale di Venezia del 2000, 7\u00aa Mostra Internazionale di Architettura, \"Less Aesthetics, More Ethics\".\nIn una chiatta abbandonata, Casagrande &amp; Rintala hanno piantato un parco di querce. I rifiuti organici prodotti dalla citt\u00e0 di Venezia in 60 minuti di scarichi concimano gli alberi.\nLa chiatta \u00e8 stata trasportata da Chioggia, dove si trovava, all'arsenale di Venezia, dove \u00e8 stata aperta al pubblico. Herbert Muschamp, critico del New York Times, ha indicato 60 Minute Man come suo progetto preferito della Biennale.\nBird Hangar.\nBird Hangar \u00e8 un'installazione architettonica realizzata per la International Triennale of Art di Yokohama, 2001.\nL'installazione \u00e8 composta da una struttura conica avvolta da corda di canapa. Ogni giorno, durante i 72 giorni della Triennale, un uccello in balsa dall'apertura alare di 80\u00a0cm \u00e8 stato rilasciato dall'\"hangar\". L'uccello in balsa, sollevato da un pallone meteorologico che esplode alla quota di 10.000 metri, scende planando a seconda dei venti. L'uccello trasporta 5 semi rappresentativi dell'agricoltura orientale. Un messaggio chiede a chi lo trova di coltivare i semi e di segnalare le coordinate del recupero.\n\"Bird Hangar\", insieme con \"Freight Train\" di Y\u014dko Ono, \u00e8 considerata una delle installazioni di spicco della Triennale di Yokohama del 2001."}
{"id": "1418662", "revid": "1543377", "url": "https://it.wikipedia.org/wiki?curid=1418662", "title": "L'Aldosa de Canillo", "text": "L'Aldosa de Canillo \u00e8 un villaggio di Andorra, nella parte centrale della parrocchia di Canillo con 243 abitanti (dati 2010).\nPrecedentemente noto come \"L'Aldosa\", ha cambiato nome il 13 ottobre 2010 a seguito delle decisioni prese dalla commissione toponomastica andorrana."}
{"id": "1418663", "revid": "1272592", "url": "https://it.wikipedia.org/wiki?curid=1418663", "title": "Mejerda", "text": "Il Megerd\u0101 o, alla francese, Medjerda ( o \"Oued Majardah\"; il nome \u00e8 comunque di origine berbera) \u00e8 un fiume che nasce nell'Algeria nordorientale, per poi scorrere per un tratto maggiore in Tunisia, dove ha la foce. Lungo circa 400 chilometri, di cui oltre 300 in Tunisia, \u00e8 il fiume pi\u00f9 lungo di questo paese.\nIl \"Bagrada\".\nNell'antichit\u00e0 il fiume era noto come \"Bagrada\" (cos\u00ec tutti gli autori latini), \u0392\u03b1\u03b3\u03c1\u03ac\u03b4\u03b1\u03c2 (\"Bagr\u00e1das\": Strabone, Tolomeo) o \u039c\u03b1\u03ba\u03ac\u03c1\u03b1\u03c2 (\"Mak\u00e1ras\": Polibio). Il nome attuale presenta una nasale iniziale che in queste regioni alterna spesso con \"b\" nella toponimia (fenomeno all'apparenza antico, visto che la forma con nasale era gi\u00e0 attestata in Polibio). Anche presso gli autori arabi medievali si trova la forma \"Bajarda\"/\"Bajrada\".\nCome ricordano gli antichi (Giulio Onorio) le sorgenti del fiume si trovavano in Numidia, in prossimit\u00e0 della citt\u00e0 di \"Thubursicu Numidarum\" (oggi Khamissa), mentre la foce era nelle immediate vicinanze di Utica. Col tempo, il delta si \u00e8 progressivamente spostato in avanti man mano che crescevano i depositi alluvionali ed ora il fiume sfocia nel Mediterraneo ad una decina di chilometri da questa citt\u00e0.\nTra le localit\u00e0 attraversate vi \u00e8 la pianura di Thagaste (oggi Souk Ahras), mentre pi\u00f9 avanti, all'altezza di Simitthus (Chemtou), il fiume entra nei \"Campi Magni\" descritti da Polibio e Appiano, fertili pianure in cui ebbe luogo un'importante battaglia della seconda guerra punica.\nCuriosamente, mentre abbondano le citazioni letterarie di questo fiume da parte di numerosi autori di diverse epoche, non si possiedono finora attestazioni epigrafiche del suo nome.\nCaratteristiche fisiche.\nIl corso del fiume, pur presentando spesso meandri, segue nel complesso una direzione abbastanza costante da ovest-sudovest a nord-nordest. Il fiume \u00e8 uno dei pochi del Nordafrica dotato di acqua per tutto l'anno, ed \u00e8 anche navigabile, oggi come nell'antichit\u00e0. Ciononostante, il volume di acque \u00e8 alquanto irregolare (da 1000 a 1\u00a0m3\u00b7s\u22121), con stagioni invernali di piena (dicembre-aprile) alternati a periodi di acque basse tra maggio e novembre.\nIn generale, straripamenti e alluvioni sono rari: si ricorda comunque per la sua intensit\u00e0 quello del febbraio 1973 che provoc\u00f2 gravi danni, e a seguito del quale venne istituito un Ufficio per la valorizzazione della valle della Medjerda, incaricato di combattere le inondazioni, della bonifica e del drenaggio del fiume, della difesa e del recupero dei terreni, della rete di irrigazione e della sperimentazione agricola (stazione di Sidi Thabet).\nIl Mejerd\u0101 trasporta ogni anno circa 800 milioni di metri cubi d'acqua, ma anche qualcosa come 20 milioni di tonnellate di terriccio, sottratto per erosione ai terreni in cui scorre e trasportato fino al corso inferiore dove si deposita dando luogo ad un progressivo avanzamento della foce, ma anche ad una certa mutevolezza di percorso, dal momento che si \u00e8 constatato in diversi casi che il corso si \u00e8 modificato (di solito in seguito a piene particolarmente forti), in mancanza di ostacoli naturali che ne determinino con precisione il percorso.\nUn tempo esso sfociava nel Golfo di Utica, formatosi circa 6000 anni fa al termine dell'era glaciale. Ma col tempo i depositi lo hanno colmato: i mutamenti intervenuti hanno potuto essere seguiti grazie a documenti antichi e a ritrovamenti archeologici, cui si \u00e8 aggiunta, di recente, l'osservazione dall'alto e col satellite. Il processo di interramento della parte sud del golfo dovette avere inizio in epoca tardo antica, mentre la parte nord si \u00e8 prosciugata in epoca pi\u00f9 recente, a partire dal medio evo. Tutto quello che rimane oggi del golfo di Utica \u00e8 la laguna di Ghar El Melh. L'ultimo mutamento del corso del fiume ebbe luogo in epoche recentissime: dopo la piena del 1973, infatti, esso ha preso a scorrere l\u00e0 dove, in precedenza, vi era un canale scavato per smaltire le acque in eccesso.\nDighe.\nL'apporto di acque del Mejerd\u0101 \u00e8 molto importante per tutta la Tunisia (questo bacino da solo fornisce 1/12 delle riserve idriche del paese). Per sfruttare al meglio questa risorsa, diversi sbarramenti attraversano il suo corso. Tra essi si segnalano quello di Sidi Salem (il pi\u00f9 grande del paese) e quello di El Aroussia. Quest'ultimo alimenta una centrale idroelettrica ed una presa d'acqua destinata all'irrigazione di 50.000 ettari. \u00c8 stato realizzato tra il 1952 e il 1957.\nCitt\u00e0 attraversate.\nEcco le citt\u00e0 pi\u00f9 importanti da monte a valle:"}
{"id": "1418665", "revid": "1610933", "url": "https://it.wikipedia.org/wiki?curid=1418665", "title": "Minibar", "text": "Un minibar o frigobar \u00e8 un frigorifero di piccole dimensioni solitamente utilizzato per uso alberghiero o commerciale.\nNormalmente adattabili sia per libera installazione che per incasso.\nUtilizzi.\nI minibar possono essere utilizzati per conservare bevande e piccoli snack non deperibili.\nDotati di piccole dimensioni non sono adatti per utilizzi da cucina ma risultano molto pratici inseriti a corredo dell'arredamento alberghiero. \nLa facilit\u00e0 di sistemazione e l'utilit\u00e0 che questo servizio garantisce al cliente ne fanno un oggetto diventato ormai di uso comune per tutte le attivit\u00e0 ricettive.\nTipologie di minibar.\nEsistono principalmente 3 tipologie di minibar, caratterizzate da differenti sistemi di refrigerazione: assorbimento, termoelettrico, a compressore."}
{"id": "1418671", "revid": "1543377", "url": "https://it.wikipedia.org/wiki?curid=1418671", "title": "Els Plans", "text": "Els Plans \u00e8 un villaggio di Andorra, nella parte centrale della parrocchia di Canillo con 50 abitanti (dato 2010)."}
{"id": "1418675", "revid": "647919", "url": "https://it.wikipedia.org/wiki?curid=1418675", "title": "Bagrada", "text": ""}
{"id": "1418676", "revid": "767487", "url": "https://it.wikipedia.org/wiki?curid=1418676", "title": "Ransol", "text": "Ransol \u00e8 un villaggio di Andorra, nella parte centrale della parrocchia di Canillo con 240 abitanti (dato 2010)."}
{"id": "1418677", "revid": "647919", "url": "https://it.wikipedia.org/wiki?curid=1418677", "title": "Bagradas", "text": ""}
{"id": "1418678", "revid": "125926000", "url": "https://it.wikipedia.org/wiki?curid=1418678", "title": "Italia (regione geografica)", "text": "La regione geografica italiana (o regione fisica italiana, regione italiana) \u00e8 una regione geografica dell'Europa meridionale delimitata a nord dalla catena delle Alpi, e nel restante dalla costa del Mar Mediterraneo. Composta da una parte continentale, una peninsulare e una insulare (tra le sue parti ci sono i bacini \"interni\" del Mar Tirreno e del Mar Ligure), in particolare a nord confina direttamente con la regione alpina, a nord-ovest con la regione francese (Provenza-Alpi-Costa Azzurra) e a nord-est con la penisola balcanica; circondata per il restante dal Mar Mediterraneo, al di l\u00e0 del mare guarda la penisola iberica ad ovest oltre il Mar di Sardegna; la Penisola Balcanica ad est oltre il Mar Adriatico; l'Africa a sud oltre il Canale di Sicilia; la Libia oltre il Mar Ionio a sud-est. \nI confini precisi della regione geografica italiana, non corrispondenti precisamente a quelli della Repubblica, sono oggetto di discussione. Nella loro conformazione tradizionalmente e pi\u00f9 largamente accettata, sono costituiti a nord dallo spartiacque alpino; si collegano poi alla costa in vari punti che vanno dal corso del fiume Varo alla foce del fiume Roia (se non ancor pi\u00f9 ad est in alcune versioni) ad ovest e tradizionalmente da met\u00e0 dell'Istria (come posti da Ottaviano Augusto), ma variabili secondo le fonti da Trieste fino a Ragusa, comprendendo la Dalmazia, ad est. Per quel che riguarda le isole, invece, sono incluse le isole maggiori di Sicilia, Sardegna e Corsica; poi, sono incluse nel territorio tutte le isole afferenti alle coste italiane, e tutte quelle del Canale di Sicilia.\nSecondo la conformazione tradizionale, la superficie \u00e8 di circa , di cui la quasi totalit\u00e0 occupata dalla Repubblica Italiana con poco pi\u00f9 di (escluso il Territorio italiano oltre i confini dell'Italia geografica). Vi sono quattro piccoli stati indipendenti totalmente inclusi nella regione geografica italiana: la Repubblica di Malta, la Repubblica di San Marino, il Principato di Monaco e la Citt\u00e0 del Vaticano. Le altre parti sono nel territorio di Francia (il Nizzardo, l'intera regione della Corsica ed altri circondari minori), Svizzera, Slovenia (parte della Venezia Giulia) e Croazia (l'Istria).\nEtimologia del nome \"Italia\".\nIl significato del termine Italia \u00e8 stato oggetto di ricostruzioni non soltanto da parte di linguisti ma anche di storici, tradizionalmente attenti alla questione; non sempre, tuttavia, ci si trova di fronte ad etimologie in senso stretto bens\u00ec ad ipotesi che poggiano su considerazioni estranee alla ricostruzione specificatamente linguistica del nome, e che con il tempo hanno formato un ricco \"corpus\" di soluzioni tra le quali sono numerose quelle che si riferiscono a tradizioni (come ad esempio l'esistenza di un re di nome Italo) o comunque fortemente problematiche (come ad esempio la connessione del nome con la vite). \nSi \u00e8 ipotizzato che il nome derivi dal vocabolo Ital\u00f3i, termine con il quale i greci designavano i Vituli (o Viteli), una popolazione che abitava nella punta estrema della penisola, la regione a sud dell\u2019odierna Lamezia Terme, i quali adoravano il simulacro di un vitello (\"vitulus\", in latino). Il nome significherebbe quindi \u201cabitanti della terra dei vitelli\u201d. \nQuel che infatti \u00e8 solitamente giudicato come certo \u00e8 che il nome inizialmente indicasse solo la parte posta nell'estremo meridione della Penisola, la Calabria. All'inizio doveva limitarsi a quell'estrema parte della Calabria che giace a sud dei golfi di Sant'Euf\u00e8mia e di Squillace, oppure, secondo un'altra possibile interpretazione delle fonti, pressappoco al Cilento, tra i fiumi Sele e Lao.\nGeografia.\nGeografia fisica.\nNel linguaggio comune quando si parla di regione italiana si parla in generale della penisola italiana. Similmente, gli abitanti delle isole usano il termine \"continente\" per designare la terraferma che va dalle Alpi fino a Reggio Calabria. In realt\u00e0, la regione italiana comprende una parte continentale, una parte peninsulare e una insulare.\nLimiti geografici.\nI limiti naturali della regione italiana, segnati dallo spartiacque alpino e dal mare, sono relativamente chiari, tranne che agli estremi occidentali e orientali delle Alpi.\nAi confini orientali si indicano tradizionalmente la catena delle Alpi Giulie e il Golfo del Quarnaro, a cui fa riferimento anche Dante Alighieri. Tuttavia resta disponibile un'ampia gamma di altre tesi, tra cui l'ipotesi minimale di una frontiera lungo il corso dell'Isonzo (propugnata in passato dall'Austria), che escluderebbe l'alta valle dell'Isonzo, Trieste e l'intera Istria. All'interno di queste ipotesi si collocano anche vari confini storici, diligentemente elencati dallo storico ed esule chersino Luigi Tomaz ne \"Il confine d'Italia in Istria e in Dalmazia\", fra i quali, nell'assetto regionale augusteo dell'Italia romana, il limes di natura amministrativa lungo il fiume Arsa, che segnava la fine della \"Regio X Venetia et Histria\".\nPertanto a est, nonostante il carattere pi\u00f9 depresso dell'orografia e la scarsit\u00e0 dell'idrografia superficiale che si riscontrano nella regione a mezzogiorno del passo di Nauporto nei pressi di Postumia, la continuit\u00e0 del baluardo montano \u00e8 assicurato dai rilievi posti tra il Monte Pomario e il Monte Nevoso, suo pilastro terminale, dove esso raggiunge il Golfo del Quarnaro e la Baia di Buccari, immediatamente a sud-est di Fiume. A oriente quindi, il limite estremo d'Italia viene generalmente individuato a Buccari. A sud-est del passo di Nauporto e a nord-ovest del monte Pomario, la tracciabilit\u00e0 del confine naturale \u00e8 alquanto difficile in quanto in questa zona lo spartiacque idrografico non coincide con la catena orografica, caratterizzata peraltro da cime piuttosto esigue.\nPer quanto riguarda le isole di Cherso e Lussino, la loro appartenenza alla regione geografica italiana pu\u00f2 variare in funzione delle fonti e delle interpretazioni. In particolare, secondo alcuni esse sono incluse nella regione geografica italiana in quanto queste isole sarebbero la naturale continuazione dell'Istria, essendo, tra l'altro, pi\u00f9 vicine alle coste istriane che a quelle dalmate.\nAl contrario, a ovest il confine, incontestato e facilmente definibile tra Canton Vallese, Savoia, Valle d'Aosta e Piemonte, in prossimit\u00e0 della costa pu\u00f2 essere rappresentato da quel contrafforte delle Alpi Marittime che, staccandosi dallo spartiacque padano-francese in corrispondenza del Monte Clapier, segue il Massiccio dell'Authion, che culmina nel Monte Bego, e divide il bacino del Roia a est dai bacini del Varo e del Paglione a ovest, annullando altres\u00ec il saliente creato dalla valletta laterale del Bevera includendo la conca di Mentone, orograficamente separata da tutto; innestandosi cos\u00ec il confine a Capo d'Aglio, vi \u00e8 ricompreso l'intero Principato di Monaco. Proprio per la caratteristica di essere orograficamente separate da tutto, la conca di Mentone pu\u00f2 essere inclusa come esclusa. In quest'ultimo caso il limite geografico si ricongiungerebbe all\u2019attuale confine di Stato internazionale all'altezza del monte Buletta, corrispondendo con esso fino al mare (n.b. non si tratta di una corrispondenza a priori ma una semplice corrispondenza per convergenza tra il confine geografico e politico, quest'ultimo \u00e8 citato per comodit\u00e0). Questa soluzione permette di avvicinare il confine della regione geografica italiana a quello etno-linguistico tra parlate liguri intemelie e parlate occitane del Nizzardo. Altra ipotesi vorrebbe che il confine, dopo aver toccato la cima del Monte Pelat, comprenda tutto il bacino del fiume Varo con i suoi affluenti, ponendo Nizza all'interno della regione italiana, o quella, seppur pi\u00f9 ridotta, che dal Monte Clapier divide il bacino del Roia e del Paglione da un lato da quello del Varo dall'altro, raggiungendo la costa poco lungi dalla foce di quest'ultimo, a sud-ovest di Nizza, lasciando quindi Nizza ancora nella regione geografica italiana (come sosteneva gi\u00e0 Francesco Petrarca nel 1331). D\u2019altro canto, esiste una tesi opposta, sostenuta da Charles de Gaulle al termine della seconda guerra mondiale, che, assegnando la natura di passo transalpino al Colle di Tenda, esclude dalla regione fisica italiana tutta la Valle del Roia con Ventimiglia.\nParte continentale.\nLa parte continentale, delimitata a nord dallo spartiacque alpino, corrisponde a circa il 40% della regione italiana e si situa al nord di una linea immaginaria che va dall'imboccatura del fiume Magra a quella del fiume Rubicone. La maggior parte \u00e8 composta dai bacini idrografici dei fiumi Po, Adige, Brenta, Piave, Tagliamento ed Isonzo. Dalla parte continentale sono escluse tuttavia alcune valli alpine che pur fanno parte dello Stato italiano, come la Val di Lei tributaria del Mare del Nord mediante il fiume Reno, la Val di Livigno, la sella di Dobbiaco e la conca di Tarvisio a nord-est della sella di Camporosso.\nParte peninsulare.\nLa penisola italiana, o \"penisola italica\", \u00e8 una penisola del continente europeo attraversata dalla catena degli Appennini e delimitata da quattro mari: mar Ligure, mar Tirreno, mar Ionio e mar Adriatico. \u00c8 una delle tre penisole che costituiscono l'Europa del Sud con la penisola Iberica e la penisola balcanica.\nIn realt\u00e0, la penisola nel senso geografico comincia dall'Appennino tosco-romagnolo, a partire da una linea immaginaria che va dall'imboccatura del fiume Magra a quella del fiume Rubicone, e si estende fino all'estrema propaggine meridionale di Capo Spartivento in Calabria.\nLa penisola ha una estensione di circa in direzione nord-ovest/sud-est. Le grandi isole pi\u00f9 vicine, la Sicilia, la Sardegna e la Corsica, non ne fanno parte. La penisola corrisponde a circa il 45% della regione geografica italiana.\nParte insulare.\nLa parte insulare si estende su una superficie di circa (il 18% circa di tutta la regione italiana), di cui circa per la Sicilia, la Sardegna e la Corsica. Al di fuori di queste grandi isole, numerose isole minori, spesso raggruppate in arcipelaghi, si trovano lungo le coste italiane, per la maggior parte nel mar Tirreno. La lista qui sotto mostra le pi\u00f9 grandi isole appartenenti alla regione geografica italiana:\nOltre a queste vengono solitamente incluse:\nPunti estremi.\nI punti estremi della regione geografica italiana, misurati rispetto al Meridiano di Greenwich, sono:\nLa distanza ortodromica N\u2013S \u00e8 di .\nGeografia politica.\nLa Repubblica Italiana occupa il 93% della regione geografica italiana. La rimanente porzione (23\u00a0000\u00a0km\u00b2) \u00e8 divisa tra diversi altri Stati, alcuni dei quali (in ordine di estensione geografica: Malta,\nSan Marino, Principato di Monaco e Citt\u00e0 del Vaticano) sono interamente inclusi nei confini politici. Alla regione geografica italiana vengono ascritti anche alcuni lembi del Nizzardo occidentale e del settore alpino presso il confine francese (italiani fino al Trattato di pace del 1947), la Corsica, la Svizzera italiana, le isole Maltesi e la Venezia Giulia, slovena e croata, compresa la citt\u00e0 di Fiume.\nSono interamente inclusi nei limiti della regione geografica italiana:\nInoltre rientrano nei confini della regione geografica italiana:\nTre vallate alpine, tributarie del Reno e del Danubio, e le isole Pelagie (eccetto Linosa), appartenenti alla piattaforma continentale africana, appartengono alla Repubblica Italiana pur non facendo parte della regione geografica italiana.\nStoria.\nLa nozione di regione geografica italiana non deve essere confusa con quella relativa a qualsiasi confine storico territoriale. La storia di questa regione \u00e8 molto ricca e sarebbe difficile trovare nella sua lunga storia un momento in cui i confini politici si trovavano a corrispondere con i confini geografici. Inoltre, questi confini geografici si sono fortemente evoluti nel tempo in funzione dello sviluppo delle scienze geografiche.\nAntichit\u00e0.\nL'idea dell'Italia come regione geografica \u00e8 molto antica. Essa venne descritta con la nozione geografica di penisola gi\u00e0 nel I secolo a.C. nel pi\u00f9 antico trattato che ci sia pervenuto sull'argomento, denominata \"Geografia\" (in greco antico: - \"Gheographik\u00e0\"), opera in 17 volumi del geografo greco Strabone (65/64 - 25/21 a.C.) che ci \u00e8 pervenuta quasi completa. Nel XV secolo, Guarino Veronese tradusse in latino la totalit\u00e0 dell'opera contribuendone cos\u00ec alla riscoperta.\nNell'introduzione del suo libro V, Strabone d\u00e0 la sua definizione dell'Italia: \nNei libri V e VI della sua \"Ge\u00f4graphik\u00e1\" Strabone descrive i popoli e i territori che fanno parte della macroregione storica:\nMedioevo.\nPer numerosi secoli, la descrizione geografica di Strabone non cambier\u00e0 fino alla pubblicazione della prima geografia universale di Conrad Malte-Brun (1775-1826), \"Geografia o descrizione di tutte le parti del mondo\". Dal punto di vista geografico, infatti, l'Italia \u00e8 fondamentalmente una penisola; quella che va cambiare \u00e8 la sua geografia politica.\nInfatti, dopo la caduta dell'Impero romano d'Occidente, e in particolare con l'arrivo dei Longobardi, l'Italia ha perso la sua unit\u00e0 politica. In et\u00e0 carolingia, nasce un nuovo Regno d'Italia (in latino, \"Regnum Italicum\"), esso comprende soltanto l'Italia del Nord. In pi\u00f9, a partire dal XII secolo, la stessa Italia settentrionale si ritrova divisa in una miriade di piccoli Stati spesso in lotta l'uno con l'altro o vittime delle mire espansionistiche straniere.\nTuttavia, nel XIV secolo, Dante Alighieri scriveva nella Divina Commedia (\"L'Inferno\", Canto IX, 114):\nSimilmente, Francesco Petrarca scriveva nella stessa epoca nella sua opera il \"Canzoniere\" o \"Rerum vulgarium fragmenta\" (s. CXLVI, 13-14):\nXIX secolo.\nDurante le guerre napoleoniche, la carta dell'Italia si ritrova semplificata, sconvolgendo il modo di vivere e portando delle idee nuove.\nNapoleone Bonaparte.\nNelle sue memorie scritte durante la sua prigionia sull'isola di Sant'Elena, ma pubblicate soltanto nel 2010, Napoleone Bonaparte fa una descrizione dell'Italia nel primo capitolo:\nIn tal modo, Napoleone mostra che al suo tempo la nozione dell'Italia come regione geografica, al di l\u00e0 delle divisioni politiche, era diffusa.\nIl Risorgimento e gli effetti del nazionalismo.\nDopo la Restaurazione, l'Italia rimane secondo l'espressione di Metternich \u00abuna semplice espressione geografica\u00bb senza unit\u00e0 politica. Tuttavia, \u00e8 stato messo in moto un processo che porter\u00e0 all'unit\u00e0 d'Italia.\nDopo la proclamazione di Vittorio Emanuele II re d'Italia il 17 marzo 1861, la nuova Italia conosce un movimento nazionalista importante da una parte per rinforzare all'interno il nuovo Stato e dall'altra per tentare di crearsi una posizione tra le grandi potenze europee. Il movimento irrendentista, creato nel 1877, sostiene che la frontiera naturale deve passare sulla cresta delle Alpi basandosi su delle teorie geografiche. Per esempio, Cesare Battisti, personalit\u00e0 di spicco del movimento, comincia la sua carriera come geografo. Inoltre, l'ambiente che gravita intorno alla \"Societ\u00e0 Geografica italiana\" di Roma e della \"Societ\u00e0 di Studi Geografici\" di Firenze, \u00e8 fortemente impregnato di spirito nazionalista che, durante i decenni successivi, diventer\u00e0 sempre pi\u00f9 colonialista e militarista. Questo spiegherebbe, come ha dimostrato Lucio Gambi, l'adesione entusiasta e quasi unanime dei geografi italiani al fascismo qualche decennio pi\u00f9 tardi\u00bb.\nXX secolo.\nDopo la Grande Guerra, la nozione di regione geografica italiana passa in secondo piano in quanto le frontiere naturali, salvo qualche territorio marginale, sono state per lo pi\u00f9 raggiunte ed \u00e8 su altre scale che si esprimono il nazionalismo e l'imperialismo italiano, ben al di l\u00e0 dei confini della regione italiana.\nDopo la seconda guerra mondiale, la geografia italiana elimina tutti gli aspetti politici e nazionalistici per concentrarsi soltanto su quelli geografici. \u00c8 per questo che la nozione di regione geografica italiana, includendo dei territori che non fanno parte della Repubblica Italiana, continua a essere presente in alcune enciclopedie geografiche italiane, come quella pubblicata dalla casa editrice De Agostini."}
{"id": "1418681", "revid": "150809", "url": "https://it.wikipedia.org/wiki?curid=1418681", "title": "Asociaci\u00f3n Mundial de F\u00fatbol de Sal\u00f3n", "text": ""}
{"id": "1418683", "revid": "104458", "url": "https://it.wikipedia.org/wiki?curid=1418683", "title": "El Tarter", "text": "El Tarter \u00e8 un villaggio di Andorra, nella parrocchia di Canillo, il secondo per popolazione dopo il capoluogo con 1.527 abitanti (dato 2010).\nQui si trovano parte delle strutture dell'impianto sciistico pi\u00f9 importante dei Pirenei, quello di El Tarter-Soldeu."}
{"id": "1418685", "revid": "125186516", "url": "https://it.wikipedia.org/wiki?curid=1418685", "title": "Frutta di Martorana", "text": " \nLa frutta di Martorana (\"frutta marturana\" in siciliano) \u00e8 un tipico dolce siciliano (la cui origine si ebbe nel palermitano), . \u00c8 un dolce famoso nel mondo perch\u00e9 la sua preparazione e confezionamento prevede, nella forma e nell'aspetto alla fine del processo di preparazione, la perfetta imitazione o riproduzione di frutta e talvolta ortaggi o pesci. Internamente \u00e8 simile al marzapane ma notevolmente pi\u00f9 dolce e saporito. La base della sua ricetta \u00e8 esclusivamente la farina di mandorle e il miele. \u00c8 un prodotto inserito nella lista dei prodotti agroalimentari tradizionali italiani (P.A.T.) del Ministero delle politiche agricole alimentari e forestali (Mipaaf). ed \u00e8 riconosciuto come prodotto agroalimentare tradizionale siciliano.\nStoria.\nViene tradizionalmente preparata nelle celebrazioni della Festa dei Morti.\nDeve il suo nome alla Chiesa di Santa Maria dell'Ammiraglio o della Martorana, eretta nel 1143 da Giorgio d'Antiochia, ammiraglio greco-siriaco del re Normanno Ruggero II, nei pressi del vicino monastero benedettino, fondato dalla nobildonna Eloisa Martorana nel 1194, da cui prese il nome, e di quello di Santa Caterina nel centro storico di Palermo dove le suore la preparavano e la vendevano fino alla met\u00e0 del 1900.\nSecondo una nota tradizione, la frutta di Martorana \u00e8 nata perch\u00e9 le monache del monastero della Martorana, per sostituire i frutti raccolti dal loro giardino ne crearono di nuovi con farina di mandorle e zucchero, per abbellire il monastero per la visita del papa dell'epoca.\nVarianti.\nGeneralmente, senza considerare i coloranti, essa non presenta aromi alla frutta: abbastanza \"rari\", ne esistono per\u00f2 versioni con questi, anche senza liquori."}
{"id": "1418686", "revid": "125685250", "url": "https://it.wikipedia.org/wiki?curid=1418686", "title": "Lavello (Italia)", "text": "Lavello (: , \"Lav\u00ecdde\" in dialetto lucano) \u00e8 un comune italiano di abitanti della provincia di Potenza in Basilicata.\nSituato nel Vulture-Melfese, una zona nord-orientale della Basilicata incastonata tra la Puglia, la Campania ed il Potentino, \u00e8 il sesto comune della regione per popolazione, nonch\u00e9 il terzo della Provincia di Potenza.\nGeografia fisica.\nTerritorio.\nIl comune \u00e8 situato nella media valle del fiume Ofanto, all'estremit\u00e0 settentrionale della regione. Il nucleo originario \u00e8 sorto su un dosso dalle pareti ripide, inciso dagli alti rami del torrente Crapelotto (affluente di destra dell'Ofanto). In seguito il centro si \u00e8 molto ampliato, con struttura a scacchiera, sull'asse della statale appulo-lucana.\nClima.\nLa citt\u00e0 \u00e8 caratterizzata da un clima mediterraneo, con lunghe estati calde e caratterizzate da forti escursioni termiche diurne ed inverni molto gelidi nevosi.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +6,5\u00a0\u00b0C, mentre quella dei mesi pi\u00f9 caldi, luglio e agosto, \u00e8 di +23,4\u00a0\u00b0C.\nDal punto di vista legislativo il comune di Lavello ricade nella fascia climatica D in quanto i gradi giorno della citt\u00e0 sono 1501, dunque il limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nStoria.\nAntichit\u00e0.\nL'abitato di Lavello ha origini molto antiche come \u00e8 testimoniato dal ritrovamento di alcuni resti di un villaggio dell'et\u00e0 del ferro. Si origina dall'agglomerato dauno-romano di Forentum.\nIl toponimo deriva con molta probabilit\u00e0 dal termine latino \"labellum\", usato per indicare l'abbeveratoio per il bestiame. Il paese sorge, difatti, a met\u00e0 tra i piani pugliesi e i pascoli del Vulture-Melfese, lungo i tratturi della transumanza che collegano le zone interne al Tavoliere. La collocazione svolge un ruolo chiave nello sviluppo del paese.\n\u00c8 gi\u00e0 centro abitato importante all'epoca dei Longobardi e qui fu ucciso, nell'839, Riccardo, duca di Benevento.\nEpoca normanna.\nNel territorio del Vulture compare, al seguito della casata Altavilla, il cavaliere normanno Attolino. Egli partecipa a Melfi al Parlamento generale nel 1043, indetto da Guaimario V di Salerno, da Rainulfo Drengot di Aversa, e da Guglielmo I d'Altavilla. Nasce, cos\u00ec, la Contea di Puglia e Lavello \u00e8 una delle dodici baronie in cui si articola il nuovo Stato normanno.\nSecondo la cronaca di Amato di Montecassino, Attolino diventa Signore di Lavello. I Normanni tendono a far coincidere la riorganizzazione religiosa con la giurisdizione amministrativa: Lavello, infatti, \u00e8 gi\u00e0 (dal 1025) sede Vescovile ed appartiene alla metropolia dell'arcivescovo di Bari e Canosa.\nLo studioso Marcello Romano riferisce che \"Lavello \u00e8 un importante centro bizantino alla fine del X secolo\".\nI Normanni ridefiniscono la struttura urbana di Lavello: Corrado Beguinot, ne \u201cIl Vulture - Ritratto di un ambiente\" (vol. III, p.\u00a0218) riferisce che: \"Sotto il conte Attolino, ampliarono e ripararono la cattedrale e la dotarono di una cinta muraria, perch\u00e9 da quel periodo in poi viene indicata con il termine di castrum Labelli.\"\nNel 1059 al Concilio di Melfi I, papa Niccol\u00f2 II, eleva la Contea di Puglia a Ducato di Puglia e Calabria e l'affida alla Casata degli Altavilla. Lavello ne segue le sorti.\nEpoca Sveva e eventi successivi.\nAi Normanni segu\u00ec il dominio degli Svevi, che vi edificarono la loro fortezza. Sede vescovile dal secolo X o XI, assunse notevole importanza quando Federico II restaur\u00f2 ed ampli\u00f2 la rocca longobarda. Nel 1254, a Lavello mor\u00ec l'imperatore Corrado IV, figlio di Federico II.\nFedele a Manfredi, Lavello partecip\u00f2 attivamente alla rivolta ghibellina del 1268. Il paese, nel 1298, come ritorsione sub\u00ec un grave incendio provocato da Carlo I d'Angi\u00f2 che distrusse gran parte dell'abitato. Questo evento \u00e8 ricordato anche dallo stemma comunale, in cui \u00e8 raffigurata una torre a due piani invasa dalle fiamme.\nDopo la rivolta ghibellina, nel 1268, Lavello fu assegnata da Carlo I d'Angi\u00f2 a Galard d'Ivry e poi a Riccardo di Bisaccia e a Simone di Belvedere; fu feudo di Roberto di Suriaco, di Nicola Montorio e di Angelo Tartaglia. Ritornata agli Orsini del Balzo la Contea di Lavello fu incamerata da Ferdinando il Cattolico e venduto nel 1507 ai Del Tufo, che ne ottennero il titolo di marchese. Pass\u00f2 poi ai Pignatelli e infine ai Caracciolo di Torella, che la governarono sino all'eversione feudale.\nMonumenti e luoghi d'interesse.\nArchitetture religiose.\nChiesa di Sant'Anna.\nLa chiesa di Sant'Anna fu rifatta nel secolo XVIII su una fabbrica trecentesca e possiede un'Annunciazione tardo-cinquecentesca dipinta dai napoletani Antonio Stabile e Costantino Stabile. \nNel territorio vi sono i resti di una costruzione termale romana e di un sepolcreto paleocristiano; nel 1963 furono rinvenuti materiali databili all'eneolitico.\nLa chiesa di Sant'Anna di notevole importanza storica, fu fatta edificare da Donna Caterina Caracciolo, moglie di Don Girolamo del Tufo, marchese di Lavello, nel 1537; forse ampliata, nel 1556, dalla stessa Marchesa insieme ai figli Don Girolamo, Don Indico e Don Emilio Del Tufo, sotto il pontificato di Sisto V. \nFu consacrata dal vescovo di Lavello Giuseppe Bonocore il 3 maggio 1652 e dedicata a San Francesco, come risulta dalla lapide esistente in chiesa. Sotto il pavimento sono seppelliti: Donna Isabella Caracciolo (\u2020 1676), il marito Don Mauro Caracciolo dei principi Torella, duca di Lavello e altri della famiglia. \nLa chiesa aveva annesso un convento dei Frati Minori Cappuccini.\nNella chiesa ci sono tele pregevoli, tra cui quella di Sant'Anna, la Madonna della Stella, la Madonna degli Angeli e la tela dell'Annunciazione (Eterno Padre) restaurata presso la Sopraintendenza alle Gallerie di Matera.\nLa chiesa fu intitolata a Sant'Anna, tardi, forse nell'800.\nArchitetture militari.\nIl castello.\nIl castello, ora sede del municipio, \u00e8 una costruzione di epoca sveva trasformata nel secolo XVII, con facciata animata nella parte sinistra da una torre semicircolare, nell'angolo di destra da un corpo aggettante coronato da loggia. \nL'edificio accoglie anche un \"antiquarium\" in cui si conservano reperti dell'et\u00e0 del ferro, provenienti dalla zona, ceramiche indigene e italo-greche e varie iscrizioni in lingua latina ed ebraica.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente a Lavello era di persone, pari al 6,3% della popolazione.\nLe nazionalit\u00e0 maggiormente rappresentate sono le seguenti :\nNei dati ufficiali non sono considerati gli stranieri irregolari.\nCultura.\nFeste di Carnevale.\nIn passato queste feste venivano organizzate tra amici e familiari in case piccole e affollate di musica e voci, di anziani a bambini, che aspettavano l\u2019arrivo delle maschere dei Domini. Per i giovani era l\u2019unico momento in cui, avvolti dall'abito rosso della maschera del Domino, si poteva ballare con le innamorate di nascosto dai genitori.\nQuesto spirito si conserva ancora oggi. Nei festini si respira un clima di famiglia allargata e si sente il profumo dei piatti tradizionali della cucina lavellese.\nIl Domino.\nIl colore tipico del Domino \u00e8 rosso come la passione e l'amore ma pu\u00f2 essere anche blu, nero, verde e giallo. La maschera \u00e8 il protagonista del Carnevale e simboleggia romanticismo e galanteria. Durante il Carnevale, travestirsi da Domino annulla il ceto sociale, i cittadini sono tutti uguali.\nMusica.\nL'Associazione Concerto Bandistico Citt\u00e0 di Lavello \u00e8 erede della tradizione bandistica della citt\u00e0 risalente almeno al 1871 e che dal 1925 al 1932 raggiunse punte di eccellenza sotto la direzione dei maestri Orsomando (padre della nota annunciatrice televisiva Nicoletta), Caldaroli e Guarino.\nEconomia.\nLe fabbriche pi\u00f9 importanti, adiacenti al comune lucano, sono lo stabilimento della Barilla e, soprattutto, della SATA, che ospita una delle maggiori industrie di auto d'Europa, la Fiat Chrysler Automobiles (costruita a cavallo fra il 1991 ed il 1993).\n\u00c8 tra i principali centri agricolo-commerciali della provincia di Potenza. La fertilit\u00e0 del territorio consente la produzione di cereali, uva, olive, ortaggi e barbabietole. Vi sono olivicultori, frantoi oleari, molini, lavorazione delle barbabietole, impianti vinicoli (vino aglianico e spumante del Vulture). Allevamenti di bovini e ovini con produzione di latte, carne e lana; celebre \u00e8 la mozzarella di bufala lucana prodotta nella zona. Vi sono anche botteghe di ceramica di lavorazione del legno.\nLa citt\u00e0 inoltre \u00e8 tra le poche realt\u00e0 in Basilicata ed in Italia che pu\u00f2 vantare la sede centrale di una propria banca locale, la \"BCC di Gaudiano di Lavello\". Fondata nel 1982, ha competenza su tutto il Vulture Melfese, con proprie filiali anche a Melfi e a Rapolla. La Banca \u00e8 affidataria di 8 affreschi del Quattrocento rivenienti dalla antica chiesa medioevale di Santa Maria della Foresta al Bosco delle Rose (cfr. \"Una chiesa Medioevale di Lavello e gli affreschi del XV secolo\" di Antonio Rosucci edito da Finiguerra Arti Grafiche 1997)\nInfrastrutture e trasporti.\nStrade.\nAutostrade.\nI due caselli autostradali pi\u00f9 vicini, entrambi sulla A16 e ad una distanza simile da Lavello(circa 30\u00a0km) sono Candela e Cerignola ovest.\nMobilit\u00e0 urbana.\nLa rete di trasporti pubblici urbani di Lavello \u00e8 gestita da Sita Sud, acronimo di Sicurezza e Trasporti Autolinee - Sita Sud s.r.l. facente parte del consorzio Cotrab, che offre un servizio di autobus con linee urbane, suburbane e interurbane.\nTutti gli altri collegamenti (regionali, interregionali e internazionali) sono gestiti da tre imprese di trasporto (Flixbus, Ferrovie del Gargano e Marino Autolinee).\nSport.\nPesca\nLa prima Associazione Sportiva Dilettantistica di pesca alla trota lago \u00e8 nata nel 2012, la A.s.d. BoTen Fishing Lavello, fortemente voluta dal suo fondatore e presidente Donato Boccone, al fine di aggregare e unire la passione per la pesca sotto un unico nome, ad oggi conta molti iscritti, che partecipano ai vari campionati provinciali e regionali di trota lago presenti in tutta la Basilicata. \u00c8 l'unica associazione di pesca, presente nell'intero nord della Basilicata e del Vulture Melfese, e dopo soli pochi anni di vita, vanta gi\u00e0 diversi piazzamenti singoli e a squadre dei suoi atleti, oltre ad essere stata premiata dal C.O.N.I. e dalla F.I.P.S.A.S. come miglior associazione per la promozione e lo sviluppo dello sport nel territorio.\nPallavolo.\nLa citt\u00e0 \u00e8 rappresentata nel mondo pallavolistico dalla neonata ASD New Volley Lavello. Essa sostituisce l'ASD Lavello Volley, vecchia societ\u00e0 che ha raggiunto come traguardo massimo storico la partecipazione al Campionato di Serie B2 femminile. Nella stagione 2015/2016 l'ASD New Volley Lavello partecipa al Campionati lucani di Under 16 Femminile (Girone A) e di Under 14 Femminile. Da sottolineare, inoltre,l'impegno nelle attivit\u00e0 del minivolley.\nCalcio.\nCalcio a 11\nLa principale squadra di calcio della citt\u00e0 \u00e8 l\"'U.S.D. Lavello\" che milita nel girone H della Serie D.\nCalcio a 5\nIl \"Real Lavello\" era la squadra di calcio a 5 di Lavello. Ha disputato campionati di serie C1 regione Basilicata.\nVolo.\nDagli anni '80 \u00e8 sorta in loc. Gaudiano di Lavello, grazie alla Alilucane srl, l'Aviosuperficie Falcone che dispone di una pista in erba di 750 mt. oltre a due grandi hangar per rimessaggio velivoli di AG e VDS. Dal 2 giugno 2013 presso la struttura \u00e8 nata la ASD Avio Falcone che dal 9/2014 \u00e8 Ente aggregato alla AeCI e grazie ai suoi soci promuove fattivamente l'attivit\u00e0 sportiva aerea, la cultura aeronautica del volo a motore, il paracadutismo e tutte le attivit\u00e0 ad esse connesse tra le quali, la Sicurezza la volo e il turismo aeronautico."}
{"id": "1418688", "revid": "152416", "url": "https://it.wikipedia.org/wiki?curid=1418688", "title": "Bandiera di Genova", "text": ""}
{"id": "1418693", "revid": "2091899", "url": "https://it.wikipedia.org/wiki?curid=1418693", "title": "Lido dei Gigli", "text": "Il Lido dei Gigli \u00e8 un'area consortile privata del comune di Anzio, nella citt\u00e0 metropolitana di Roma Capitale - 7 km circa dopo Lido dei Pini e 1 km prima di Lavinio in direzione di Anzio - sita lungo la litoranea Ostia-Anzio. Scampata alla cementificazione, e parzialmente usata a scopo agricolo, essa faceva parte dei possedimenti della famiglia aristocratica romana dei Borghese fino ai primissimi anni cinquanta, in cui fu avviata la lottizzazione, sebbene non intensiva, dell'area.\nRilevanza ambientalistica.\nAnimali selvatici (specialmente conigli e fagiani) - oggetto di continue battute di caccia nel mese di settembre - ma anche mucche e cavalli fanno parte del paesaggio faunistico. La flora \u00e8 invece costituita da una pineta di circa 56 ettari che si estende fino alle dune di sabbia che ospitano piante selvatiche appartenenti alla famiglia delle Liliaceae, ispiratrici del nome alla localit\u00e0, volgarmente chiamate \"gigli di mare\". Sono altres\u00ec presenti la soldanella e l'agave.\nPer l'area, oggetto di complesse dispute legali a causa di progetti (poi non realizzati) di lottizzazione intensiva e addirittura a un porto turistico per piccoli natanti, si \u00e8 mossa positivamente negli anni novanta l'organizzazione ambientalistica \"Italia Nostra\" che riusc\u00ec a far includere tutta l'area che si estende dal Lido dei Gigli fino al Lido dei Pini in un parco regionale che ne potesse salvaguardare l'integrit\u00e0.\nL'azione \u00e8 stata tanto pi\u00f9 meritoria perch\u00e9, nella vicina localit\u00e0 di \"Cavallo Morto\", \u00e8 presente tuttora una delle ultime paludi naturali (con relativa fauna e flora), un tempo parte dell'assai pi\u00f9 esteso complesso delle paludi pontine, bonificate all'epoca del Fascismo, il cui prosciugamento alcuni ambientalisti pensano oggi abbia involontariamente creato non piccoli problemi di equilibrio ecologico.\nIn questi ultimi tempi, allo scopo di preservare parte del verde dell'area, si \u00e8 fatto sorgere un parco costituito da arbusti di moraceae, alberi di lecci, sugheri, aceri e pini mediterranei, entro una zona di circa 2 ettari, inglobandolo nell'area consortile.\nNon poche preoccupazioni desta tuttavia nell'area immediatamente adiacente al Lido dei Gigli, per decenni destinata a riserva di caccia, l'azione di totale \"ripulitura\" di vari ettari dalla sua vegetazione spontanea di sottobosco, accompagnata dallo sradicamento di alberi, anche d'alto fusto (essenzialmente eucalipti), effettuata da parte di locali imprenditori privati. \nLa presenza nell'area di animali selvatici ma, assai pi\u00f9, il rinvenimento nel 2010, anche a livello superficiale, di numerosi reperti archeologici d'et\u00e0 romana, ha provocato l'intervento dell'Arma dei Carabinieri che ha precauzionalmente sospeso i lavori di scasso dei privati.\nRilevanza archeologica.\nTraversata dalla strada antico-romana \"Severiana\" - costruita dall'Imperatore romano Settimio Severo nel 198 d.C. e che da Terracina, attraverso Antium Anzio raggiungeva Ostia correndo lungo il litorale costiero - sono oggi in pi\u00f9 parti stati trovati lunghi tratti di basolato, mentre nella zona sono affiorati varie testimonianze di et\u00e0 tardo-imperiale e alto-medievale.\nRilevanza storica.\nNumerose sono anche le testimonianze degli accaniti combattimenti sviluppatisi in occasione dello sbarco anglo-americano del 1944. Nell'area del Lido dei Gigli presero terra in particolare unit\u00e0 dell'esercito britannico (a lungo rimase segnalato con boe il pericolo costituito da mezzi da sbarco affondati nelle immediate vicinanze del bagnasciuga) e, in special modo, il VI battaglione scozzese \"The Gordon Highlanders\" della 2\u00aa brigata di fanteria, che forniscono annualmente l'occasione per amichevoli incontri rievocativi fra i sopravvissuti che combatterono in quell'occasione sugli opposti fronti.\nComunit\u00e0 consortile.\nAttualmente all'interno dell'area consortile vi sono 122 unit\u00e0 abitative con altrettante famiglie che formano una vera e propria comunit\u00e0 di oltre 500 persone nel periodo estivo, a s\u00e9 stante rispetto al Comune di Anzio ed alla vicina Lavinio. Essa ha un suo ordinamento sociale che si fonda su uno Statuto redatto nei primi anni cinquanta. Gli organi consortili sono l'Assemblea dei Soci, il Consiglio di Amministrazione, il Presidente come rappresentante legale del Consorzio, il Collegio dei Sindaci e quello dei Probiviri.\nIl Consorzio ha in concessione demaniale una spiaggia di circa 100 metri lineari di lunghezza, con annesso uno stabilimento adibito a snack-bar e ritrovo per i Soci. Vi \u00e8 anche una chiesetta all'aperto, dove si svolgono le funzioni religiose durante il periodo estivo."}
{"id": "1418700", "revid": "125266690", "url": "https://it.wikipedia.org/wiki?curid=1418700", "title": "Erik Satie", "text": "Personalit\u00e0 particolare, stravagante e scomoda, Satie \u00e8 stato un protagonista della musica e dell'ambiente artistico francese tra la fine dell'800 e l'inizio del 900. La sua attivit\u00e0 in ambito musicale si \u00e8 via via allargata includendo anche l'interesse per altri campi, dalla pittura, alla letteratura, al teatro e al cinema. Nella sua arte sono confluiti impressionismo, simbolismo, cubismo, dadaismo, neoclassicismo, mantenedo al tempo stesso un'individualit\u00e0 netta e coerenza in tutte le sue composizioni.\nBiografia.\nGiovinezza.\nErik Satie trascorse la sua infanzia tra la Normandia e Parigi. La madre era d'origine scozzese, mentre il padre era un agente marittimo normanno di religione anglicana. Quando aveva quattro anni la sua famiglia si trasfer\u00ec da Honfleur a Parigi, dove il padre aveva ottenuto un posto come traduttore. Alla morte della madre, nel 1872, la sorella rimase con il padre, mentre Erik e il fratello minore tornarono dai nonni paterni a Honfleur. Sua figura di riferimento in questi anni fu lo zio paterno Adrien, personaggio particolare e miscredente, che amava portare il nipote a spettacoli del circo e teatrali. In questo periodo Satie abbracci\u00f2 la religione cattolica e segu\u00ec le sue prime lezioni di musica da un organista locale. Alla morte della nonna, nel 1878, i due ragazzi ritornarono a Parigi dal padre, che nel frattempo si era risposato con un'insegnante di pianoforte pi\u00f9 vecchia di lui di dieci anni; notevole pianista, fu lei a insegnare a Erik, allora dodicenne, le basi dello strumento, ma il ragazzo detestava il tipo di educazione che la matrigna voleva impartirgli e il risultato fu che prese presto in odio sia la musica sia lo studio.\nTuttavia nel 1879 Satie entr\u00f2 al conservatorio di Parigi che egli defin\u00ec \"un grande edificio quanto mai disagevole oltre che sgradito a vedersi, una specie di prigione senza alcuna attrattiva sia all'interno che fuori\". Dopo i primi due anni di corso i suoi professori lo giudicarono privo di talento e lo bocciarono. Il giovane Erik continu\u00f2 per conto proprio a studiare, in particolare autori come Schumann e Chopin, e si interess\u00f2 anche di letteratura. Fu riammesso ai corsi alla fine del 1885, ma senza che migliorasse la valutazione su di lui, bench\u00e9 nel frattempo egli avesse composto la sua prima opera per pianoforte conosciuta, l\"Allegro\" (1884). Diciannovenne deluso, Satie si arruol\u00f2 allora in un reggimento di fanteria. Cap\u00ec in fretta, per\u00f2, che neanche l'esercito faceva per lui, e alcune settimane pi\u00f9 tardi si espose volontariamente al freddo della notte invernale, procurandosi una congestione polmonare che gli consent\u00ec di essere riformato.\nSatie andava allora affermando la propria particolare personalit\u00e0: intelligente, ma bizzarro, persona accattivante, ma spesso scomoda, riusciva, volendo, a essere anche molto fastidioso; sempre lucido e diretto, le sue battute erano micidiali, ma anche sincere e veritiere.\nCarriera.\nNel 1887 si sistem\u00f2 a Montmartre e compose le quattro \"Ogives\" per pianoforte, nella cui partitura non compare alcun segno di misura; Satie utilizzer\u00e0 questa caratteristica in molte altre composizioni, sviluppando anche molto in fretta un proprio stile di annotazioni sulla maniera di interpretare le sue opere.\nRisale a questo periodo l'inizio di una lunga amicizia con diversi poeti, come St\u00e9phane Mallarm\u00e9, Paul Verlaine e il poeta Patrice Contamine de Latour, con il quale collaborer\u00e0 in seguito per il balletto \"Uspud\". Intanto faceva pubblicare le sue prime opere da suo padre e nel 1888 componeva le tre \"Gymnop\u00e9dies\". Le sue composizioni per\u00f2 non gli davano di che vivere e accett\u00f2 un impiego come secondo pianista presso \"Le Chat noir\"; non vi rest\u00f2 molto, infatti litig\u00f2 con Rodolphe Salis, proprietario del cabaret, e, sempre come pianista, trov\u00f2 lavoro in un altro locale, l\"Auberge du Clou\", qui incontr\u00f2 per la prima volta nel 1889 Claude Debussy con cui rimarr\u00e0 amico pressoch\u00e9 per tutta la vita, nonostante si scontrassero a volte per motivi di divergenza artistica. \nNel 1890 Satie trasloc\u00f2 al numero 6 di via Cortot, sempre a Montmartre. L'anno seguente, con Debussy, ader\u00ec allOrdine della Rosa Croce estetica, fondato da Jos\u00e9phin P\u00e9ladan. In qualit\u00e0 di maestro di cappella dell'ordine, Satie compose diversi pezzi tra cui la \"Sonneries de la Rose-Croix\" e \"Le fils des \u00e9toiles\". Nello slancio mistico di allora, egli cre\u00f2 la sua chiesa, l\"\u00c9glise m\u00e9tropolitaine d'art de J\u00e9sus-Conducteur\", di cui divenne il tesoriere, il gran sacerdote, ma soprattutto il solo fedele; in questa veste pubblicava un bollettino, intitolato \"Cartulaire de l'\u00c9glise M\u00e9tropolitaine d'Art de J\u00e9sus Conducteur\", da dove lanciava anatemi contro i critici e i \u00abmalfattori che speculano sulla corruzione umana\u00bb. L'ultimo numero del \"cartulaire\" usc\u00ec nel giugno 1895. L'anno successivo si concludeva l'attivit\u00e0 della Chiesa, e con essa il \"periodo mistico\" di Satie.\nNel 1893, nonostante fosse sempre stato misogino, inizi\u00f2 una seria relazione con la pittrice Suzanne Valadon, madre del pittore Utrillo, conosciuta all\"Auberge du Clou\". La relazione non dur\u00f2 a lungo e nel 1898 Satie abbandon\u00f2 l'abitazione di Montmarte e si trasfer\u00ec nel sud di Parigi, nel sobborgo di Arcueil, in rue de Cauchy, in una zona desolata e malsana, piena di zanzare, dove rimarr\u00e0 fino alla morte. Continu\u00f2 comunque, la sera e la notte, a frequentare i locali di Montmarte dove, per vivere, accompagnava al pianoforte i cantanti; scrisse anche delle canzoni per una celebre \"chanteuse\" dell'epoca, Paulette Darty. \nNel 1899 Satie scrisse tre brani per pianoforte destinati a diventare musiche di scena per accompagnare una pantomima intitolata \"Jack in the Box\"; il soggetto gli venne fornito da un amico illustratore, Jules Depaquit, che abitava nel quartiere di Montmartre. Il manoscritto, che Satie credette sempre di aver perduto in un autobus, venne ritrovato soltanto dopo la sua morte, dietro il suo pianoforte; Darius Milhaud, uno dei rari amici col quale Satie non litig\u00f2 mai, riusc\u00ec a recuperarlo e lo orchestr\u00f2 nel 1926. \nIl periodo pi\u00f9 fecondo di Satie fu quello modernista, che inizia nel 1905 quando il compositore conosce il poeta Jean Cocteau con cui, insieme a Picasso, comporr\u00e0, scriver\u00e0 e realizzer\u00e0 nel 1917 il balletto d'ispirazione cubista \"Parade\" che sar\u00e0 considerato una delle tappe fondamentali nella nascita del surrealismo e la prima vera collaborazione fra le arti visive e la danza in Francia. In seguito Satie e Cocteau diventarono fra gli animatori principali del Gruppo dei Sei; il musicista volle a questo proposito mettere in evidenza gli aspetti e le varie sfaccettature del gruppo in uno scritto del 1921, \"Conf\u00e9rence sur les \"Six\"\", che doveva essere di presentazione per un concerto. Le composizioni di questo periodo sono definite da Satie stesso \"musique de tapisserie\" (\"musica da tappezzeria\") e rappresentano una satira molto forte contro l'accademismo e la musica dotta (si ricorda che Satie era un noto pianista di cabaret) che culmina anche nei balletti, alcuni dei quali ebbero strascichi in tribunale dopo la prima. La scrittura musicale di Satie era del tutto originale: in \"Parade\", ad esempio, Satie usa suoni molto innovativi come sirene, macchine da scrivere e altri effetti sonori non tradizionalmente musicali; scrive brani difficilmente inquadrabili nei generi conosciuti come le celebri tre \"Gymnop\u00e9dies\" e sette \"Gnossiennes\"; sperimenta nuove forme del suono e inventa di fatto la tecnica del piano preparato inserendo per la prima volta degli oggetti nella cassa armonica dello strumento nell'opera \"Le Pi\u00e8ge de M\u00e9duse\"; compone inoltre anche il brano pi\u00f9 lungo della storia, \"Vexations\", composto da trentacinque battute ripetute 840 volte per una durata totale di circa venti ore. Nel 1920 scrisse \"La belle excentrique\" una suite di danze per piccola orchestra che nel titolo si riferisce alla bella \"eccentrica\", la ballerina Caryathis, immortalata in un poster di L\u00e9on Bakst. Nel 1924 dalla collaborazione con Francis Picabia e il coreografo Jean B\u00f6rlin nasce il balletto \"istantaneista\" \"Rel\u00e2che\".\nAll'inizio del 1925 Satie cadde gravemente ammalato a causa di una cirrosi epatica dovuta ad anni di abuso di alcolici, in particolare di assenzio. Venne ricoverato all'ospedale \"Saint-Joseph\" di Parigi e l\u00ec mor\u00ec a 59 anni il 1\u00ba luglio 1925. Al suo funerale parteciparono pochissime persone, tra cui il pittore Jean Piern\u00e9. Fu sepolto nel cimitero di Arcueil, alla periferia di Parigi.\nLa stravaganza di Satie.\nSatie fu in vita un personaggio dalle pose originali e dai comportamenti bizzarri, spesso sottolineati dai cronisti del tempo. Visse in un appartamento chiamato da lui \"l'Armadio\", composto da due stanze, di cui solo una utilizzata pienamente, mentre l'altra era chiusa a chiave; il contenuto di questa venne scoperto solo alla morte dell'artista: conteneva una collezione di ombrelli di vari generi a cui lui teneva cos\u00ec tanto che non li usava; amava passeggiare sotto la pioggia e proteggeva l'ombrello sotto la giacca pur di non sciuparlo. Satie era inoltre fissato con l'abbigliamento, in particolar modo per i completi in velluto: ne possedeva tantissimi (tutti uguali). Quando suonava il pianoforte nei cabaret di Montmartre portava sempre un cappello a cilindro e un'estrosa cravatta Lavalli\u00e8re, facendosi cos\u00ec notare per l'eccentricit\u00e0, tanto che fu definito dallo scrittore Alphonse Allais \"Esoterik Satie\".\nUna delle numerose idee fisse di Erik Satie era il numero tre, un'ossessione mistica; forse una reliquia del simbolismo trinitario associato all'Ordine cabalistico dei Rosacroce, del quale Satie aveva fatto parte in giovent\u00f9. Molte delle sue composizioni sono raggruppate in cicli di tre, e tra queste le \"Trois Gymnop\u00e9dies\" del 1888.\nUn giorno Satie, seduto ad un caff\u00e8, disse al suo amico Fernand L\u00e9ger:"}
{"id": "1418705", "revid": "599013", "url": "https://it.wikipedia.org/wiki?curid=1418705", "title": "Jes\u00fas Claver\u00eda", "text": "Carriera.\nHa trascorso l'intera carriera nell'Inter F\u00fatbol Sala, con cui ha vinto 7 campionati, 5 coppe e 6 supercoppe di Spagna nonch\u00e9 un European Champions Tournament e una Coppa UEFA. Ha esordito nella Nazionale di calcio a 5 della Spagna a Ostia il 2 marzo 1992 in Italia-Spagna 3-6, chiudendo la carriera nella selezione iberica il 14 maggio 2002 in Spagna-Ungheria 7-0. Ha partecipato al campionato mondiale del 1992 dove conquist\u00f2 il bronzo e fu il portiere meno battuto del torneo, quattro anni pi\u00f9 tardi a Spagna 1996 giunse all'argento e nello stesso anno vinse l'oro agli europei e fu nuovamente il portiere meno battuto. Nel 1999 ha fatto parte della nazionale spagnola giunta seconda al campionato europeo tra le mura amiche di Granada. Giunse all'oro mondiale al FIFA Futsal World Championship 2000 quando la Spagna ebbe la meglio in finale sul Brasile per 4-3, mentre l'anno dopo fu tra gli spagnoli vincitori all'europeo 2001 di Russia, ultima grande manifestazione a cui prese parte coi colori della Spagna. In totale, ha disputato 95 incontri con la Nazionale, senza realizzare reti."}
{"id": "1418713", "revid": "287204", "url": "https://it.wikipedia.org/wiki?curid=1418713", "title": "Miloslav Mecir", "text": ""}
{"id": "1418719", "revid": "287204", "url": "https://it.wikipedia.org/wiki?curid=1418719", "title": "Daniela Hantuchova", "text": ""}
{"id": "1418724", "revid": "45164", "url": "https://it.wikipedia.org/wiki?curid=1418724", "title": "Igl\u00f3", "text": ""}
{"id": "1418727", "revid": "92723", "url": "https://it.wikipedia.org/wiki?curid=1418727", "title": "Spi\u0161sk\u00e1 Nov\u00e1 Ves", "text": "Spi\u0161sk\u00e1 Nov\u00e1 Ves (in ungherese \"Igl\u00f3\", in tedesco \"(Zipser) Neu(en)dorf\") \u00e8 una citt\u00e0 della Slovacchia, capoluogo del distretto omonimo, nella regione di Ko\u0161ice. La citt\u00e0 si trova a sud-est della catena montuosa costituita dagli Alti Tatra nella regione di Spi\u0161, e si trova su entrambe le sponde del fiume Horn\u00e1d. \u00c8 la pi\u00f9 grande citt\u00e0 del distretto di Spi\u0161sk\u00e1 Nov\u00e1 Ves.\nLe attrazioni turistiche nelle vicinanze includono la citt\u00e0 medievale di Levo\u010da, il Castello di Spi\u0161 e il Paradiso Slovacco parco nazionale. "}
{"id": "1418730", "revid": "287204", "url": "https://it.wikipedia.org/wiki?curid=1418730", "title": "Andrea Lehotska", "text": ""}
{"id": "1418731", "revid": "149751", "url": "https://it.wikipedia.org/wiki?curid=1418731", "title": "Lido dei gigli", "text": ""}
{"id": "1418734", "revid": "414949", "url": "https://it.wikipedia.org/wiki?curid=1418734", "title": "Regione fisica italiana", "text": ""}
{"id": "1418735", "revid": "512653", "url": "https://it.wikipedia.org/wiki?curid=1418735", "title": "Speaker della Camera dei rappresentanti degli Stati Uniti", "text": "Lo speaker della Camera dei rappresentanti degli Stati Uniti \u00e8 il soggetto cui \u00e8 assegnato il compito di condurre i lavori della Camera dei rappresentanti, uno dei due rami del Congresso; si trova al secondo posto nella linea di successione presidenziale, dietro al vicepresidente degli Stati Uniti e prima del presidente \"pro tempore\" del Senato.\nLa Camera elegge lo speaker scegliendolo, per consuetudine, tra i suoi componenti; la votazione si svolge mediante appello nominale.\nDal 3 gennaio 2019 l'incarico \u00e8 ricoperto da Nancy Pelosi, esponente del Partito Democratico, eletta in California.\nStoria.\nIl primo speaker della Camera dei rappresentanti degli Stati Uniti d'America fu il federalista Frederick Muhlenberg, dal 1789 al 1791 (ricopr\u00ec nuovamente la carica dal 1793 al 1795). Il ruolo di presidente mantenne una funzione poco pi\u00f9 che simbolica sino a quando la carica non fu ricoperta da Henry Clay (che fu presidente in tre diversi periodi: 1811\u20131814, 1815\u20131820 e 1823\u20131825) il quale, partecipando ad un maggior numero di sedute rispetto ai propri predecessori nel ruolo, riusc\u00ec a far pesare la propria influenza per sostenere alcuni provvedimenti, fra i quali la dichiarazione di guerra del 1812 e varie leggi relative al cosiddetto \"American System\".\nClay rivest\u00ec un ruolo importante anche nelle elezioni presidenziali del 1824: poich\u00e9 nessuno dei candidati si aggiudic\u00f2 la maggioranza dei collegi elettorali, si rese necessario far scegliere il vincitore dalla Camera dei rappresentanti. Clay forn\u00ec il proprio appoggio a John Quincy Adams, garantendogli di fatto la vittoria.\nDopo l'uscita di scena di Clay, nel 1825, l'importanza della carica di presidente diminu\u00ec nuovamente.\nUn importante impulso all'aumento di potere dato dalla carica si ebbe verso la fine del XIX secolo, dopo la riorganizzazione del cosiddetto Committee on Rules (commissione della quale lo speaker assume direttamente la presidenza), che divent\u00f2 una delle pi\u00f9 potenti commissioni della Camera.\nUn altro presidente che fece molto valere il proprio ruolo fu il repubblicano Thomas Brackett Reed, presidente nei periodi 1889\u20131891 e 1895\u20131899. Durante quella fase politica i democratici, che rappresentavano la minoranza, praticavano una tecnica denominata \"disappearing quorum\" (\"quorum che scompare\"): ad ogni votazione il cui esito era chiaramente in mano all'ala repubblicana, i democratici si astenevano dal voto, impedendo cos\u00ec il raggiungimento del quorum. Reed dichiar\u00f2 che per il quorum andasse calcolato sui membri presenti in aula, votanti o meno. In questo modo la tattica ostruzionistica democratica fu resa inutile.\nMa il massimo esempio di potere esercitato tramite il ruolo di presidente fu certamente appannaggio del repubblicano Joseph Gurney Cannon (presidente dal 1903 al 1911). Cannon impostava l'agenda della Camera, nominava i membri delle varie commissioni, ne sceglieva i presidenti, assegnava alle varie commissioni le leggi da discutere, oltre ovviamente a sfruttare la propria influenza per sostenere le proposte del Partito Repubblicano. L'influenza di Cannon sulla vita politica era diventata talmente forte da costringere, nel 1910, i democratici (appoggiati anche da alcuni repubblicani scontenti) a coalizzarsi per attenuare il potere del presidente. Il tentativo ebbe successo (si stabil\u00ec che lo speaker non potesse pi\u00f9 nominare i membri delle commissioni e presiedere il Committee on Rules), ma circa quindici anni dopo questi poteri furono reintegrati nella carica grazie al presidente repubblicano Nicholas Longworth.\nIl XX secolo ha visto altri due presidente di notevole rilievo: il primo \u00e8 il democratico Sam Rayburn, che detiene il record come maggior numero di anni in carica, complessivamente diciassette, divisi nei periodi 1940 \u2013 1947, 1949 \u2013 1953, e 1955 \u2013 1961. Rayburn, tra le altre cose, appoggi\u00f2 vari provvedimenti di sostegno ai paesi esteri, in sostegno ai Presidenti Franklin D. Roosevelt and Harry Truman.\nIl secondo \u00e8 Tip O'Neill, anch'egli democratico, colui che ha ricoperto la carica di presidente per il maggior numero di anni consecutivi (dieci, dal 1977 al 1987). O'Neill si fece notare anche per i suoi aperti contrasti col Presidente Ronald Reagan su temi di politica interna e sulle spese militari.\nCasi particolari nelle elezioni.\nLa storia della Camera dei rappresentanti riporta anche alcune elezioni del presidente decisamente travagliate.\nNel 1855 i due principali candidati a ricoprire la carica erano il repubblicano Prentiss Banks e il democratico William Aiken. Oltre a loro per\u00f2, concorrevano altri diciannove candidati: la cosa provoc\u00f2 un'ovvia spaccatura di voto all'interno della Camera, che per due mesi rest\u00f2 bloccata a causa dell'impossibilit\u00e0 di eleggere un presidente. Alla fine si giunse all'accordo di eleggere \"una tantum\" lo speaker senza necessit\u00e0 di maggioranza assoluta, ma soltanto di maggioranza relativa: Banks la spunt\u00f2 cos\u00ec, dopo ben 133 votazioni.\nUna analoga situazione si present\u00f2 nel 1859, ma furono necessarie \"solo\" 54 votazioni per assegnare la carica al Repubblicano William Pennington.\nElezione meno travagliata ma estremamente importante nella storia americana fu quella del repubblicano Frederick H. Gillett nel 1923. Dopo varie votazioni n\u00e9 i Democratici n\u00e9 i Repubblicani erano riusciti a far eleggere i propri candidati, in quanto molti membri del Partito Progressista votavano altri candidati. I Repubblicani, in cambio della promessa di appoggio ai Progressisti su alcuni temi di futuro dibattito, ottennero i loro voti riuscendo a fare eleggere il proprio candidato. Nella storia degli Stati Uniti questo \u00e8 l'unico caso di coalizione politica mai formatasi in ciascuna delle due Camere.\nLa prima donna a ricoprire questo incarico \u00e8 stata la democratica Nancy Pelosi, eletta dal 110\u00ba Congresso degli Stati Uniti il 4 gennaio 2007, con 233 voti a favore e 202 contrari.\nUn ruolo di parte.\nLa Costituzione non stabilisce il ruolo politico del presidente, ma storicamente questo si \u00e8 andato configurando come fortemente partigiano, molto diverso in questo dalla posizione \"super partes\" del presidente della Camera dei Comuni britannica.\nPer tradizione lo speaker \u00e8 il capo, o comunque un punto di riferimento, del partito di maggioranza della Camera. La sua importanza \u00e8 ovviamente minore quando il Presidente degli Stati Uniti appartiene al suo stesso partito. Di contro, la sua importanza tende ad aumentare quando \u00e8 del partito opposto.\nCompiti dello speaker.\nLo speaker presiede le sedute della Camera, ma a volte lascia questo ruolo ad un compagno di partito: questi \u00e8 solitamente una persona di esperienza, se i dibattiti in corso sono importanti; in caso contrario non \u00e8 insolito venga nominato un presidente pro tempore di esperienza limitata, proprio per permettergli di \"farsi le ossa\".\nI membri della Camera si rivolgono al presidente con gli appellativi di \"mister speaker\" o \"madam speaker\" (anche nel caso di un presidente \"pro tempore\"). Quando si ha la cosiddetta situazione di \"Committee of the Whole\" (ossia tutta la Camera agisce come un'unica Commissione) lo speaker ha il compito di eleggere un Presidente di Commissione che diriga i lavori.\nLo speaker seleziona nove dei tredici membri del \"Committee on Rules\", ovviamente dietro approvazione del partito (i rimanenti quattro membri vengono designati dal partito di minoranza).\nQuando una proposta di legge viene introdotta, lo speaker designa quale sar\u00e0 la Commissione che se ne occuper\u00e0.\nLo speaker ha diritto di voto come gli altri membri, ma esercita questo diritto solo in pochi casi, ad esempio quando c'\u00e8 una parit\u00e0 o per votazioni di grande importanza, come gli emendamenti costituzionali.\nLo speaker ha anche il compito di presiedere le sedute congiunte di Camera e Senato, tranne nel caso di sedute congiunte che prevedono conteggio di voti o dichiarazione dei risultati di una elezione presidenziale. Questo avviene in base al 12\u00b0 emendamento, che prevede il diritto del Presidente del Senato, alla presenza delle Camere riunite, di aprire i certificati elettorali.\nCompete allo speaker dirigere il lavoro degli impiegati della Camera: i commessi, il \"sergeant \u2013 at \u2013 arms\" (il responsabile della sicurezza), il capo dell'ufficio amministrativo ed il cappellano. Lo speaker pu\u00f2 licenziare qualunque persona occupi uno di questi ruoli, ad eccezione del cappellano. Nomina anche lo \"Storico della Camera\" (persona deputata a studiare e documentare la storia della \"House of Representatives\") e, insieme ai leader dei due partiti, anche l'ispettore generale della Camera.\nLo speaker \u00e8 al secondo posto nella linea di successione presidenziale, dopo il vicepresidente e prima del Presidente \"pro tempore\" del Senato. Questa linea di successione viene ritenuta incostituzionale da alcuni giuristi. Nessun presidente, comunque, si \u00e8 mai ritrovato nel ruolo di Presidente degli Stati Uniti."}
{"id": "1418736", "revid": "287204", "url": "https://it.wikipedia.org/wiki?curid=1418736", "title": "Helena Fibingerova", "text": ""}
{"id": "1418737", "revid": "111325", "url": "https://it.wikipedia.org/wiki?curid=1418737", "title": "Zuiyo Eizo", "text": ""}
{"id": "1418739", "revid": "287204", "url": "https://it.wikipedia.org/wiki?curid=1418739", "title": "Ladislav Sokolovsky", "text": ""}
{"id": "1418740", "revid": "287204", "url": "https://it.wikipedia.org/wiki?curid=1418740", "title": "Jiri Welsch", "text": ""}
{"id": "1418742", "revid": "287204", "url": "https://it.wikipedia.org/wiki?curid=1418742", "title": "Katerina Elhotova", "text": ""}
{"id": "1418743", "revid": "287204", "url": "https://it.wikipedia.org/wiki?curid=1418743", "title": "Romana Hejdova", "text": ""}
{"id": "1418746", "revid": "287204", "url": "https://it.wikipedia.org/wiki?curid=1418746", "title": "Radek Necas", "text": ""}
{"id": "1418747", "revid": "287204", "url": "https://it.wikipedia.org/wiki?curid=1418747", "title": "Ondrej Starosta", "text": ""}
{"id": "1418749", "revid": "287204", "url": "https://it.wikipedia.org/wiki?curid=1418749", "title": "Michal Kremen", "text": ""}
{"id": "1418756", "revid": "400694", "url": "https://it.wikipedia.org/wiki?curid=1418756", "title": "Giuseppe Ricuperati", "text": "Biografia.\nSi \u00e8 laureato a Torino nel 1960 con Franco Venturi.\nNel 1970 ha pubblicato \"L'esperienza civile e religiosa di Pietro Giannone\" (Milano-Napoli, Ricciardi), seguito, nell'anno successivo, dal volume \"P. Giannone - Opere\", a cura di S. Bertelli e G. Ricuperati (I vol. della collana \"Illuministi italiani\").\nAssistente ordinario nel 1970, libero docente in Storia moderna, ha vinto il concorso di Storia moderna nel 1974 (prima sede Trieste, poi Torino). \n\u00c8 stato direttore dell'Istituto di storia dell'universit\u00e0 di Torino dal 1976 al 1979 e presidente dell'IRRSAE Piemonte dal 1981 al 1983.\n\u00c8 professore emerito della Facolt\u00e0 di Lettere e filosofia presso l'Universit\u00e0 di Torino.\nDal 1980 al 1995 \u00e8 stato condirettore di \"Studi storici\". \nDal 1995 \u00e8 stato condirettore della \"Rivista storica italiana\" di cui \u00e8 attualmente direttore responsabile.\nDal 1984 \u00e8 socio della Deputazione subalpina di storia patria.\nDal 1987 \u00e8 socio nazionale dell'Accademia delle Scienze di Torino (di cui era socio corrispondente gi\u00e0 al 1979).\nDal 1994 \u00e8 membro del Comitato scientifico della Fondazione Luigi Einaudi di Torino.\nNel 1996 fu nominato presidente della Societ\u00e0 Italiana di Studi sul Secolo Diciottesimo (SISSD), carica che mantenne fino al 2002.\n\u00c8 socio corrispondente dell'Accademia nazionale dei Lincei.\nHa presieduto la Societ\u00e0 Italiana di Studi sul secolo XVIII."}
{"id": "1418757", "revid": "1305772", "url": "https://it.wikipedia.org/wiki?curid=1418757", "title": "Tideland", "text": ""}
{"id": "1418758", "revid": "390297", "url": "https://it.wikipedia.org/wiki?curid=1418758", "title": "R\u0101dh\u0101", "text": "Nella religione induista, R\u0101dh\u0101 (anche con il nome pi\u00f9 arcaico di R\u0101dhik\u0101; anche R\u0101dh\u0101r\u0101\u1e47\u012b) \u00e8 una \"gop\u012b\", una pastorella del villaggio di V\u1e5bnd\u0101vana, compagna eterna del dio K\u1e5b\u1e63\u1e47a, considerato nelle teologie vi\u1e63\u1e47uite/k\u1e5b\u1e63\u1e47aite come la persona suprema, il Bhagavat.\nSecondo alcuni racconti poetico-religiosi hind\u016b, segnatamente bengalesi, R\u0101dh\u0101 \u00e8 la moglie del pastore \u0100y\u0101na. Un altro pastore di V\u1e5bnd\u0101vana, di nome Nanda, alleva il piccolo K\u1e5b\u1e63\u1e47a, il quale divenuto giovinetto amoreggia con molte \"gop\u012b\", figlie e mogli dei pastori, tra cui, la principale, \u00e8 R\u0101dh\u0101.\nNell'articolata simbologia teologica hind\u016b, R\u0101dh\u0101 rappresenta la totale devozione per Dio, K\u1e5b\u1e63\u1e47a, e l'abbandono, amoroso e incondizionato, a lui (\"prema bhakti\"), sentimento che, nella visione vi\u1e63\u1e47uita, rappresenta il pi\u00f9 alto principio dell'intero universo. Tale forma di abbandono amoroso \u00e8 governato dalla potenza del \"piacere\" (s. m. \"hl\u0101da\", \"hl\u0101din\u012b\") spirituale e trascendente. In questo senso, per alcune teologie la stessa R\u0101dh\u0101 \u00e8 una manifestazione di Dio, K\u1e5b\u1e63\u1e47a, ovvero della sua potenza quando egli intende manifestare il \"piacere\", e tale manifestazione va intesa come atemporale.\nL'amore spirituale di R\u0101dh\u0101 verso K\u1e5b\u1e63\u1e47a, ma adultero nei confronti del proprio marito terreno, viene reso come la metafora dell'amore pi\u00f9 elevato, perch\u00e9 solo l'amore tra gli amanti che nulla si devono l'un l'altro, a differenza di quello coniugale mediato per mezzo di un accordo, \u00e8 inteso come il pi\u00f9 puro.\nOrigini e sviluppi.\nNon si hanno notizie certe sull'origine di questa figura mitologica e religiosa. La fonte pi\u00f9 antica consiste in una serie di versi resi in sanscrito, pracritico e \"apabrah\u1e43\u015ba\", che dimostrerebbe come intorno alla fine del millennio ella era gi\u00e0 celebrata come compagna di K\u1e5b\u1e63\u1e47a.\nNel XII secolo il poeta bengalese Jayadeva, immortala la figura di R\u0101dh\u0101 e del suo amore per K\u1e5b\u1e63\u1e47a nello splendido poema del \"G\u012btagovinda\":\nCon il tempo R\u0101dh\u0101 assimiler\u00e0 il medesimo ruolo della paredra di Vi\u1e63\u1e47u, Lak\u1e63m\u012b, soprattutto come mediatrice tra le anime e la Persona suprema, Dio.\nCon il mistico bengalese del XVI secolo Caitanya si avvier\u00e0 l'adorazione della coppia R\u0101dh\u0101-K\u1e5b\u1e63\u1e47a messi fianco a fianco (\"yugala-m\u016brti\")."}
{"id": "1418764", "revid": "648716", "url": "https://it.wikipedia.org/wiki?curid=1418764", "title": "Morelia viridis", "text": "Il pitone verde (Morelia viridis) \u00e8 una specie di pitone originario della Nuova Guinea, isole dell'Indonesia e della penisola di Capo York in Australia. Descritto da Hermann Schlegel nel 1872, era noto per molti anni come \"Chondropython viridis\". Come suggerisce il nome, \u00e8 un serpente verde brillante che pu\u00f2 raggiungere i 2 metri di lunghezza e 1,6 kg di peso, con femmine leggermente pi\u00f9 grandi e pi\u00f9 pesanti dei maschi. Vivendo generalmente sugli alberi, il pitone verde caccia e mangia piccoli rettili e mammiferi. \u00c8 un animale domestico popolare e i numeri in natura hanno sofferto con il contrabbando su larga scala di pitoni di alberi verdi catturati in natura in Indonesia. Nonostante questo, il pitone dell'albero verde \u00e8 valutato come meno preoccupante nella Lista Rossa IUCN delle specie minacciate di estinzione.\nTassonomia.\nIl naturalista tedesco Hermann Schlegel descrisse il pitone verde nel 1872 come \"Python viridis\", da due esemplari raccolti nelle isole di Aru in Indonesia. Il suo compatriota Adolf Bernhard Meyer eresse il genere \"Chondropython\" (pur riconoscendo somiglianze con Morelia) e descrisse il pitone verde come Chondropython azureus nel 1874, da un esemplare raccolto in \"Kordo\", in seguito determinato come Korido sull'isola di Biak. Questo fu distrutto durante la seconda guerra mondiale. Il naturalista francese Henri \u00c9mile Sauvage descrisse il \"Chondropython pulcher\" da un esemplare dell'isola di Mansinam, Irian Jaya.\nPer molti anni, il pitone dell'albero verde fu classificato come l'unica specie del genere \"Chondropython\", con il nome binomiale C. viridis. Nel 1993, il professor Arnold G. Kluge pubblic\u00f2 un'analisi filogenetica dettagliata che scopr\u00ec che il pitone verde era annidato nel genere \"Morelia\" e pi\u00f9 strettamente correlato al pitone a squame ruvide (\"M. carinata\"). Quindi divenne \"Morelia viridis\". Due studi sul DNA mitocondriale e nucleare pubblicati nel 2013 e 2014 hanno dato risultati diversi, uno conferma la specie in Morelia, l'altro lo pone come una propaggine precoce con il genere di pitone infantile Antaresia. Quest'ultimo risultato \u00e8 stato ritenuto anomalo dai ricercatori successivi.\nRaymond Hoser descrisse la popolazione australiana come una sottospecie separata \"Chondropython viridis shireenae\", dopo sua moglie Shireen, notando che il taxon aveva sempre marcature bianche lungo la spina dorsale, mentre i serpenti della Nuova Guinea e dell'Indonesia solo qualche volta avevano questo tratto, e l'analisi molecolare avrebbe portato la distinzione. Uno studio genetico condotto da Lesley Rawlings e Stephen Donnellan nel 2003 sul DNA mitocondriale del pitone dell'albero verde ha rilevato che vi erano due lignaggi distinti: un lignaggio meridionale comprendente popolazioni dell'Australia, delle Isole Aru e della Nuova Guinea a sud degli altipiani centrali e una stirpe settentrionale della Nuova Guinea a nord degli altopiani centrali e della penisola di Vogelkop e dell'isola di Biak. I due probabilmente divergono circa 5 milioni di anni fa con l'aumento della catena montuosa centrale in Nuova Guinea. Gli autori hanno suggerito che questo potrebbe spiegare il successo della scarsa riproduzione in Australia se le persone cercassero inconsapevolmente di allevare i pitoni verdi del nord e del sud in quanto non strettamente correlati. I due taxa sono indistinguibili nell'aspetto.\nDescrizione.\nIl pitone albero verde \u00e8 caratterizzato da un corpo relativamente sottile. La coda relativamente lunga rappresenta circa il 14% della lunghezza totale. La testa \u00e8 grande e chiaramente definita dal collo. Il muso \u00e8 grande e angoloso. Il corpo \u00e8 triangolare in sezione trasversale con una spina dorsale visibile. La specie raggiunge solitamente una lunghezza totale di 150-180 cm (4,9-5,9 piedi), ma le femmine grandi possono raggiungere i 200 cm. La dimensione varia anche a seconda della regione di origine. Il peso dipende molto dallo stato nutrizionale dell'animale. I maschi possono pesare circa 1.100-1.400 g (2.4-3.1 libbre), le femmine fino a 1.600 g, anche se gli esemplari selvatici sono in genere molto pi\u00f9 leggeri di questo. Specie particolarmente grandi che possono pesare fino a 2.200 g (4.9 lb) sono invariabilmente femmine, che come la maggior parte dei serpenti sono leggermente pi\u00f9 grandi e pi\u00f9 pesanti dei maschi\nSe allevato in cattivit\u00e0 e maneggiato con cura dopo il terzo mese di vita pu\u00f2 diventare con buone probabilit\u00e0 molto docile e rimanere tale anche in et\u00e0 adulta.\nDistribuzione ed habitat.\nAbita le foreste pluviali dell'Indonesia (Misool, Salawati, Isole Aru, Isole Schouten, gran parte della Nuova Guinea occidentale), Papua Nuova Guinea (comprese le isole vicine dal livello del mare a di quota, l'isola di Normanby e le isole d'Entrecasteaux) e l'Australia (Queensland lungo la costa orientale della penisola di Cape York). La localit\u00e0 tipo data \u00e8 \"Aroe-eilanden\" (Isole Aru, Indonesia).\nVive in zone molto umide con umidit\u00e0 anche del 90%, temperatura che pu\u00f2 variare dal giorno alla notte tra i 25\u00b0 e i 32\u00b0 gradi.\nQuesta specie \u00e8 simpatica con \"M. spilota\" e le due spesso competono nella stessa nicchia ecologica.\nIl suo habitat principale \u00e8 tipicamente in o vicino alla foresta pluviale, ed \u00e8 principalmente arboreo, residente in alberi, arbusti e cespugli. Occasionalmente \u00e8 visto sul terreno\nConservazione.\nNel 2010, il pitone verde \u00e8 stato giudicato meno preoccupante nella Lista Rossa IUCN delle specie minacciate di estinzione. Ci\u00f2 era dovuto alla sua vasta gamma e al declino isolato della popolazione dal contrabbando. Tuttavia, la minaccia del contrabbando per il commercio di animali domestici \u00e8 stata riconosciuta e richiede un monitoraggio\nTemperamento.\nPrincipalmente arboricoli, questi serpenti hanno un modo particolare di riposare tra i rami degli alberi; avvolgono una bobina o due sopra i rami in posizione di sella e posizionano la testa al centro. Questo tratto \u00e8 condiviso con il boa smeraldo (\"Corallus caninus\") del Sud America. Questa abitudine, insieme al loro aspetto, ha indotto alcune persone a confondere le due specie viste al di fuori del loro habitat naturale.\nDieta.\nLa dieta consiste principalmente di piccoli mammiferi, come roditori e talvolta rettili, come gechi e scinchi. Si pensava che questo serpente, come il boa smeraldo, mangiasse uccelli; tuttavia, Switak ha condotto un lavoro sul campo su questo problema. Nell'esaminare il contenuto dello stomaco di oltre 1.000 animali, non ha trovato alcuna prova di preda aviaria. La preda viene catturata tenendola su un ramo usando la coda prensile e colpendo fuori da una posizione a forma di s e costringendo la preda. Sono stati anche osservati esemplari selvaggi e fotografati avvolti intorno alla base di piccoli tronchi d'albero, rivolti verso il basso in una posizione di imboscata, presumibilmente in attesa di prede per i mammiferi terrestri.\nRiproduzione.\nLa \"Morelia viridis\" \u00e8 ovipara, e produce da 1 a 25 uova per covata. L'allevamento non \u00e8 mai stato segnalato in natura, tuttavia in cattivit\u00e0 le uova vengono incubate e protette dalla femmina. I piccoli sono giallo limone con strisce spezzate e macchie viola e marrone, o dorato o rosso-arancio. Per gli individui gialli a Iron Range National Park, in Australia, il cambiamento di colore si \u00e8 verificato in 5-10 giorni quando gli individui avevano una lunghezza di 58-60 cm , che corrisponde a circa un anno. Il cambiamento di colore per i giovani rossi non \u00e8 stato osservato in natura\nIn cattivit\u00e0.\nQuesti serpenti sono spesso allevati e tenuti in cattivit\u00e0, anche se di solito sono considerati una specie avanzata a causa delle loro specifiche esigenze di cura; una volta incontrati, di solito prosperano in cattivit\u00e0. Il pitone verde \u00e8 una specie popolare tra gli appassionati di rettili e allevatori per i suoi colori adulti e giovanili. Ci\u00f2 ha portato a un numero elevato di esemplari catturati illegalmente in natura a scapito delle popolazioni native. Il trasporto \u00e8 pericoloso per la salute dei serpenti e fino alla met\u00e0 si pensa perisca nel processo di contrabbando. La specie \u00e8 protetta dalla Convenzione sul commercio internazionale delle specie di flora e di fauna selvatiche minacciate di estinzione (CITES) con la sua collocazione nell'elenco delle specie vulnerabili nel Appendix II, che rende illegali l'importazione, l'esportazione e il commercio di animali selvatici. Nel 1999 \u00e8 stato completamente protetto dalla legislazione nazionale in Indonesia.\nNonostante ci\u00f2, prosegue un fiorente commercio illegale, ed \u00e8 apparso evidente che alcune fattorie per la riproduzione di animali selvatici invece servivano da condotti per incanalare i pitoni verdi catturati in natura dall'Indonesia. Le indagini condotte nelle province di Maluku, Papua Occidentale e Papua dal 2009 al 2011 hanno rivelato che l'80% dei pitoni verdi esportati sono stati catturati in natura e stimato in circa 5337 individui l'anno. La raccolta dei pitoni verdi selvatici era pi\u00f9 pesante in localit\u00e0 Biak e nelle isole vicine, con conseguente declino della popolazione."}
{"id": "1418773", "revid": "219110", "url": "https://it.wikipedia.org/wiki?curid=1418773", "title": "Multipath fading", "text": "Nelle telecomunicazioni il multipath fading \u00e8 una forma di distorsione di un segnale che giunge a destinazione sotto forma di un certo numero di repliche, sfasate nel tempo, originate dai vari percorsi (\"multipath\") che il segnale stesso pu\u00f2 aver seguito durante la sua propagazione e sommantesi tra loro in ricezione; ogni replica inoltre, avendo compiuto un percorso proprio di una certa lunghezza e caratterizzato da una riflessione su superfici in generale diverse, sar\u00e0 dunque soggetta ad un'attenuazione in generale diversa da quella subita dalle altre repliche. \u00c8 un problema tipico delle radiocomunicazioni sia fisse che mobili in maniera deterministica nel primo caso e con caratteristiche tipiche di un processo aleatorio nel secondo caso.\nL'arrivo delle varie repliche all'interno di un tempo di simbolo non costituisce un serio problema, al contrario ritardi paragonabili alla durata del tempo di simbolo causano dannosi fenomeni di interferenza.\nModello matematico.\n\u00c8 importante derivare un modello matematico per un sistema che descriva il comportamento del multipath fading. Si pu\u00f2 considerare la trasmissione di un segnale formula_1 attraverso un canale affetto da multipath fading. Il segnale ricevuto formula_2 pu\u00f2 essere espresso nella forma:\nformula_3&lt;br&gt;\nformula_4\nIl segnale ricevuto quindi risulta essere la somma di un numero di segnali variabile nel tempo formula_5, ciascuno di essi differentemente attenuato dal parametro formula_6 (dipendente dal path loss), ritardato di una quantit\u00e0 formula_7 e con frequenza dipendente dalla variabile formula_8 determinata dall'effetto Doppler dovuto ad un eventuale movimento della sorgente.\n\u00c8 possibile quindi scrivere l'espressione matematica del canale visto come filtro lineare tempo-variante la cui risposta impulsiva \u00e8:\nformula_9\n\u00c8 possibile vedere che il comportamento di un sistema con questa risposta impulsiva permette effettivamente di ottenere il fenomeno visto in precedenza effettuando la convoluzione tra risposta impulsiva e segnale trasmesso:\nformula_10\nQuesto risultato dimostra quindi che formula_11 \u00e8 la risposta passa-basso equivalente del canale all'istante formula_12 di un impulso applicato al sistema al tempo formula_13.\nNel caso in cui il multipath sia un costituito da un numero finito di repliche formula_14, la differenza tra il tempo di arrivo dell'ultima e della prima replica del segnale formula_15 \u00e8 chiamata delay spread.\nRay Tracing.\n\u00c8 possibile prevedere il comportamento di una trasmissione wireless in modo preciso sfruttando le equazioni di Maxwell, andando a determinare le caratteristiche di ogni singola onda generata descrivendo in modo preciso l'ambiente di propagazione. Tale tecnica viene impiegata da alcuni software, ma sebbene precisa, risulta inutilizzabile in molti ambiti per via della notevole complessit\u00e0 di risoluzione. Proprio per questo motivo, numerose tecniche sono state sviluppate al fine di rendere il calcolo pi\u00f9 semplice sacrificando la precisione dei risultati.\nTwo-Ray Model.\nUna approssimazione del Ray Tracing consiste nel considerare solo due onde tra quelle che raggiungono il ricevitore. In genere tali onde sono quelle di line-of-sight ed un'onda riflessa dal terreno. Tramite questa approssimazione \u00e8 possibile giungere ad una forma particolarmente semplice che non richiede la soluzione delle equazioni di Maxwell.\nModello Beckmann-Spizzichino.\nUn'ottima approssimazione del fenomeno si pu\u00f2 ottenere con il \"modello di Beckmann-Spizzichino\" ( considerato un riferimento di base anche da studi recenti), che considera il segnale ricevuto come risultato di tre onde: un'onda diretta ricevuta tramite propagazione in spazio libero tra trasmettitore e ricevitore, un'onda riflessa dovuta alla riflessione speculare del suolo, inteso come superficie riflettente, e una terza onda dovuta allo scattering diffuso (v. Riflessione diffusa e anche Diffusione ottica) della superficie interferente, intesa nella sua realt\u00e0 di irregolare superficie rugosa.\nI parametri dei primi due segnali (ampiezza e fase) possono valutarsi con sistemi deterministici tramite note formule e riferendosi alle normali leggi dell'ottica. La terza onda possiede invece ampiezza fluttuante secondo la distribuzione di Rayleigh e fase caotica con distribuzione statistica uniforme nell'intervallo 0-2\u03c0. Questo segnale deve quindi essere valutato con leggi statistiche.\nIl segnale totale in ricezione, risultante delle tre onde citate, presenta ampiezza fluttuante secondo la distribuzione di Rice.La rugosit\u00e0 del suolo interviene tanto pi\u00f9 pesantemente quanto maggiori sono le irregolarit\u00e0 superficiali rispetto alla lunghezza d'onda della frequenza portante, cio\u00e8 il fenomeno diviene tanto pi\u00f9 sensibile quanto maggiore \u00e8 la frequenza. Nel caso di irregolarit\u00e0 praticamente trascurabili rispetto a tale lunghezza si torna al modello a due onde gi\u00e0 citato. Qualitativamente i risultati ottenibili si possono riassumere come segue.\n- Nel caso di superficie prevalentemente riflettente l'andamento del segnale ricevuto in funzione della distanza tra i due estremi del collegamento presenta sempre una zona di massimi e minimi attorno ad una pendenza media inversamente proporzionale al quadrato della distanza. Per distanze superiori esiste (purch\u00e9 entro la linea di vista) una seconda zona priva di massimi e minimi con potenza ricevuta inversamente proporzionale alla quarta potenza della distanza, quindi decrescente con maggiore rapidit\u00e0. \u00c8 possibile impiegare le formule deterministiche per valutare le prestazioni del collegamento e anche per prevedere su quali parametri agire per una loro ottimizzazione (guadagni d'antenna, altezze delle antenne sul suolo ecc.)\n- Nel caso di rugosit\u00e0 superficiali non trascurabili rispetto alla lunghezza d'onda, l'ampiezza del segnale ricevuto presenta fluttuazioni non valutabili deterministicamente. In questo caso le prestazioni del sistema si possono valutare solo con metodi statistici. La qualit\u00e0 della ricezione pu\u00f2 essere migliorata con opportuni accorgimenti progettuali (ottimizzazione dei parametri del sistema, multiplazione dei bit, codici di correzione degli errori ecc.).\nOFDM.\nLa tecnica Orthogonal Frequency-Division Multiplexing verte sulla considerazione che un canale soggetto a fading ed in particolare a multipath fading, che come visto \u00e8, assieme allo scattering, il fenomeno distorsivo predominante alle alte frequenze, sia distorcente per segnali con banda confrontabile all'inverso del ritardo fra i cammini multipli: l'OFDM divide quindi un canale a banda larga, distorcente, in un gran numero di sottocanali a banda stretta ortogonali fra loro e non distorcenti, eliminando quindi la necessit\u00e0 delle complesse equalizzazioni che altrimenti sarebbero necessarie per poter usare il canale."}
{"id": "1418777", "revid": "167080", "url": "https://it.wikipedia.org/wiki?curid=1418777", "title": "Tavole Eugubine", "text": ""}
{"id": "1418780", "revid": "34392", "url": "https://it.wikipedia.org/wiki?curid=1418780", "title": "Legion d\u2019Onore", "text": ""}
{"id": "1418783", "revid": "322321", "url": "https://it.wikipedia.org/wiki?curid=1418783", "title": "Collegiata della Santissima Trinit\u00e0 (Genzano di Roma)", "text": "La Collegiata parrocchiale della Santissima Trinit\u00e0 (ovvero di \"San Tommaso di Villanova\") \u00e8 una chiesa cattolica di Genzano di Roma, in citt\u00e0 metropolitana di Roma Capitale e sede suburbicaria di Albano. Aperta al culto nel 1808, \u00e8 parrocchia dal 1820..\nStoria.\nLa Collegiata \u00e8 chiamata dai genzanesi \"Chiesa nuova\" (o \"Duomo nuovo\"), in contrapposizione al \"Duomo vecchio\", la chiesa di Santa Maria della Cima. La contrapposta denominazione \"nuovo\" / \"vecchio\" deriva dalle grandi differenze, di natura economica, urbanistica e culturale in senso lato, esistenti fra i periodi storici in cui sono sorti i due edifici.\nGenzano Vecchio e Santa Maria della Cima.\nGenzano di Roma \u00e8 nato in epoca medievale come castello fortificato a picco sul lago di Nemi e, ancora ai primi del XVII secolo, aveva l'aspetto di un borgo medievale (\"Genzano Vecchio\") sviluppato, tutto all'interno delle cinta del castello, attorno all chiesa dedicata alla Beata Vergine. Sebbene la chiesa di \"Santa Maria della Cima\" appaia attualmente come un edificio barocco \u2014a causa di un rifacimento avvenuto nella prima met\u00e0 del XVII secolo\u2014 la sua fondazione risale infatti probabilmente al XIV secolo ad opera dei Cistercensi dell'Abbazia di Sant'Anastasio alle Acque Salvie.\nGenzano nuovo e la costruzione della Chiesa Nuova.\nNel periodo in cui vennero eseguiti i lavori di rifacimento del \"Duomo vecchio\" (1636-1650) inizi\u00f2 la trasformazione urbanistica di Genzano da borgo a paese. Infatti, nel 1643 inizi\u00f2 la costruzione del convento dei Cappuccini, vennero intrapresi i lavori di ampliamento del Palazzo Baronale Sforza-Cesarini, e vennero tracciate le \"olmate\", gli stradoni ombreggiati da quattro filari di olmi che collegavano i suddetti edifici. Successivamente, nel 1677, anche la chiesa di Santa Maria della Cima venne integrata, dal punto di vista prospettico, nel nuovo assetto urbanistico essendo stata unita, attraverso la nuova \"via Livia\" (attuale \"via Italo Belardi\"), alla \"Chiesa di san Sebastiano\" (sciaguratamente distrutta nel 1916 dall'amministrazione comunale dell'epoca; era situata nel luogo dell'attuale \"Piazza San Sebastiano\").\nL'evento pi\u00f9 importante, per lo sviluppo di Genzano, fu l'apertura della \"Via Corriera\" (o \"Via Postale\"), diretta a Napoli nel 1780. Venne in tal modo rotto l'isolamento geografico di Genzano, con evidenti vantaggi economici, e venne rafforzato il processo di spostamento del nucleo urbano dal vecchio borgo, posto in alto, verso la pianura sottostante. L'anno successivo inizi\u00f2 pertanto l'edificazione della nuova chiesa dedicata alla Santissima Trinit\u00e0 e in seguito al patrono San Tommaso di Villanova.\nL'opera, in stile neoclassico, unica tra le chiese dei Castelli Romani con questo stile, venne aperta al culto il 9 aprile 1808. Pi\u00f9 che a un unico progettista o direttore dei lavori, l'opera \u00e8 stata attribuita di volta in volta ad alcuni dei numerosi architetti facenti parte della famiglia Camporese. \u00c8 certo tuttavia che i principali autori sono stati Giuseppe Camporese e il suo fratello maggiore Giulio.\nArchitettura.\nLa pianta della chiesa \u00e8 a croce latina, con tre navate, abside semicircolare, undici altari, uno maggiore centrale e dieci laterali (cinque per ciascun lato).\nSintetizza cos\u00ec l'erudito Gaetano Moroni nel \"Dizionario di erudizione storico-ecclesiastica\":\nEsterno.\nLa facciata \u00e8 a due ordini: tuscanico nella parte inferiore, ionico nella superiore."}
{"id": "1418789", "revid": "110157", "url": "https://it.wikipedia.org/wiki?curid=1418789", "title": "San Jos\u00e9 del Cabo", "text": "La citt\u00e0 di San Jos\u00e9 del Cabo \u00e8 a capo del Comune di Los Cabos, Bassa California del Sud, Messico. Conta 69.788 abitanti secondo le stime del censimento 2010.\nEconomia.\nTurismo.\nLa citt\u00e0 di San Jos\u00e9 del Cabo insieme a Cabo San Lucas creano un polo turistico attrattivo tra i pi\u00f9 importanti del Messico."}
{"id": "1418799", "revid": "287204", "url": "https://it.wikipedia.org/wiki?curid=1418799", "title": "Collegiata della Santissima Trinit\u00e0", "text": ""}
{"id": "1418805", "revid": "3831", "url": "https://it.wikipedia.org/wiki?curid=1418805", "title": "Collegiata della SS. Trinit\u00e0", "text": ""}
{"id": "1418818", "revid": "1091378", "url": "https://it.wikipedia.org/wiki?curid=1418818", "title": "Fabrizio Gatti", "text": "Biografia.\nScrive per il settimanale \"L'Espresso\", dove lavora dal 2004 come inviato, e vive a Roma.\nSono famose le sue inchieste da infiltrato sulle rotte dell'immigrazione irregolare dall'Africa all'Europa, sul caporalato nell'agricoltura e nell'edilizia, sulle scarse condizioni igieniche negli ospedali e sulla corruzione negli appalti pubblici. Molti suoi articoli sono stati tradotti in tutto il mondo. Dal 1987 al 1990 ha scritto per \"Il Giornale\" di Indro Montanelli e dal 1991 al 2004 per il \"Corriere della Sera\".\nHa anche attraversato quattro volte il deserto del Sahara sui camion con centinaia di migranti in viaggio dal Niger verso la Libia e si \u00e8 infiltrato in una organizzazione di trafficanti di uomini in Nord Africa, diventando l'autista di uno dei gangster. \u00c8 stato recuperato in mare, rinchiuso nel centro di detenzione sull'isola di Lampedusa come immigrato irregolare iracheno, con il finto nome di Bilal Ibrahim el Habib. Sempre per svolgere una delle sue inchieste da infiltrato, si \u00e8 fatto ingaggiare come schiavo, con altri lavoratori stranieri, dai caporali che controllano la raccolta di pomodori in Puglia.\nGatti ha raccontato la sua esperienza di giornalista sotto copertura in numerose inchieste pubblicate da \"L'Espresso\" e nei libri \"Bilal - Viaggiare, lavorare, morire da clandestini\" (Rizzoli, 2007 - vincitore del premio Tiziano Terzani), diario di quattro anni vissuti da infiltrato tra il deserto del Sahara, Lampedusa e le campagne dove l'industria alimentare compra prodotti a prezzi da fame; e \"Gli anni della peste\" (Rizzoli, 2013), romanzo-verit\u00e0 sul primo collaboratore di giustizia tradito dallo Stato nel momento in cui l'Italia scende a patti con la mafia.\nHa anche pubblicato \"Viki che voleva andare a scuola\" (Rizzoli, 2003), testo di lettura adottato in numerose scuole e \"L'Eco della frottola\" (Rizzoli, 2010), vincitore del Premio letteratura ragazzi Elsa Morante.\n\u00c8 a sua cura il videoracconto \"Il naufragio dei bambini\", con immagini reali e audio originali delle telefonate S.O.S., del naufragio dell\u201911 ottobre 2013: un barcone di siriani affonda in diretta, mentre i comandi militari di Italia e Malta si rimbalzano la responsabilit\u00e0 su chi debba muoversi per il salvataggio. Il pattugliatore \u201cLibra\u201d della Marina \u00e8 a un'ora dal barcone, ma viene lasciato l\u00ec a galleggiare senza ordini. Per cinque ore le persone in pericolo restano il bal\u00eca delle onde, poi il tragico epilogo: in 268 affogano in diretta, tra cui una sessantina di bambini.\nOpere tradotte.\n\"Pest\u00e5ren\" - (Leopard f\u00f6rlag, Sverige, 2015)\n\"Au nom del la mafia\" - (Liana Levi, France, 2014)\n\"Bilal. P\u00e5 slavrutten till Europa\" - (Celanders f\u00f6rlag, Sverige, 2013)\n\"Bilal. Med de papirl\u00f8se til festning Europa\" - (Aschehoug, Norge, 2012)\n\"Viki som ville g\u00e5 i skolan\" - (Karneval f\u00f6rlag, Sverige, 2010)\n\"Bilal. Als Illegaler auf dem Weg nach Europa\" - (Kunstmann, Deutschland, 2010)\n\"Bilal. Sur la route des clandestins\" - (Liana Levi, France, 2008)\n\"Der amerikanische Agent\" - (Kunstmann, Deutschland, 2020)\nRiconoscimenti.\n2021 - Torricella Peligna, Premio \"John Fante - Contesa\" alla carriera.\n2018 - Catania, Santa Venerina, Premio Maria Grazia Cutuli.\n2016 - Trento, Premio Baffo Rosso - Roberto Morrione per il giornalismo investigativo.\n2015 - Ravenna, Premio Guidarello per il giornalismo d'autore.\n2014 - Oslo, The University of Oslo's Human Rights Award - The Lisl &amp; Leo Eitinger Prize.\n2014 - Frankfurt, Menschenrechtspreis der Stiftung Pro Asyl.\n2014 - Barga, Premio Arrigo Benedetti.\n2013 - Caulonia, Premio Angelo Frammartino.\n2013 - Sassari, Premio giornalistico \"Pino Careddu\".\n2010 - Napoli, Premio per la letteratura per ragazzi Elsa Morante con il libro \"L'Eco della frottola\" (Rizzoli, 2010).\n2009 - Bibione, Premio giornalistico \"Enzo Tortora\".\n2008 - Riolo Terme, Premio \"Un va a zezz\".\n2008 - Udine, Premio letterario internazionale Tiziano Terzani con il libro \"Bilal - Viaggiare, lavorare, morire da clandestini\" (Rizzoli, 2007).\n2007 - Saint-Vincent, Premio Saint-Vincent giornalista dell'anno.\n2007 - Catania, Premio Giuseppe Fava.\n2006 - Firenze, Premio \"L'etica della legalit\u00e0\" - Camera del Lavoro - Fondazione Antonino Caponnetto.\n2006 - Roma, Premio Colombe d'oro per la pace.\n2006 - Lipsia, Leipzig media award\n2006 - Bruxelles, European Union journalist award.\n2006 - Milano, Premio Max David inviato dell'anno.\n2006 - Milano, Premio Campione per la comunicazione.\n2005 - Milano, Ambrogino d'oro.\n2005 - Palermo, Premio Mario Francese.\n2005 - San Miniato, Premio Roberto Ghinetti.\n2004 - Saint-Vincent, Premio Saint-Vincent per la migliore inchiesta.\n2004 - Roma, Premio Stefano Gaj Tach\u00e8 l'amico dei bambini con il libro \"Viki che voleva andare a scuola\" (Rizzoli, 2003).\n2004 - Asola, Premio citt\u00e0 di Asola con il libro \"Viki che voleva andare a scuola\" (Rizzoli, 2003).\n2004 - Verona, Premio Libri infiniti con il libro \"Viki che voleva andare a scuola\" (Rizzoli, 2003).\n2003 - Premio Lunigiana Cinque Terre con il libro \"Viki che voleva andare a scuola\" (Rizzoli, 2003).\n2003 - Crotone, Premio nazionale narrativa per ragazzi con il libro \"Viki che voleva andare a scuola\" (Rizzoli, 2003).\n2000 - Milano, il Premiolino.\n2000 - Roma, Premio cronista dell'anno.\n1991 - Milano, il Premiolino.\nCuriosit\u00e0.\nNell'albo n.321 del fumetto \"Nathan Never\", \"intitolato \"Fuga da Europa\" \", scritto da Thomas Pistoia e disegnato da \"Romeo Toffanetti\", ci sono espliciti riferimenti al libro di Gatti \"Bilal - Viaggiare, lavorare, morire da clandestini\". In particolare, Nathan Never, all'interno della storia, fingendosi profugo, si fa chiamare appunto Bilal.\n\"Raoul Bova\" si ispirer\u00e0 a lui per il ruolo di Matteo Gatti, un padre distratto che perde il figlio per colpa dell\u2019ecstasy nel film \"Sbirri\" (2009)."}
{"id": "1418819", "revid": "339392", "url": "https://it.wikipedia.org/wiki?curid=1418819", "title": "Manibuche De' Paperoni", "text": ""}
{"id": "1418820", "revid": "2208340", "url": "https://it.wikipedia.org/wiki?curid=1418820", "title": "\u014cita", "text": " \u00e8 una citt\u00e0 giapponese, capoluogo dell'omonima prefettura di \u014cita, situata nella parte nord-orientale dell'isola di Ky\u016bsh\u016b.\n\u014cita \u00e8 la citt\u00e0 pi\u00f9 popolosa della sua prefettura, conta quasi 500000 abitanti (se si considera anche l'area metropolitana si arriva a circa 700000) con una densit\u00e0 abitativa di 953 persone/km\u00b2. Circa il 40% della popolazione della prefettura risiede nel capoluogo.\nStoria.\nAnticamente la zona attorno al castello si chiamava Funai (\u5e9c\u5185 \"Funai\") e la zona dell'attuale prefettura era detta Bung\u014d (\u8c4a\u5f8c\u56fd \"Bung\u014d no kuni\"). \nIn seguito prese il nome di \u014ckita (\u5927\u5206\u90e1 \"\u014ckita no kohari\"), mutato poi nella forma attuale dal Tenn\u014d Keik\u014d (\u666f\u884c\u5929\u7687 \"Keik\u014d Tenn\u014d\") in visita presso la citt\u00e0.\nDurante il periodo Kamakura la citt\u00e0 e il territorio circostante divennero feudo del clan \u014ctomo.\nNel periodo Sengoku ebbe un notevole sviluppo commerciale (soprattutto con Cina e Portogallo) sotto il governo degli \u014ctomo, in particolare con S\u014drin \u014ctomo (\u5927\u53cb\u5b97\u9e9f), daimy\u014d cristiano che introdusse la cultura occidentale (a Funai infatti \u00e8 stato costruito il primo ospedale di tipo occidentale). In seguito alla sconfitta di S\u014drin \u014ctomo da parte di Iehisa Shimazu (\u5cf6\u6d25\u5bb6\u4e45) e all'incendio dell'area di Funai, la citt\u00e0 conobbe un rapido declino.\nSuccessivamente Nagataka Fukuhara (\u798f\u539f\u9577\u582f) fece edificare il castello di Funai, opera poi continuata da Shigetoshi Takenaka (\u7af9\u4e2d\u91cd\u5229), che gett\u00f2 cos\u00ec le basi per la prosperit\u00e0 del luogo.\nDurante l'era Meiji, in cui si pass\u00f2 da un sistema feudale ad uno moderno di tipo occidentale, \u014cita divenne capoluogo dell'omonima prefettura accorpando villaggi circostanti. Nel 1920 la popolazione era di 43.150 persone. Negli anni '50, con una popolazione leggermente inferiore a 100.000 persone, poco meno di Miyazaki, era seconda solo a Saga fra i capoluoghi prefetturali minori del Ky\u016bsh\u016b (ad eccezione di Okinawa). Fra le citt\u00e0 giapponesi, \u014cita ha avuto una crescita fra le pi\u00f9 rapide negli ultimi 40 anni del XX secolo.\nA partire dagli anni '60 c'\u00e8 stato un forte sviluppo dell'industria siderurgica, che ne ha favorito la crescita come citt\u00e0 industriale. In seguito si sono sviluppate le industrie chimiche ed elettroniche. Da allora la popolazione \u00e8 aumentata notevolmente: nel 1963 era di circa 210.000 persone, nel 1970 di 260.000, negli anni '80 arriv\u00f2 a 360.000 e negli anni '90 super\u00f2 i 400.000 abitanti.\nDal primo gennaio 2005, le cittadine di Saganoseki e Notsuharu sono state fatte confluire nella municipalit\u00e0 di \u014cita. Attualmente \u014cita \u00e8 la quinta citt\u00e0 del Ky\u016bsh\u016b per numero di abitanti dopo Fukuoka, Kitaky\u016bsh\u016b, Kumamoto e Kagoshima.\nGeografia fisica.\nTerritorio.\nAttraversata dai fiumi \u014cita (\u5927\u5206\u5ddd \"\u014cita-gawa\") e \u014cno (\u5927\u91ce\u5ddd \"\u014cno-gawa\"), si affaccia sulla baia di Beppu (\u5225\u5e9c\u6e7e \" Beppu-wan\"), che \u00e8 parte del mare interno di Seto (\u702c\u6238\u5185\u6d77 \"Set\u014d naikai\"). Il centro cittadino si trova ad ovest della foce del fiume \u014cita.\nIn prossimit\u00e0 di Beppu si trova la riserva naturale del monte Takasaki (\u9ad8\u5d0e\u5c71\u81ea\u7136\u52d5\u7269\u5712 \"Takasaki yama shizen d\u014dbutsu-en\", situata sul monte omonimo, in cui si pu\u00f2 ammirare il macaco giapponese nel suo habitat originario.\nClima.\nIl clima \u00e8 subtropicale umido, tipico delle zone circostanti il mare interno di Set\u014d, con estati calde e umide e inverni freddi. La temperatura media \u00e8 di 16,4 \u2103, con piovosit\u00e0 media di 1644,6\u00a0mm.\nLuoghi di interesse.\nIl monte Takasaki (\u9ad8\u5d0e\u5c71 \"Takasaki yama\"), situato fra \u014cita e Beppu \u00e8 famoso in quanto ospita un parco per il macaco giapponese, la riserva naturale del monte Takasaki (\u9ad8\u5d0e\u5c71\u81ea\u7136\u52d5\u7269\u5712 \"Takasaki yama shizen d\u014dbutsu-en\").\nAll'entrata di questa riserva c'\u00e8 l'acquario \"Marine Palace\" di \u014cita (\u5927\u5206\u30de\u30ea\u30fc\u30f3\u30d1\u30ec\u30b9\u6c34\u65cf\u9928 \"\u014cita mar\u012bn paresu suizokukan\"), noto anche come \"Uovo marino\" (\u3046\u307f\u305f\u307e\u3054 \"Umi Tamago\").\nIl 24 aprile 2015 \u00e8 stato inaugurato il museo prefetturale di belle arti di \u014cita (\u5927\u5206\u770c\u7acb\u7f8e\u8853\u9928 \"\u014cita Kenritsu Bijutsukan\", detto anche OPAM), sviluppato su tre piani\nNel centro della citt\u00e0 vi sono molti negozi e grandi magazzini, i pi\u00f9 importanti sono Tokiwa, Parco, Frespo Kasugaura, e D Plaza.\nIn periferia ci sono anche centri commerciali quali il Tokiwa Wasada Town e il Park Place \u014cita, in seguito alla cui apertura si \u00e8 registrato un netto calo della clientela presso i negozi del centro cittadino, penalizzati principalmente dalla scarsit\u00e0 di parcheggi.\nPer la festa di Tanabata, che qui si celebra il 7 agosto anzich\u00e9 il 7 luglio come nel resto del Giappone, ha luogo una sfilata di carri allegorici lungo la via principale della citt\u00e0, accompagnata da gruppi di ballerini.\nDurante tali festeggiamenti c'\u00e8 anche un'esibizione con fuochi artificiali lungo il fiume \u014cita, sulle cui rive si radunano gli spettatori con largo anticipo per poter fare un pic-nic al tramonto e quindi assistere allo spettacolo pirotecnico con l'arrivo delle tenebre.\nAl di fuori della citt\u00e0 si possono ammirare montagne, villaggi in riva al mare e localit\u00e0 rinomate per i loro onsen.\n\u014cita \u00e8 anche famosa per il Fugu, alimento a base di pesce palla che deve essere preparato da professionisti specializzati ed abilitati in quanto alcune sue parti sono velenosissime a causa della tetrodotossina.\nIl Toriten \u00e8 un'altra famosa pietanza di questa citt\u00e0.\nInfrastrutture e trasporti.\nIl nodo ferroviario principale \u00e8 la stazione di \u014cita (\u5927\u5206\u99c5), dove passano le linee Nipp\u014d, Kyudai e Hohi della JR Kyushu.\nLe compagnie in servizio sono Sonic (fra Hakata e \u014cita), Nichirin (fra Hakata e Miyazaki), Yufuin-no-mori e Yufu (fra Hakata e Beppu), Trans-Kyushu Limited Express (fra Beppu e Hitoyoshi).\nIl 23 aprile 2015 \u00e8 stato inaugurato all'interno della stazione l'\u014cita AMU Plaza (\u30a2\u30df\u30e5\u30d7\u30e9\u30b6\u304a\u304a\u3044\u305f \"Amyu Puraza \u014cita\"), centro commerciale con ristoranti, sala giochi, cinema multisala e onsen.\nil principale mezzo di trasporto in citt\u00e0 \u00e8 l'autobus, gestito da due societ\u00e0: l'\u014cita Bus Company (\u5927\u5206\u30d0\u30b9\u682a\u5f0f\u4f1a\u793e \"\u014cita basu kabushiki kaisha\") copre le strade cittadine. L' \u014cita Kotsu Company (\u5927\u5206\u4ea4\u901a\u682a\u5f0f\u4f1a\u793e \"\u014cita kots\u016b kabushiki kaisha\") copre le zone a nord della citt\u00e0.\nQueste due compagnie gestiscono anche i collegamenti sulle lunghe distanze, soprattutto con le altre citt\u00e0 del Ky\u016bsh\u016b (Fukuoka, Kumamoto, Nagasaki, Kagoshima) ma anche con citt\u00e0 quali \u014csaka, Nagoya e altre.\nL'aeroporto di \u014cita \u00e8 situato nei pressi della localit\u00e0 di Kunisaki, a circa 60\u00a0km dal centro cittadino. Per raggiungerlo c'\u00e8 un servizio di pullman apposito che parte dalla stazione ferroviaria di \u014cita ed effettua varie fermate lungo il percorso. Al momento le uniche alternative sono i taxi o le vetture private.\nI voli sono principalmente per destinazioni nazionali: Tokyo (Narita e Haneda), \u014csaka (Kansai e Itami, Nagoya.\nL'unico volo internazionale \u00e8, al momento, Seul (Incheon).\nLe linee in servizio sono JAL, ANA, IBEX, Solaseed Air, Jetstar Japan, T'way airlines.\nL'autostrada di \u014cita e quella del Ky\u016bsh\u016b orientale percorrono la citt\u00e0.\nLe strade statali 10, 57, 197, 210, 217 e 442 sono importanti arterie stradali\nMolte navi (soprattutto commerciali) attraccano al porto cittadino per poi dirigersi verso il Kansai e Shikoku.\nLa Ferry Sunflower Company organizza collegamenti overnight fra \u014cita e K\u014dbe e fra Beppu e \u014csaka."}
{"id": "1418821", "revid": "287204", "url": "https://it.wikipedia.org/wiki?curid=1418821", "title": "Prefettura di Oita", "text": ""}
{"id": "1418823", "revid": "287204", "url": "https://it.wikipedia.org/wiki?curid=1418823", "title": "Oita", "text": ""}
{"id": "1418824", "revid": "4175", "url": "https://it.wikipedia.org/wiki?curid=1418824", "title": "Campionato sudamericano di rugby del 1961", "text": ""}
{"id": "1418825", "revid": "253269", "url": "https://it.wikipedia.org/wiki?curid=1418825", "title": "Carlos Saura", "text": "Biografia.\nNasce nel 1932 in Aragona. Dopo un'infanzia trascorsa tra Cuenca (alla quale nel 1958 dedicher\u00e0 un documentario), Barcellona e Valencia, si trasferisce alla fine della guerra civile a Madrid, dove completa gli studi superiori.\nAppassionato di fotografia, a 18 anni espone i suoi primi lavori in una mostra collettiva ed entra nel mondo dell'arte di avanguardia assieme al fratello Antonio, pittore professionista. Nel 1952 si iscrive a una scuola sperimentale di cinematografia e si diploma quattro anni dopo in regia presentando come saggio finale il documentario \"Il pomeriggio della domenica\". Dal 1957 al 1965 rimane nello stesso istituto lavorando come docente, e realizza alcuni cortometraggi tra cui uno dedicato a suo fratello pittore.\nIl suo primo film a soggetto risale al 1959. Si tratta di \"I monelli\", un film su un gruppo di ragazzi \"sbandati\" della periferia madrilena, uno dei quali sogna di uscire dallo squallore diventando torero. Girato in esterni con camera a mano, si ispira ai modelli del neorealismo italiano e del cin\u00e9ma v\u00e9rit\u00e9 francese. Partecipa al Festival di Cannes 1960 dove ottiene un buon successo di critica ma, per superare il visto di censura, deve subire pesanti tagli e giunge nelle sale spagnole solo due anni dopo.\nNel 1963 Saura realizza \"I cavalieri della vendetta\", film in costume ambientato nell'ottocento e intanto, insieme ad altri registi del \"nuevo cine\" spagnolo, si adopera per far tornare in patria Luis Bu\u00f1uel. Del 1965 \u00e8 \"La caccia\", che inaugura la sua collaborazione con l'amico-produttore Elias Querejeta. Questa collaborazione rimane stabile per quasi tutti i film successivi del regista e si basa su un rapporto di fiducia grazie al quale il regista si garantisce una piena libert\u00e0 di espressione.\nIl secondo incontro decisivo nel percorso artistico di Saura \u00e8 quello con Geraldine Chaplin, che diventa in seguito la musa e la protagonista di molti suoi film, a partire da \"Frapp\u00e9 alla menta\" (1967), che vince al Festival di Berlino l'Orso d'argento nel 1968 e, di seguito, \"Lo stress \u00e8 tre, tre\" (1968), \"La tana\" (1969), \"Anna e i lupi\" (1973). Il rapporto artistico diventa anche una lunga relazione sentimentale, da cui nel 1974 nascer\u00e0 uno dei sette figli del regista.\nIl sodalizio artistico con la figlia del grande Charlie Chaplin continua con \"Cr\u00eda cuervos\", che nel 1976 vince a Cannes il premio speciale della giuria, con \"Elisa, vita mia\" (1977), \"Gli occhi bendati\" (1978) e \"Mam\u00e0 compie 100 anni\" (1979).\nNel 1981, con \"In fretta in fretta\" vince al Festival di Berlino un contestatissimo Orso d'Oro.\nDedicati alla danza sono i film \"Bodas de sangre - Nozze di sangue\" (1981), \"Carmen Story\" (1983), \"L'amore stregone\" (1986), \"Flamenco\" (1995) e \"Tango\" (1998).\nDedicato invece alle Olimpiadi disputate a Barcellona nel 1992, \u00e8 \"Marathon\", documentario ufficiale dei giochi.\nTre film di Carlos Saura hanno ricevuto una nomination all'Oscar al miglior film straniero: \"Mam\u00e0 compie 100 anni\" nel 1980, \"Carmen Story\" nel 1984, e \"Tango\" nel 1999, ma nessuno di essi ha vinto la statuetta.\nRiconoscimenti.\nFestival di Cannes\nMostra internazionale d'arte cinematografica di Venezia\nFestival internazionale del cinema di Berlino\nBritish Academy Film Awards\nCinema Writers Circle Awards\nMontreal World Film Festival\nChicago International Film Festival\nPremio C\u00e9sar\nFestival internazionale del cinema di Karlovy Vary\nFestival internazionale del cinema di San Sebasti\u00e1n\nSant Jordi Awards\nPremio Goya\nCamerimage\nPremio Jos\u00e9 Mar\u00eda Forqu\u00e9\nAcademia de las Artes y Ciencias Cinematogr\u00e1ficas de la Argentina\nAsociaci\u00f3n de Cronistas Cinematogr\u00e1ficos de la Argentina\nEuropean Film Awards\nFestival internazionale del cinema di Porto\nSyndicat fran\u00e7ais de la critique de cin\u00e9ma et des films de t\u00e9l\u00e9vision\nPremios ACE\nPremio Bodil\nFestival cinematografico internazionale di Mosca\nPremio ADIRCAE\nNantes Spanish Film Festival\nBarcelona Film Awards\nMumbai International Film Festival\nPremios Feroz\nFestival de Cine de L'Alf\u00e0s del Pi\nFotogrammi d'argento\nInternational Istanbul Film Festival\nLos Angeles Latino International Film Festival\nMiami International Film Festival\nPremio YoGa"}
{"id": "1418826", "revid": "4175", "url": "https://it.wikipedia.org/wiki?curid=1418826", "title": "Campionato sudamericano di rugby del 1967", "text": ""}
{"id": "1418827", "revid": "767487", "url": "https://it.wikipedia.org/wiki?curid=1418827", "title": "Destino in agguato", "text": "Destino in agguato (\"Fate Is the Hunter\") \u00e8 un film del 1964 diretto da Ralph Nelson. \u00c8 ispirato al romanzo omonimo dello scrittore, aviatore e sceneggiatore statunitense Ernest Kellogg Gann (1961).\nTrama.\nDopo un disastro aereo che ha visto la morte di 52 persone, la compagnia aerea promuove un'inchiesta secondo il cui risultato la totale responsabilit\u00e0 dell'accaduto \u00e8 da attribuire allo stato di ebrezza del pilota, il capitano Jack Savage, che era stato visto ubriaco prima di salire in cabina. Tuttavia queste conclusioni non convincono il direttore delle operazioni di volo della compagnia, Sam Mac Bane, che conosceva bene i meriti del pilota morto, con il quale era stato commilitone durante il secondo conflitto mondiale. Per questo motivo inizia una sua indagine personale, ed \u00e8 cos\u00ec che, anche grazie all'aiuto dell'unica superstite, la \"hostess\" Martha Webster, riesce a discolpare il suo amico e a scoprire le vere cause dell'incidente: un caff\u00e8 che versatosi su dei fili elettrici aveva dato un falso allarme a Savage costretto a spegnere un motore funzionante.\nCritica.\nIl film venne accolto malamente dalla critica cinematografica del tempo.\nIl critico del New York Times, Bosley Crowther, lo recens\u00ec laconicamente con queste parole:\nLo stesso autore del soggetto, il sopracitato Gann, insoddisfatto della sceneggiature e delle riprese della pellicola, volle disconoscerne le origini dal suo romanzo, e si fece cancellare dai titoli della pellicola. In seguito, nella sua autobiografia, \"A Hostage to Fortune\", lo stesso Gann scrisse:\n \nCameo.\nJane Russell interpreta s\u00e9 stessa durante uno dei suoi spettacoli a beneficio delle forze alleate al fronte durante la seconda guerra mondiale, in uno dei tanti \"flashback\" presenti nella pellicola."}
{"id": "1418834", "revid": "1566286", "url": "https://it.wikipedia.org/wiki?curid=1418834", "title": "Angie Everhart", "text": "Carriera.\n\u00c8 di origini inglesi e tedesche.\nAttrice.\nLa sua carriera di attrice \u00e8 cominciata nel 1993 con un ruolo in \"Last Action Hero - L'ultimo grande eroe\". Ha quindi preso parte a diversi altri film, tra i quali \"9 settimane e \u00bd - La conclusione\" (1997), sequel del noto film di Adrian Lyne, e ha girato il film \"Bugs\" (2003) nei panni della dottoressa Emily Foster.\nModella.\nAngie Everhart inizia la sua carriera di modella alla fine degli anni 80, facendo parte dei volti del fenomeno delle supermodelle di inizio anni '90. Compare sulle copertine di \"Elle\", \"Marie Claire\", \"Glamour\", \"Cosmopolitan\", \"Sports Illustrated Swimsuit Issue\", \"Playboy\", diventa il volto dei marchi Yves Saint Laurent, Thierry Mugler, J.Crew, La Perla. Calca le passerelle di alta moda delle maison Yves Saint Laurent, Alberta Ferretti, Chantal Thomass, Genny, Claude Montana, Christian Dior.\nLingerie football.\nNel 2004 ha preso parte al Lingerie Bowl, giocando nel Team Euphoria, del quale era la capitana.\nConduttrice televisiva e radio.\nDal 14 settembre al 21 dicembre 1991 presenta 12 puntate del programma \"Notte Rock Hit Parade\" su Rai 1. A partire dal 2006 fino al 2009 divide con Marla Maples e Shar Jackson la conduzione del reality show \"The Ex-Wives Club\" sulla ABC. Nel 2012 presenta con Greg Wilson \"Hot N Heavy\", una trasmissione radio in podcast in onda su Toad Hop Network.\nVita privata.\nAngie Everhart, dopo aver avuto una relazione con Sylvester Stallone, si spos\u00f2 con Ashley Hamilton, ma il matrimonio ebbe breve durata, durando solamente dal dicembre 1996 al marzo 1997. Tra il 2007 e il 2008 \u00e8 stata fidanzata con l'attore e musicista Joe Pesci."}
{"id": "1418836", "revid": "1543377", "url": "https://it.wikipedia.org/wiki?curid=1418836", "title": "Ecozona", "text": "Le ecozone sono delle macroregioni (il numero varia a seconda degli studiosi ma va generalmente da 6 a 9) in cui i biogeografi suddividono la Terra. Ciascuna di queste macroregioni presenta specificit\u00e0 faunistiche e floristiche dovute a fattori geografici e ambientali. Tali denominazioni si impiegano ampiamente in ecologia, botanica, zoologia e biogeografia.\nLe regioni zoogeografiche e le ecozone.\nMilioni di anni fa, quando esisteva un'unica massa continentale, il movimento delle specie sulla superficie terrestre non era totalmente vincolato da alcuna specifica barriera geografica. Con la deriva dei continenti tuttavia la formazione di oceani, mari, catene montuose e deserti che tagliavano territori da costa a costa port\u00f2 a un naturale isolamento di alcuni territori, e alla conseguente formazione di macroregioni con peculiari specificit\u00e0 ambientali, geografiche e biologiche. Tali aree sono evolute nel corso del tempo, anche in considerazione della progressiva comparsa e scomparsa di barriere naturali nel corso degli anni, che talvolta hanno portato queste aree a collegarsi, anche solo temporaneamente.\nIl geografo e naturalista britannico Alfred Russel Wallace individu\u00f2 un certo numero di \"regioni zoogeografiche\" separate da barriere naturali. I suoi studi sono stati poi ripresi in tempi recenti da Pielou e nel 1975 da Udvardy con un obiettivo di conservazione.\nIl termine \"ecozona\" \u00e8 stato coniato da J. Schultz.\nIl sistema di ecozone identificate da Udvardy \u00e8 attualmente utilizzato internazionalmente come sistema unificato ai fini di identificazione biogeografica e di conservazione. Prevede la suddivisione in otto regioni:\nIl Paleartico e il Neartico sono spesso riuniti in un grande \"regno\" detto Olartico. Le analogie climatiche e il collegamento fra il continente nordamericano e l'Asia, rappresentato dallo Stretto di Bering, sono infatti alla base di numerose similitudini relative sia alla flora sia alla fauna. Nel contempo, si demarca spesso una specificit\u00e0, nell'ambito del Paleartico, distinguendo il Paleartico orientale dal Paleartico occidentale. Il Paleartico orientale si identifica con le regioni asiatiche ad est del Mar Caspio e dei Monti Urali (Siberia, Mongolia, Cina, Giappone, Asia centrale); il Paleartico occidentale si identifica con il Nordafrica, l'Europa, l'Asia minore e il Medio oriente. Il confine fra le due zone non \u00e8 tuttavia netto.\nNell'emisfero australe si fa spesso riferimento ad una distribuzione circumantartica o periantartica o gondwanica, senza parlare tuttavia di ecozona vera e propria. Tale distribuzione comprende in genere le regioni temperate del Sudamerica (Cile, Argentina), la Nuova Zelanda, gli arcipelaghi prossimi all'Antartide, la Tasmania e il sudest dell'Australia (Victoria e Nuovo Galles del Sud). La prerogativa di questa distribuzione \u00e8 che contempla un elevatissimo numero di paleoendemismi, spesso rari, risalenti alla prima fase del Mesozoico (Triassico e Giurassico), era in cui si svolse lo smembramento del Gondwana. Questa correlazione coinvolge in particolare il Cile meridionale e la Nuova Zelanda, regioni che condividono il pi\u00f9 alto numero di paleoendemismi a livello di genere."}
{"id": "1418837", "revid": "122880", "url": "https://it.wikipedia.org/wiki?curid=1418837", "title": "Santo e Johnny", "text": ""}
{"id": "1418838", "revid": "2108263", "url": "https://it.wikipedia.org/wiki?curid=1418838", "title": "Luisa di Borbone-Francia (1737-1787)", "text": "Biografia.\nL'infanzia.\nEra figlia del re Luigi XV di Francia e della principessa Maria Leszczy\u0144ska di Polonia, e in quanto quinta figlia femmina della coppia reale fu detta \"Madame Septi\u00e8me\".\nMentre le sue tre sorelle maggiori crebbero e terminarono la loro istruzione a Versailles, lei e le altre furono mandate presso l'Abbazia di Fontevraud nel 1738 per essere allevate.\nVita a Versailles.\nSuo nipote Luigi Augusto, figlio di suo fratello Luigi Ferdinando, che sarebbe succeduto al nonno Luigi XV con il nome di Luigi XVI, era rimasto precocemente orfano di madre e si era quindi molto affezionato alle zie paterne, che amavano teneramente il timido ed impacciato nipote.\nCome le sorelle maggiori Adelaide, Luisa e Sofia non si spos\u00f2 mai ed inoltre prese i voti diventando monaca carmelitana con il nome di suor Teresa di Sant'Agostino. Lasci\u00f2 quindi la corte e Versailles nel 1770, dove era cresciuta, e si chiuse nel convento di Saint-Denis, dove rimase per tutta la vita.\nLa morte.\nLuisa Maria mor\u00ec nel 1787 e le fu quindi risparmiato il trauma della Rivoluzione francese e di veder al patibolo molti suoi famigliari e nobili francesi che non erano fuggiti all'estero, tra cui proprio il nipote e sua moglie Maria Antonietta.\nLe sue uniche sorelle ancora in vita nel 1789, Adelaide e Vittoria Luisa, riuscirono invece a mettersi in salvo in quanto partirono nel 1791 per l'Italia e non fecero pi\u00f9 ritorno.\nIl 19 giugno 1873 papa Pio IX introdusse la sua causa di beatificazione e papa Giovanni Paolo II, il 18 dicembre 1997, dichiar\u00f2 venerabile suor Teresa di Sant'Agostino, ricordata ogni anno il 23 dicembre."}
{"id": "1418844", "revid": "110157", "url": "https://it.wikipedia.org/wiki?curid=1418844", "title": "Saga (Saga)", "text": " \u00e8 una citt\u00e0 giapponese, capoluogo dell'omonima prefettura di Saga."}
{"id": "1418852", "revid": "228587", "url": "https://it.wikipedia.org/wiki?curid=1418852", "title": "Kashima", "text": ""}
{"id": "1418855", "revid": "4175", "url": "https://it.wikipedia.org/wiki?curid=1418855", "title": "Campionato sudamericano di rugby del 1969", "text": ""}
{"id": "1418857", "revid": "4175", "url": "https://it.wikipedia.org/wiki?curid=1418857", "title": "Campionato sudamericano di rugby del 1971", "text": ""}
{"id": "1418860", "revid": "599013", "url": "https://it.wikipedia.org/wiki?curid=1418860", "title": "Julio Garc\u00eda Mera", "text": "Carriera.\nClub.\nUtilizzato nel ruolo di centrale, Julio Garc\u00eda ha giocato ininterrottamente nell'Inter F\u00fatbol Sala dal 1991 al 2007, anno del suo ritiro. Con il club madrileno ha vinto cinque campionati, quattro coppe e cinque supercoppe di Spagna. A questi trofei vinti in patria, Julio aggiunge le vittorie internazionali che ammontano a una Coppa UEFA, una Coppa Iberica (2003-04) e tre edizioni dell'Intercontinentale (2005, 2006 e 2007). Al termine della stagione 2006-07, dopo due brucianti sconfitte in finale di Coppa UEFA contro la Dinamo Mosca e in campionato con l'ElPozo Murcia, \u00e8 entrato nella dirigenza dell'Inter F\u00fatbol Sala nel ruolo di direttore sportivo.\nNazionale.\nIn nazionale ha preso parte a tutti i pi\u00f9 grandi successi della Spagna tra il 1996 ed il 2005, superando le cento presenze nelle \"furie rosse\" durante Spagna-Russia 5-4 del 27 aprile 2004 a Burgos. A partire dal FIFA Futsal World Championship 1996, dove vinse l'argento dietro al Brasile, e dall'European Futsal Tournament 1996 dove ha vinto l'oro, Julio ha fatto parte della nazionale spagnola sia gli Europei casaligni del 1999 dove vinse l'argento, sia ai vittoriosi mondiali 2000 in Guatemala, \u00e8 tornato a fregiarsi del titolo di campione europeo anche nel 2001 in Russia e nel 2005 in Repubblica Ceca. Tra questi due eventi si incastona anche il gioiello del secondo mondiale vinto nel 2004 a Taiwan battendo in finale l'Italia. In totale, ha disputato 115 incontri con la Nazionale, mettendo a segno 32 reti."}
{"id": "1418861", "revid": "4175", "url": "https://it.wikipedia.org/wiki?curid=1418861", "title": "Campionato sudamericano di rugby del 1973", "text": ""}
{"id": "1418869", "revid": "4175", "url": "https://it.wikipedia.org/wiki?curid=1418869", "title": "Campionato sudamericano di rugby del 1975", "text": ""}
{"id": "1418874", "revid": "4175", "url": "https://it.wikipedia.org/wiki?curid=1418874", "title": "Campionato sudamericano di rugby del 1977", "text": ""}
{"id": "1418888", "revid": "438678", "url": "https://it.wikipedia.org/wiki?curid=1418888", "title": "La chiesa", "text": "La chiesa \u00e8 un film del 1989, diretto da Michele Soavi, scritto e prodotto da Dario Argento.\nTrama.\nMedioevo: un gruppo di cavalieri teutonici scopre un villaggio di streghe. Lo brucia, uccide gli abitanti e dopo averli seppelliti in una fossa comune, i cavalieri fanno benedire il terreno, su cui viene costruita una cattedrale.\nSecoli dopo, in Germania un bibliotecario, Ewald, viene assunto per catalogare i libri della chiesa, e trova un antico manoscritto che sembra rivelare dei segreti relativi alla cattedrale. Coadiuvato da una giovane restauratrice, Lisa, Ewald segue le indicazioni trovate sul manoscritto ed arriva sino a trovare una pesante croce posta sul pavimento nei sotterranei della cattedrale, che venne usata per sigillare la fossa delle streghe. Incautamente l'uomo rimuove il sigillo con la testa di caprone dai 7 occhi liberando i demoni della cattedrale e venendo immediatamente posseduto.\nIl giorno dopo la chiesa \u00e8 teatro di una visita scolastica ed un servizio fotografico di moda, oltre che di numerosi visitatori e di gente in preghiera. Ewald, ormai posseduto, graffia il sagrestano della cattedrale, infettandolo. A sua volta l'uomo infetta altri visitatori della chiesa, per poi correre nei sotterranei della cattedrale ed uccidersi con un martello pneumatico. Le vibrazioni del martello sulla croce attivano un meccanismo, che sigilla la chiesa e intrappolano all'interno tutti i suoi visitatori.\nIl giovane prete, padre Gus, l'unico che sembra rendersi conto dell'orrore che si sta scatenando all'interno della cattedrale, dove i suoi visitatori si stanno uccidendo l'uno con l'altro, viene a conoscenza di un sistema di autodistruzione della cattedrale. L'anziano canonico suo superiore per\u00f2 fa a pezzi il documento che spiega come agire, in quanto, vedendo tutto il mondo corrotto, intende lasciare che il male si propaghi. Nella colluttazione che ne segue, il vecchio precipita dall'alto della cattedrale. Intanto Ewald, sotto le sembianze di un demone dalle fattezze di un caprone, si accoppia con Lisa, iniziando un rituale esoterico. Dopo aver messo in salvo la piccola Lotte, figlia del sacrestano e l'unica a non essere stata infettata, e dopo aver decifrato il documento ricostruito, padre Gus attiva il meccanismo di autodistruzione della cattedrale, che in pochissimo tempo crolla su stessa, sigillando tutto il male al suo interno.\nLotte torna quindi sul luogo della tragedia per portare dei fiori ai genitori. Improvvisamente la ragazza si trova di fronte al sigillo con la testa di caprone dai 7 occhi, che, grazie ad una misteriosa forza sorvrannaturale, viene scaraventato via, mostrando il pertugio da cui era gi\u00e0 fuoriuscita la forza maligna. Mentre Lotte accenna un sorriso, la storia sembra ripetersi.\nProduzione.\nIn origine \"La chiesa\" doveva essere il terzo episodio della serie di \"D\u00e8moni\", diretto da Lamberto Bava nel 1985 (l'altro episodio, \"D\u00e8moni 2... L'incubo ritorna\" fu diretto sempre da Bava nel 1986). Tuttavia Bava aveva degli impegni con Fininvest: la proposta di realizzazione del film per la televisione \"Fantaghir\u00f2\" e per questo motivo, secondo lo sceneggiatore Dardano Sacchetti, seppure a malincuore, Bava dovette rinunciare a \"Demoni 3\". Il posto di Bava fu preso da Michele Soavi, che avrebbe cos\u00ec cambiato il titolo e la scena iniziale. Sempre a giudicare da quanto dichiarato da Sacchetti (che tuttavia non ne \u00e8 l'autore), la sequenza iniziale con i Cavalieri Teutonici che distruggono il villaggio delle streghe sarebbe ispirata a quella del film \"Conan il barbaro\".\nLocation.\nLa cattedrale gotica, teatro della storia del film \u00e8 nella realt\u00e0 (almeno per ci\u00f2 che riguarda gli esterni) la chiesa di Mattia che si trova nella piazza Szenth\u00e1roms\u00e1g a Budapest. In precedenza chiamata Chiesa della Madonna, la cattedrale risale ad un periodo compreso fra il 1255 ed il 1269. Le rovine mostrate invece nell'ultima scena del film sono invece i resti della chiesa di San Nicola, edificio ottocentesco dotato di uno dei campanili pi\u00f9 alti del mondo. L'edificio fu distrutto dai bombardamenti della seconda guerra mondiale, da cui per\u00f2 si salv\u00f2 l'altissimo campanile.\nColonna sonora.\nLa colonna sonora del film fu realizzata dal musicista britannico Keith Emerson, oltre ad includere brani di Philip Glass, dei Goblin e di Fabio Pignatelli.\nAccoglienza.\nIncassi.\nIl film ha incassato complessivamente 1.926.277.000 lire a livello nazionale, rendendolo il 36\u00ba pi\u00f9 alto incasso dell'anno in Italia, nonostante il divieto imposto all'epoca dell'uscita nelle sale per i minori di 18 anni, in seguito ridotto ai minori di 14 anni.\nCritica.\nNei confronti del film la critica ha avuto giudizi piuttosto altalenanti. Il sito FilmUp assegna al film un giudizio di 7,5 su 10. Il sito MyMovies d\u00e0 al film un giudizio di 2,07 su 5, giudicando la sceneggiatura del film abbastanza confusa, ma lodando il punto di vista estetico del film, giudicando \"La chiesa\" \"visivamente molto accurato e ricco di suggestioni\". Viene inoltre lodata la semi-esordiente Asia Argento."}
{"id": "1418889", "revid": "4175", "url": "https://it.wikipedia.org/wiki?curid=1418889", "title": "Campionato sudamericano di rugby del 1979", "text": ""}
{"id": "1418896", "revid": "4175", "url": "https://it.wikipedia.org/wiki?curid=1418896", "title": "Campionato sudamericano di rugby del 1981", "text": ""}
{"id": "1418897", "revid": "767487", "url": "https://it.wikipedia.org/wiki?curid=1418897", "title": "Marasma General", "text": "\u00c8 il primo album live dei Mau Mau che raccoglie il meglio delle performance dal vivo dal 1993 al 2000.\nIl disco.\nI due CD contengono canzoni nuove, spezzoni da concerti, voci, grida e rumori vari. Come scrivono loro stessi sulla copertina dell'album: \"100% patchanka mediterranea\".\nDa segnalare una versione di \"Eldorado\" con gli Inti Illimani.\nTracce.\nTutte le canzoni sono scritte da Luca Morino e Fabio Barovero tranne \"Due cuori\" di Luca Morino e Sargento Garcia e \"Basura\" di Luca Morino e Tat\u00e8 Nsongan."}
{"id": "1418903", "revid": "1104133", "url": "https://it.wikipedia.org/wiki?curid=1418903", "title": "Queen Rock Montreal", "text": "Queen Rock Montreal \u00e8 un doppio album live e un DVD dei Queen, pubblicato nel 2007, che ripropone il concerto tenutosi al Forum de Montr\u00e9al il 24 novembre 1981, durante la penultima tappa del \"The Game Tour\". L'evento canadese \u00e8 considerato uno dei pi\u00f9 riusciti ed emozionanti della storia della band britannica.\nIl materiale non \u00e8 tuttavia inedito: la VHS denominata \"We Will Rock You\", pubblicata per la prima volta il 10 settembre 1984, immortala infatti la stessa esibizione, molto diffusa anche su CD e cassette bootleg."}
{"id": "1418905", "revid": "4175", "url": "https://it.wikipedia.org/wiki?curid=1418905", "title": "Campionato sudamericano di rugby del 1983", "text": ""}
{"id": "1418906", "revid": "2812", "url": "https://it.wikipedia.org/wiki?curid=1418906", "title": "Caratteristica di Eulero-Poincar\u00e9", "text": ""}
{"id": "1418907", "revid": "406085", "url": "https://it.wikipedia.org/wiki?curid=1418907", "title": "Wfc", "text": ""}
{"id": "1418908", "revid": "394", "url": "https://it.wikipedia.org/wiki?curid=1418908", "title": "Lorraine Warren", "text": ""}
{"id": "1418916", "revid": "4175", "url": "https://it.wikipedia.org/wiki?curid=1418916", "title": "Campionato sudamericano di rugby del 1985", "text": ""}
{"id": "1418918", "revid": "666668", "url": "https://it.wikipedia.org/wiki?curid=1418918", "title": "Santiago Herrero (giocatore di calcio a 5)", "text": "Carriera.\nClub.\nUtilizzato nel ruolo di difensore, Herrero \u00e8 cresciuto calcisticamente nell'AJC Palafox, passando poi al Sego Saragozza con cui ha vinto un campionato spagnolo nel 1995 ed una coppa di Spagna nel 1993. Si \u00e8 poi trasferito al CLM Talavera con cui ha vinto un altro campionato nel 1997 ed un European Champions Tournament nel 1998. Ha terminato la carriera come giocatore di club nel DKV Seguros Zaragoza di cui \u00e8 stato anche capitano.\nNazionale.\nCon la Nazionale di calcio a 5 della Spagna \u00e8 stato campione del mondo al FIFA Futsal World Championship 2000 dove in finale ha battuto il Brasile; l'anno successivo ha preso parte alla spedizione spagnola agli europei di Russia, vincendo la medaglia d'oro. In totale, ha disputato 54 incontri con la Nazionale, mettendo a segno 28 reti."}
{"id": "1418919", "revid": "124296445", "url": "https://it.wikipedia.org/wiki?curid=1418919", "title": "Jaime Moreno", "text": "Possiede il passaporto statunitense.\nCarriera.\nClub.\nMoreno \u00e8 una bandiera della franchigia, avendo giocato con la maglia del D.C. United per pi\u00f9 di 200 partite, segnando pi\u00f9 di 100 gol. Vanta una grande esperienza nella Major League Soccer, della quale \u00e8 attualmente il massimo realizzatore assoluto, e nella sua nazionale.\nHa iniziato la carriera in Bolivia, nel Club Blooming. Successivamente, si \u00e8 trasferito al Middlesbrough, ma non \u00e8 riuscito a mettere in mostra le sue qualit\u00e0.\nInizia nel 1996 una esperienza nel D.C. United, che durer\u00e0 sei anni. Nel 2003 si trasferisce a New York, nei Metrostars. Qui rimane un solo anno: la stagione successiva torna al D.C. United.\nSi \u00e8 ritirato dal calcio giocato il 4 marzo 2011, passando ad allenare nel settore giovanile del D.C. United dal 2011 al 2013."}
{"id": "1418920", "revid": "164044", "url": "https://it.wikipedia.org/wiki?curid=1418920", "title": "U.S. Open Cup", "text": ""}
{"id": "1418922", "revid": "112278458", "url": "https://it.wikipedia.org/wiki?curid=1418922", "title": "Ernst Wilhelm Tempel", "text": "Biografia.\nNato a Niedercunnersdorf, vicino a Dresda, impar\u00f2 il disegno e divenne litografo, esercitando la professione in diverse citt\u00e0 tedesche, in Danimarca e infine in Italia. In Italia, appunto, si fece la fama di buon dilettante di astronomia. Di cultura modesta, ma ingegnoso, divenne famoso scoprendo a Venezia, nel 1859, una cometa che porta il suo nome.\nPer qualche tempo lavor\u00f2 alla specola di Marsiglia, dove scopr\u00ec dieci comete e diversi pianetini. Espulso dalla Francia nel 1870 perch\u00e9 di nazionalit\u00e0 tedesca, fu assunto a Milano presso l'osservatorio di Brera. Nel 1875 fu nominato astronomo dell'osservatorio di Arcetri a Firenze, di cui assunse la direzione, subentrando al direttore incaricato Costantino Pittei, e dove rimase fino alla morte. Ad Arcetri fece bellissimi disegni di oggetti celesti e scopr\u00ec la sua ultima cometa, la 1877 V., lavorando con il grande equatoriale costruito da Giovanni Battista Donati (1826-1873).\nTempel fu un prolifico scopritore di comete: complessivamente ne ha scoperte o co-scoperte ventuno. Tra esse sono degne di nota la cometa 55P/Tempel-Tuttle, responsabile dello sciame meteorico delle Leonidi, e la 9P/Tempel, obiettivo della sonda della NASA Deep Impact nel 2005. Tra le altre comete periodiche che portano il suo nome ricordiamo 10P/Tempel e 11P/Tempel-Swift-LINEAR.\nTempel mor\u00ec ad Arcetri nel 1889.\nOnorificenze.\nNel 1879 Tempel fu premiato dall'Accademia dei Lincei e nel 1881 ne divenne membro. Anche l'Accademia Austriaca delle Scienze gli assegn\u00f2 alcuni riconoscimenti.\nGli sono stati dedicati l'asteroide 3808 Tempel e il cratere Tempel di 45\u00a0km di diametro sulla Luna.\nAsteroidi scoperti.\nTempel scopr\u00ec anche 5 asteroidi:"}
{"id": "1418924", "revid": "73125", "url": "https://it.wikipedia.org/wiki?curid=1418924", "title": "Ernst Wilhelm Leberecht Tempel", "text": ""}
{"id": "1418926", "revid": "4175", "url": "https://it.wikipedia.org/wiki?curid=1418926", "title": "Campionato sudamericano di rugby del 1987", "text": ""}
{"id": "1418927", "revid": "1543377", "url": "https://it.wikipedia.org/wiki?curid=1418927", "title": "Crist-031", "text": "Crist-031 \u00e8 un fumetto fantareligioso sceneggiato e disegnato da Giulio Bertoletti e pubblicato nel 1975. Usc\u00ec un solo numero di questo fumetto, \"Potenza nera\", nonostante il fatto che in quarta di copertina venissero presentati due numeri successivi (\"La maledizione\" e \"Il caos\"). Non si sa il motivo per cui fu questo fumetto venne chiuso dopo un solo numero.\nNel primo e ultimo numero si narra l'inizio della lotta tra Crist e Potenza Nera, un Agente Blu (ovvero un angelo) ribelle. Il Padre e l'Ordinatore Cosmico affidano a Crist il compito di andare sul Pianeta di Cristallo a incontrare Magda. Lei gli dar\u00e0 la forza necessaria per sconfiggere Potenza Nera e l'antimateria. Crist incontra Magda sul Pianeta di cristallo. Magda viene per\u00f2 rapita da Potenza Nera. La lotta tra Crist e il suo acerrimo nemico prosegue fino al pianeta Terra, popolato da uomini primitivi. Qui discende Crist per reclamare il pianeta al bene e per imprigionare la falsa Magda in una prigione di luce. Anche Potenza Nera per\u00f2 scende sulla Terra e riesce a convertire i terrestri al male e a farsi costruire da loro degli idoli (le statue dell'isola di Pasqua).\nSuccessivamente Potenza Nera propone un'alleanza a Crist - alleanza che eviterebbe a Crist la crocifissione - ma egli resiste alla tentazione e rifiuta. Crist inoltre evoca a Potenza Nera l'immagine di quello che sar\u00e0 uno dei suoi acerrimi nemici: Mos\u00e8. Potenza Nera va di nuovo sulla Terra e libera la falsa Magda (Eva) che bacia un uomo, Adamo. Potenza Nera esulta:\nCrist risponde:\nPotenza Nera:\nCrist:\nIl fumetto si conclude a questo punto lasciando la storia in sospeso."}
{"id": "1418928", "revid": "1873017", "url": "https://it.wikipedia.org/wiki?curid=1418928", "title": "Two World Financial Center", "text": "Il Two World Financial Center \u00e8 uno dei pi\u00f9 grandi grattacieli di New York, si trova sulla West Street tra Liberty e Vesey Street nel Financial District di Manhattan.\nStoria.\nAlto 197 metri e con ben 44 piani usufruibili, \u00e8 il secondo edificio pi\u00f9 alto dei quattro del World Financial Center.\nL'edificio \u00e8 la sede di:\nIl Two World Financial Center \u00e8 stato fortemente danneggiato dalla caduta dei detriti quando il World Trade Center \u00e8 crollato, a causa degli attacchi terroristici dell'11 settembre 2001. Pertanto l'edificio \u00e8 rimasto chiuso per riparazioni fino al maggio 2002 per poi essere riaperto al pubblico dopo un accurato restauro.\nArchitettura.\nEsso \u00e8 simile nella struttura a gli altri tre World Financial Center, tranne per il suo tetto che ha la forma di una cupola.\n\u00c8 un esempio di architettura postmoderna, progettato dal famoso architetto C\u00e9sar Pelli, contiene oltre 2.491.000 m\u00b2 di zona affittabile ed \u00e8 collegato al resto del World Financial Center attraverso un cortile che porta al Winter Garden Atrium."}
{"id": "1418931", "revid": "289247", "url": "https://it.wikipedia.org/wiki?curid=1418931", "title": "Hitachiomiyai", "text": ""}
{"id": "1418935", "revid": "4175", "url": "https://it.wikipedia.org/wiki?curid=1418935", "title": "Campionato sudamericano di rugby del 1989", "text": ""}
{"id": "1418937", "revid": "4175", "url": "https://it.wikipedia.org/wiki?curid=1418937", "title": "Campionato sudamericano di rugby del 1991", "text": ""}
{"id": "1418949", "revid": "599013", "url": "https://it.wikipedia.org/wiki?curid=1418949", "title": "Antonio Adeva", "text": "Carriera.\nUtilizzato nel ruolo di difensore, ha militato nel Caja Segovia F\u00fatbol Sala per poi passare al SSV Mifesa Tim\u00f3n in Division de Plata. Con la nazionale spagnola \u00e8 stato campione del mondo al FIFA Futsal World Championship 2000 dove in finale ha battuto la nazionale di calcio a 5 del Brasile, e campione d'Europa allo UEFA Futsal Championship 2001 in Russia. Ha poi ottenuto la convocazione nella nazionale maggiore anche per l'europeo 2003 in Italia dove la Spagna \u00e8 giunta alle semifinali. In totale ha collezionato 44 presenze con 13 gol nella selezione maggiore, esordendo il 27 aprile 1993 in Spagna-Portogallo 9-2."}
{"id": "1418951", "revid": "118507849", "url": "https://it.wikipedia.org/wiki?curid=1418951", "title": "Spring nicht", "text": "Spring Nicht \u00e8 il secondo singolo estratto dal secondo album in lingua tedesca \"Zimmer 483\" della band Tokio Hotel. In Germania, ad esempio, ha raggiunto solo la terza posizione della classifica dei singoli.\nMusica e testo.\n\"Spring Nicht\" \u00e8 una canzone scritta per incoraggiare i giovani a trovare altre soluzioni ai loro problemi invece che tentare il suicidio. Nonostante il trambusto che il video ha generato, il cantante principale Bill Kaulitz, che \u00e8 coautore della canzone, ha affermato che non ha mai pensato al suicidio.\nVideo.\nIl video \u00e8 stato girato nei pressi della periferia di Berlino. I produttori hanno deciso di inserire una \"divisione delle parti\" da interpretare piuttosto insolita: infatti il cantante, Bill Kaulitz, ha dovuto interpretare due parti diverse.\nIl significato della canzone \u00e8 racchiuso nella preghiera che un amico rivolge ad un ragazzo che vuole buttarsi. Il pi\u00f9 delle volte per\u00f2 viene anche dato un diverso significato: la preghiera pu\u00f2 essere rivolta ad un \"io\" passato e alle proprie esperienze. Per questo sono andati incontro ad entrambe le \"versioni\", facendo interpretare al giovane cantante entrambe le parti.\nIl video \u00e8 ambientato durante la notte e si apre con un Bill Kaulitz, triste e solo, che sale su un palazzo e fissa il vuoto sotto di lui, deciso a lanciarsi. Nello stesso istante, i Tokio Hotel e l'altro Bill, iniziano a suonare e ad innalzare la melodia che descrive lo stato d'animo del ragazzo.\nAd un certo punto si vedono delle persone ai piedi dell'edificio, tra le quali una ragazza che vede una lacrima caduta degli occhi del ragazzo, infrangersi su una macchina.\nRestano tutti a guardare mentre l'altro Bill \u00e8 l'unico che, vedendolo, corre contro il tempo per fermarlo, nonostante debba riprendere fiato nel salire le scale.\nSul tetto i due Bill si guardano e una terza versione di Bill (identica a quella del ragazzo che vuole suicidarsi) cammina via al sicuro attraversando il corpo del secondo Bill, mentre quella originale cade gi\u00f9 dal tetto mentre il Bill che voleva salvarlo scompare, rendendo poco chiaro se qualcuno si \u00e8 dato la morte o meno.\nQuesto \u00e8 l'unico video in cui Bill pu\u00f2 essere visto senza il suo usuale trucco (tranne qualche immagine nel video \"An deiner Seite\".)\nNonostante le critiche che vollero vedervi un'esortazione al suicidio con le conseguenti critiche, il video ha raggiunto una grande celebrit\u00e0 a salire nelle classifiche.\nDel resto, come dichiarato dallo stesso Bill Kaulitz, il cantante, \"Spring Nicht\" non \u00e8 un inno alla morte ma alla vita e all'amicizia. E nonostante il finale che potrebbe portare ad un'incompatibilit\u00e0 di pensiero, vuole essere una sorta di preghiera a riflettere prima di lasciarsi andare. Infatti la scena in cui il ragazzo si lascia cadere nel vuoto, non \u00e8 che un pensiero di un atto incompiuto. Ed il finale della canzone \"Dann spring Ich f\u00fcr Dich\", ovvero \"allora salter\u00f2 io per te\", lo riporta alla speranza e ad un modo per combattere la sofferenza e la solitudine (l'immagine della lacrima che risale lentamente)."}
{"id": "1418952", "revid": "4175", "url": "https://it.wikipedia.org/wiki?curid=1418952", "title": "Campionato sudamericano di rugby del 1993", "text": ""}
{"id": "1418953", "revid": "123168601", "url": "https://it.wikipedia.org/wiki?curid=1418953", "title": "Strage di viale Lazio", "text": "La strage di viale Lazio, avvenuta a Palermo il 10 dicembre 1969, fu uno dei pi\u00f9 cruenti regolamenti di conti della storia di Cosa nostra. \nStoria.\nUn commando di \"killer\" composto da uomini reclutati da varie famiglie \u2014 Salvatore Riina a dirigere le operazioni a bordo di un'automobile, Bernardo Provenzano e Calogero Bagarella della \"cosca\" di Corleone, Emanuele D'Agostino e Gaetano Grado della \"cosca\" di Santa Maria di Ges\u00f9, e Damiano Caruso della \"cosca\" di Riesi \u2014 irruppero, con addosso uniformi da agenti di polizia, negli uffici del costruttore Girolamo Moncada in viale Lazio, a Palermo, covo del boss Michele Cavataio detto \"Il Cobra\", capo della famiglia (Cantisani) dell'Acquasanta ritenuto colpevole di avere scatenato la guerra fra le famiglie mafiose.\nSecondo una versione dei fatti data da Antonino Calderone, fu Caruso, il pi\u00f9 irruento del gruppo, ad aprire il fuoco per primo su due impiegati disarmati. Secondo la versione di Grado, poi divenuto pentito, a sparare sugli impiegati fu invece Provenzano. Secondo quest'ultima ricostruzione, i \"killer\", armati di pistole, lupara e Beretta MAB 38, aprirono il fuoco sui presenti; Cavataio prov\u00f2 a reagire con la sua Colt Cobra, ma venne colpito pi\u00f9 volte e cadde a terra. Provenzano, per controllare se Cavataio fosse morto o meno, gli diede un calcio ai piedi: ancora vivo, Cavataio esplose all'improvviso un colpo di pistola al petto di Bagarella, mirando poi al viso di Provenzano, ma la sua arma non aveva pi\u00f9 munizioni. Provenzano a sua volta cerc\u00f2 di sparargli una raffica di mitra, ma l'arma si incepp\u00f2 e allora gli fracass\u00f2 il cranio con il calcio della sua Beretta, prima di finirlo definitivamente con un colpo di pistola alla testa.\nVittime.\nOltre a Calogero Bagarella e al boss Michele Cavataio, morirono tre uomini dipendenti dell'impresa: Francesco Tumminello, pregiudicato, socio-custode-guardaspalle del vecchio Girolamo Moncada, il manovale Salvatore Bevilacqua e il custode del cantiere, Giovanni Dom\u00e8, completamente estranei ai fatti. Rimasero feriti Angelo e Filippo Moncada, figli del costruttore Girolamo, detto \"Mommo\".\nI processi e le condanne.\nIl 28 aprile 2009, per questi omicidi, vengono condannati all'ergastolo Salvatore Riina e Bernardo Provenzano."}
{"id": "1418957", "revid": "4175", "url": "https://it.wikipedia.org/wiki?curid=1418957", "title": "Campionato sudamericano di rugby del 1995", "text": ""}
{"id": "1418958", "revid": "486946", "url": "https://it.wikipedia.org/wiki?curid=1418958", "title": "Polaris World F\u00fatbol Sala", "text": ""}
{"id": "1418959", "revid": "768068", "url": "https://it.wikipedia.org/wiki?curid=1418959", "title": "Barlaam e Iosafat", "text": "Barlaam e Iosafat (o Josaphat), anticamente venerati come santi cristiani, sono i protagonisti di un romanzo agiografico, popolarissimo in et\u00e0 medievale, ispirato alla vicenda della conversione del Buddha.\nLa leggenda del Buddha venne conosciuta dai cristiani nell'Iran orientale e nell'Asia centrale dove i cristiani vivevano a contatto con i buddisti, con i mazdeisti e i manichei, grazie anche alla diffusione di qualche testo scritto come il \"Lalitavistara\".\nLa prima redazione del testo, risalente presumibilmente al VI secolo, fu scritta nell'iranica lingua pahlavi, quindi venne tradotto in siriaco e in arabo e da queste derivarono molte altre traduzioni, a partire dal greco. La successiva traduzione in latino, apr\u00ec le porte alla diffusione in tutta l'Europa del testo, convertito a sua volta anche in lingue volgari. Il pi\u00f9 antico manoscritto che ce la tramanda \u00e8 del 1021 ed \u00e8 conservato a Kiev; il suo parente pi\u00f9 stretto \u00e8 al Monte Athos; l'altro del 1064 \u00e8 ad Oxford.\nIl racconto, giunto in Occidente nell'XI secolo ed attribuito a Giovanni Damasceno, conobbe una rapida diffusione e venne ritenuto storico, tanto che i nomi di Barlaam e di Iosafat vennero inseriti nel Martirologio Romano al 27 novembre.\nContenuto.\nParte I\nSi narra di un re della Terra degli Indiani, di nome Abenner, pagano e idolatra, che impone ai Cristiani del suo regno di abiurare alla loro religione. Egli odia in particolare i monaci che inizia a perseguitare e mettere a morte. Tra di essi si trova anche un ex dignitario del re, di grande nobilt\u00e0 d\u2019animo che abbandona il lusso e la vita agiata e si unisce per l\u2019appunto ai monaci e agli asceti. Il sovrano lo fa richiamare a corte per parlargli e per capire cosa gli \u00e8 successo, e quale sia il suo nuovo credo. (Capitolo secondo). Al re nasce un bambino, bello e leggiadro che egli chiama Ioasaf. Egli convoca a corte dei dottori \u201cesperti nella sapienza stellare caldea\u201d, per capire quale sarebbe stato il futuro del neonato. Essi, per compiacere il re, predicono magnificenza, ricchezza e potere, ma uno di essi gli predice che il neonato abbraccer\u00e0 il culto cristiano. Allora il re fa costruire in una citt\u00e0 isolata uno splendido palazzo, nel quale il figlio vivr\u00e0. Il suo obiettivo era che \u201cnulla trapelasse al bimbo delle miserie della vita, n\u00e9 della morte n\u00e9 della vecchiaia n\u00e9 di malattia e povert\u00e0 n\u00e9 altro fatto doloroso che potesse incrinare la sua felicit\u00e0\u201d. Nel frattempo continua la persecuzione ad opera del re contro i monaci cristiani. Ma nella corte c\u2019era un funzionario che in segreto era cristiano. Egli un giorno incontra per caso un uomo con un piede terribilmente maciullato da una bestia feroce. Lo aiuta. E costui gli dice: \u201cIo sono il Guaritore dei discorsi. Se avviene che si \u00e8 riscontrata ferita o infermit\u00e0 in parole o conversazioni, con appropriati farmaci io sapr\u00f2 guarirla, sicch\u00e9 il male non abbia a diffondersi ulteriormente\u201d. I funzionari di corte sono invidiosi della stima che il re ha nei confronti di questo suo funzionario segretamente cristiano. E gli preparano un tranello. Invitano il re a rivelargli che lui , il re , vuole diventare cristiano, per vedere le sue reazioni. Il funzionario rivela la sua gioia per la scelta del re, in questa maniera rivela la propria adesione al cristianesimo. Ma il Guaritore dei discorsi lo aiuta a rabberciare la situazione. Nel frattempo il figlio del re che vive nel suo splendido isolamento comincia a desiderare di vedere ci\u00f2 che esiste fuori dalle mura e dalle porte del suo palazzo, e parla al proprio re e padre in tal senso. Il re gli consente di uscire, e cerca di far di tutto perch\u00e9 il figlio non faccia brutti incontri, ma questo accade lo stesso: il giovane incontra un lebbroso, un cieco, e poi un vecchio. Viene dunque a contatto con la malattia e la morte. La cosa lo sconvolge. C\u2019era un monaco, chiamato Baarlam, vecchio ed erudito nei divini misteri, che, saputa la storia del figlio del re per divina rivelazione, finge di essere un mercante, si presenta al pedagogo del giovane, e con un trucco, affermando di avere una pietra preziosa che solo la vista di un giovane pu\u00f2 sostenere, si fa introdurre dal figlio del re. La pietra preziosa \u00e8 la rivelazione cristiana che egli spiega al giovane stesso. Il quale ne viene subito ammaliato. Poi gli chiede spiegazioni, e cos\u00ec il vecchio monaco ha modo di raccontare sia molte vicende bibliche, sia la vicenda di Cristo, la promessa di vittoria sulla morte, e quella della resurrezione. Dopo le delucidazioni di Barlaam , sempre sollecitate dal desiderio di sapere del giovane, quest\u2019ultimo si fa battezzare. C\u2019\u00e8 per\u00f2 un istitutore del giovane che si insospettisce per le frequenti visite di Barlaam. Quest\u2019ultimo venuto il momento di congedarsi dal giovane, che non vorrebbe farlo partire, ma prosegue nella sua vita, a questo punto segreta, di cristiano, pregando di notte e dolendosi della assenza del suo maestro. Ma l\u2019istitutore del ragazzo finisce per rivelare al re ci\u00f2 che egli ha scoperto, e che, mosso dai rimorsi, per ci\u00f2 che sarebbe potuto accadere al giovane figlio del sovrano, per un certo tempo ha nascosto. Il sovrano decide cos\u00ec di far arrestare Barlaam, che per\u00f2 se ne \u00e8 gi\u00e0 andato.\nParte II\nAllora i soldati del re catturano un gruppo di eremiti. E poich\u00e9 essi non mostrano di aver paura n\u00e9 di lui n\u00e9 delle torture che il re gli promette, n\u00e9 della morte, alla fine, dopo averli tagliato le lingue, cavato gli occhi, amputati mani e piedi, il sovrano li fa giustiziare. Successivamente, il re si rivolge a un suo consigliere per trovare una soluzione. Il consigliere progetta di convocare a corte un asceta che apparteneva per\u00f2 alla religione politeistica del sovrano; a questo asceta si far\u00e0 fare la parte di Barlaam; egli verr\u00e0 messo a confronto con innumerevoli dotti, maghi, astrologhi non cristiani, e finger\u00e0 di abiurare il cristianesimo. Nel frattempo il sovrano decide di parlare al figlio e quest\u2019ultimo conferma la propria piena adesione alla nuova religione. Il sovrano \u00e8 preso dall\u2019ira, dalla collera, dalla \u00a0rabbia anche perch\u00e9 il figlio mostra un pieno disprezzo per quella vita cos\u00ec vana e fatua, volta all\u2019inseguimento dei piaceri, che il proprio padre e sovrano conduce. D\u2019altra parte il re stesso \u00e8 costretto dalle parole del figlio, a comprendere quanto sia effettiva la conversione del proprio unico erede. Arriva il giorno del confronto tra il finto Barlaam e gli esponenti della religione politeistiche. Ma la divina provvidenza ispira una visione al figlio del re svelando l\u2019inganno architettato; d\u2019altra parte, nel corso del confronto, l\u2019asceta finto Barlaam, ispirato dalla provvidenza, fa un discorso di difesa della religione cristiana cos\u00ec convincente che tutti gli esponenti del paganesimo ammutoliscono e non sono in grado di replicare. Il re rimane interdetto, il suo inganno non ha funzionato. Il figlio pu\u00f2 cos\u00ec trascorrere il proprio tempo, nel palazzo, in preghiere e digiuni invocando Dio affinch\u00e9 gli consenta di unirsi a Barlaam. Il re non demorde. Nella citt\u00e0 si doveva tenere una grande festa, con molti sacrifici, in onore degli dei. Ad essa partecipa anche un convinto assertore del paganesimo, difensore dell\u2019idolatria, dedito a pratiche magiche: Theudas. Richiesto di un consiglio dal re, gli propone di far vivere accanto al giovane cristiano un gruppo di giovani e bellissime donne che accendano in lui il fuoco del desiderio e lo riportino alla \u201cragione\u201d. Cos\u00ec accade. Il mago idolatra convoca gli spiriti maligni perch\u00e9 fiacchino il giovane , ma tutto \u00e8 inutile. Theudas escogita un altro inganno: una di queste giovani donne dichiara il suo amore per Ioasaf, fa mostra di conoscenza delle dottrine cristiane, gli chiede di unirsi a lui solo per una notte; solo cos\u00ec la fanciulla si sarebbe convertita al cristianesimo. E il giovane sta quasi per cedere, ma nella notte viene trasportato in luoghi meravigliosi, dove vivono pieni di letizia coloro che sono stati fedeli a Cristo; successivamente viene portato in luoghi desolati, tenebrosi, dove si consumano nel fuoco e pagano le proprie colpe i peccatori. Questa esperienza fortifica Ioasaf, che respinge ogni tentazione. Il sovrano \u00e8 preso da grande scoramento, comincia a tentennare; allora Theudas chiede un confronto diretto con il giovane, dal quale uscir\u00e0 sconfitto in quanto adoratore degli idoli, e convertito al cristianesimo. Ora il re \u00e8 completamente disorientato; un suo consigliere gli propone di fare di necessit\u00e0 virt\u00f9: suddivider\u00e0 il regno, assegner\u00e0 una parte al figlio che di essa verr\u00e0 nominato sovrano. Cos\u00ec accade. Ioasaf, nonostante il desiderio di condurre vita monastica nel deserto, obbedisce al padre. Distrugge, nella capitale della sua parte di regno, tutti i templi e gli altari degli idoli, erigendo al posto loro delle chiese. Distribuisce inoltre le ricchezze regali ai poveri tanto che la sua fama si sparge ovunque. Il re Abenner , suo padre, si convince della bont\u00e0 della fede del figlio, va a colloquio con lui, ed infine viene da lui convertito cos\u00ec che il giovane Ioasaf si trova ad essere spiritualmente il \u201cgenitore di suo padre\u201d. Il re gli lascia ogni potere, vive il resto della sua vita pentendosi dei propri peccati, dell\u2019uccisione dei cristiani, e muore in stato di grazia. Il giovane re decide per\u00f2 di portare a compimento il voto fatto a Dio di aderire alla vita monastica. Informa dunque la corte e il popolo che egli si ritirer\u00e0 dal governo. Tutto questo getta la gente nella pi\u00f9 grande confusione e sconcerto. Egli individua comunque come \u00a0proprio successore il migliore dei suoi consiglieri. E una notte se ne va dal palazzo. Ma ben presto viene riconosciuto, tutta la gente lo segue, ma lui ingiunge al popolo di tornare indietro affinch\u00e9 egli possa portare a compimento il proprio voto. Cos\u00ec finalmente Ioasaf pu\u00f2 inoltrarsi nel deserto per trovare Barlaam. Egli vive, come gli anacoreti, una vita di stenti: si nutre di erbe, soffre la mancanza di acqua, \u00e8 esposto alle intemperie. Il diavolo lo tenta con i ricordi della vita passata, cercando inoltre di suscitare visioni di belve, mostri e draghi che lo minacciano, ma il giovane non cede. Dopo due anni di vita eremitica , incontra un monaco che gli indica qual \u00e8 il rifugio di Barlaam. Cos\u00ec egli pu\u00f2 finalmente ricongiungersi con il suo maestro. Essi proseguono assieme, nel cammino spirituale, nel quale il giovane sembra oramai essere cos\u00ec impegnato da suscitare la meraviglia di Barlaam stesso.Il vecchio eremita giunge al compimento dei suoi giorni, e parla a Ioasaf annunciandogli la propria fine, e sollecitandolo a proseguire e a portare a compimento il cammino spirituale. Barlaam muore, e viene seppellito da Ioasaf in una tomba vicino alla spelonca dove essi vivevano. La storia volge al termine: dopo molti anni anche Ioasaf muore. Un eremita che dimorava non lontano lo seppellisce assieme a Barlaam. Inoltre informa il re della morte del sant\u2019uomo. Il popolo tutto, udita la notizia, si reca in pellegrinaggio alla tomba dei due anacoreti, e si decide di traslarli in una delle chiese che Ioasaf aveva fatto costruire. I loro corpi sono intatti. Durante questo trasferimento e dopo, accadono molti miracoli e molte guarigioni, e cos\u00ec i due santi continuano a proteggere dal loro nuovo sepolcro il popolo dei fedeli.\nLa storia venne in realt\u00e0 ricalcata sul modello della vicenda della conversione del Buddha (il nome sanscrito \"Bodhisattva\" si trasform\u00f2 in \"Budasaf\" e poi in \"Iosafat\"; dal nome dell'eremita \"Balahuar\", sdoppiamento del Buddha stesso, si arriv\u00f2 al nome di \"Barlaam\"): venne tradotta in greco e poi in latino, quindi in numerose lingue volgari. Divenne tanto popolare da essere inclusa da Jacopo da Varagine nella sua \"Legenda Aurea\" e da ispirare alcune opere di Bernardo Pulci e di Lope de Vega, oltre a numerose opere scultoree, come quella nel Battistero di Parma di Benedetto Antelami, miniature e vetrate, nonch\u00e9 alcune immagini sul mosaico di Otranto.\nCulto.\nLa memoria dei santi Barlaam e Iosafat nel Martirologio Romano ricorre il 27 novembre. Il loro culto \u00e8 ancora vivo presso la Chiesa greco-ortodossa che celebra la loro memoria il 26 agosto."}
{"id": "1418960", "revid": "287204", "url": "https://it.wikipedia.org/wiki?curid=1418960", "title": "Stelle cadenti (romanzo)", "text": "Stelle cadenti (titolo originale \"Moving Pictures\") \u00e8 un romanzo fantasy umoristico scritto da Terry Pratchett, pubblicato in Gran Bretagna nel 1990 e tradotto in italiano nel 2007, decimo volume della saga del Mondo Disco.\nLa storia si svolge nella citt\u00e0 pi\u00f9 famosa del Mondo Disco, Ankh-Morpork e in una cittadina chiamata \"Holy Wood\" (lett. \"Bosco Sacro\"). Il libro usa il nome come velato riferimento al mondo di Hollywood e ai suoi problemi.\nIntroduzione alla storia.\nGli alchimisti del Mondo Disco hanno inventato le \"immagini in movimento\", ossia il cinematografo. Holy Wood, la sede della nuova industria del \"click\" (ossia dei film) attira molte giovane speranze, tra cui Victor Tugelbend, uno studente fuoricorso dell'Universit\u00e0 Invisibile, Theda Withel, una ragazza \"da una piccola citt\u00e0 di cui non avete mai sentito parlare\", che diventano stelle cinematografiche, nonch\u00e9 il pi\u00f9 famigerato venditore del Mondo Disco, Mi-Voglio-Rovinare Dibbler, che introduce la commercializzazione dentro l'equazione e diventa un produttore di successo. \nAl gruppo si aggiungono due cani prodigio, Gaspode (un randagino parlante ed effettivo cane prodigio, ma decisamente ignorato) e Laddie (cane normale, ma di bell'aspetto, carismatico, ritenuto da tutti un cane prodigio). \nNel frattempo, diviene gradualmente chiaro che la produzione di film sta avendo un effetto deleterio sulla struttura della realt\u00e0."}
{"id": "1418966", "revid": "1861950", "url": "https://it.wikipedia.org/wiki?curid=1418966", "title": "Corsair International", "text": "La Corsair International, in passato conosciuta come Corsair e Corsairfly, \u00e8 una compagnia aerea charter francese, con sede a Rungis nell'\u00cele-de-France. Con oltre 2 milioni di passeggeri trasportati nel 2008, la Corsairfly era la seconda compagnia aerea francese, dopo Air France e prima di Aigle Azur; la compagnia trasporta annualmente pi\u00f9 di 1,3 milioni di passeggeri. La sua base principale \u00e8 presso l'aeroporto di Orly. La compagnia offre voli regolari e charter. Nel 2012 era l'ottava compagnia aerea francese per traffico passeggeri con 1,2 milioni di passeggeri.\nStoria.\nLa compagnia fu fondata il 17 maggio 1981 dalla famiglia Rossi della Corsica con il nome di Corse Air International; con un Caravelle SE-210 effettua i primi voli.\nNel 1990 il tour operator Nouvelles Fronti\u00e8res rileva la societ\u00e0 che diventa Corsair (con conseguente cambio di logo e livrea), essa ottiene anche l'autorizzazione ad effettuare voli verso le Antille con il suo primo Boeing 747-100.\nNel 1991 mette in flotta il secondo Boeing 747-100 per servire La R\u00e9union, Bangkok, Montr\u00e9al, New York, Dakar e Los Angeles.\nNel 1992 mette in flotta il terzo Boeing 747 (con una capacit\u00e0 di 539 posti) per servire la rotta Los Angeles-Papeete; sostituisce anche i due Boeing 737-300 (da 148 posti) con dei Boeing 737-400 (da 173 posti).\nNel 1995 mette in flotta due Boeing 747, un -200 e un -300, il primo per sostituire il primo Boeing 747-100 e il secondo con 580 posti.\nNel 1997 acquista un altro Boeing 747-300 da 580 posti. Nell'aprile 1998 trasferisce la sua sede a Rungis.\nNel 1999 sostituisce l'ultimo Boeing 747-100 con un terzo Boeing 747-300; acquisisce anche due Airbus A330-200.\nNel 2000 inizia l'apertura alla vendita di biglietti aerei per la \"rete classica\" attraverso le agenzie di viaggio.\nNel 2001 entra nel capitale la Preussag, il pi\u00f9 grande tour operator mondiale.\nNel settembre 2002 il tour operator TUI AG (ex Preussag) prende il controllo completo del gruppo: rileva la Nouvelles Fronti\u00e8res e quindi anche la Corsair. Nello stesso anno arriva anche il quinto Boeing 747-300.\nNel 2003 \u00e8 \"messo on-line\" il sito web \" www.corsair.fr \"; continua l'apertura di \"linee regolari\" e viene lanciata la prima campagna pubblicitaria.\nNel 2004 viene messo in flotta il primo Boeing 747-400 (con nuovi colori) e si inizia a sostituire 5 Boeing 747-300 con dei Boeing 747-400 (operazione conclusa a fine 2007); avviene anche il lancio della seconda campagna pubblicitaria e l'ingrandimento della sede di Rungis.\nNel 2005 assume una nuova identit\u00e0 visiva con il logo e la livrea della TUI AG; arriva il primo Boeing 747-400 con la scritta \"www.corsair.fr\", il nuovo logo e la nuova livrea; lancio della quarta campagna pubblicitaria. Nel 2006 arrivano due Boeing 747-400.\nIl 21 marzo 2007 cambia il nome in Corsairfly uniformandosi alla denominazione delle compagnie aeree del gruppo TUI AG; nello stesso anno Air Canada e Corsairfly firmano un accordo commerciale; viene aperta la rotta Parigi-Dzaoudzi con un Airbus A330-200 e la compagnia focalizza l'attenzione commerciale sulle famiglie.\nNel 2008 viene aperta la rotta Lione-Antille con un Airbus A330-200; lancia il programma frequent flyer \"Air2famille\"; entra nel sistema di prenotazione GDS Amadeus; apre la rotta Parigi-Tel-Aviv.\nNel 2009 apre la rotta Nantes-Qu\u00e9bec; attiva collegamenti in \"code-share\" con Air Canada. Nel 2010 apre la rotta Parigi-Miami e rafforza la Parigi-Mayotte.\nIl 22 marzo 2012 la compagnia annuncia il cambiamento del nome in Corsair International, cos\u00ec come della livrea.\nAccordi commerciali.\nAd aprile 2020 Corsair International ha accordi di codeshare con le seguenti compagnie:\nFlotta.\nFlotta attuale.\nA giugno 2021 la flotta di Corsair International \u00e8 cos\u00ec composta:\nFlotta storica.\nCorsair International operava con i seguenti aeromobili:"}
{"id": "1418968", "revid": "287204", "url": "https://it.wikipedia.org/wiki?curid=1418968", "title": "Campeonato Brasileiro S\u00e9rie A 2003", "text": "Il Campeonato Brasileiro S\u00e9rie A 2003 (in italiano Campionato Brasiliano Serie A 2003) \u00e8 stato la 33\u00aa edizione del massimo campionato brasiliano di calcio.\n\u00c8 stato il primo campionato nazionale in cui si \u00e8 disputato un girone all'italiana con andata e ritorno e senza play-off per l'assegnazione del titolo di campione.\nFormula.\nGirone all'italiana con partite di andata e ritorno. Vince il campionato la squadra che totalizza pi\u00f9 punti, retrocedono in S\u00e9rie B le ultime 2 classificate."}
{"id": "1418970", "revid": "4175", "url": "https://it.wikipedia.org/wiki?curid=1418970", "title": "Campionato sudamericano di rugby del 1997", "text": ""}
{"id": "1418972", "revid": "1924342", "url": "https://it.wikipedia.org/wiki?curid=1418972", "title": "Munich (singolo)", "text": "Munich \u00e8 il secondo singolo estratto dall'album d'esordio \"The Back Room\" della band inglese alternative rock degli Editors. Fu pubblicato ufficialmente il 18 aprile 2005 e fu emesso nuovamente il 2 gennaio 2006.\nIl video musicale, girato in bianco e nero, rappresenta degli atleti impegnati in varie discipline sportive. Sia il titolo del brano sia il video sono riferiti al massacro di Monaco, quando, durante le olimpiadi del 1972, furono sequestrati e uccisi 17 atleti israeliani per opera dell'organizzazione palestinese Settembre Nero.\nCuriosit\u00e0.\nLa canzone \u00e8 stata inserita nei videogiochi Fifa Street 2 e Saints Row."}
{"id": "1418973", "revid": "4175", "url": "https://it.wikipedia.org/wiki?curid=1418973", "title": "Campionato sudamericano di rugby del 1998", "text": ""}
{"id": "1418974", "revid": "599013", "url": "https://it.wikipedia.org/wiki?curid=1418974", "title": "Stefano Tilli", "text": "\u00c8 stato per due anni il primatista mondiale dei 200 metri piani indoor con il tempo 20\"52, stabilito a Torino il 21 febbraio 1985, ancora oggi record italiano.\nBiografia.\nInizia l'attivit\u00e0 nel 1980 con la Polisportiva Kronos di Roma e successivamente con la societ\u00e0 AAA Ostia, allenato da Fabrizio Lepore. L'anno successivo vince i 60 metri piani ai campionati italiani juniores indoor con il tempo di 6\"92. Si affaccia alla ribalta dell'atletica internazionale nel 1983, anno in cui vince con la nazionale italiana la medaglia d'oro nei 60 m ai Campionati europei indoor e la medaglia d'argento ai Campionati del mondo ad Helsinki nella gara di staffetta 4\u00d7100 metri. Il tempo di 38 secondi e 37 centesimi resistette come record italiano fino al 1\u00ba agosto 2010.\nLa sua lunga carriera \u00e8 stata costellata di successi a livello europeo, mancano tuttavia finali olimpiche o mondiali individuali. Del resto prima di Marcell Jacobs a Tokyo nel 2021, nessun italiano era mai giunto in finale nei 100 metri piani ai Giochi olimpici, nemmeno Pietro Mennea e Livio Berruti che vinsero invece nei 200 metri, mentre il solo Pierfrancesco Pavoni fu finalista ai Campionati del mondo di Roma nel 1987, sia nei 100 che nei 200 metri piani.\nSi \u00e8 ritirato dall'attivit\u00e0 agonistica nel 2000, dopo i Giochi olimpici di Sydney.\n\u00c8 stato a lungo compagno, nonch\u00e9 allenatore, della velocista giamaicana Merlene Ottey.\nPrimati personali.\nLe migliori prestazioni \"outdoor\" di Stefano Tilli, entrambe realizzate nel 1984, sono di 10\"16 nei 100 metri e di 20\"40 nei 200 metri.\nAltre competizioni internazionali.\n1989\n1991\n1999"}
{"id": "1418977", "revid": "11971796", "url": "https://it.wikipedia.org/wiki?curid=1418977", "title": "Rattrapante", "text": ""}
{"id": "1418979", "revid": "92723", "url": "https://it.wikipedia.org/wiki?curid=1418979", "title": "Komos", "text": "Il termine k\u00f2mos (in greco ) indica, nell'antica Grecia, un corteo rituale, a piedi o talvolta su carri, durante il quale i partecipanti si abbandonavano a un'atmosfera di ebbrezza, a espressioni di sfrenatezza e baldoria, sottolineate da canti, accompagnate dalla musica dell'aulos, della lira e della cetra e condite da disinibite e giocose manifestazioni di oscenit\u00e0 e allusivit\u00e0 a sfondo sessuale.\nIl komos come espressione di socialit\u00e0.\nSi trattava di un'espressione di socialit\u00e0 non confinata unicamente alla sfera delle pratiche religiose pubbliche, come ad esempio le Dionisie, le Falloforie e altre celebrazioni collegate all'importante culto di Dioniso, ma viva e presente anche quale forma di ritualit\u00e0 privata. Si accompagnava infatti a festeggiamenti quali le celebrazioni nuziali ed era strettamente collegato a importanti pratiche sociali quali il banchetto e il simposio. In questo ambito il \"k\u00f2mos\" dava libero sfogo alla voglia di sfrenatezza e bisboccia che faceva seguito alle pratiche conviviali, costituendo un'importante componente della vita sociale nell'antica Grecia.\nI partecipanti al \"komos\" vengono chiamati comasti e le relative manifestazioni di ebbrezza sono dette comastiche oppure orgiastiche.\nLe fonti.\nLa variet\u00e0 delle fonti, siano esse letterarie o iconografiche, \u00e8 appena in grado di restituirci l'effettiva natura del \"komos\".\nFonti letterarie.\nLa menzione pi\u00f9 antica la troviamo in Esiodo che sembra suggerire una relazione di questa pratica con i festeggiamenti nuziali.\nCeleberrima \u00e8 poi, nel \"Simposio\" platonico, la scena della rumorosa irruzione di Alcibiade che, nell'inedita versione di sfasciaporte fracassone, con il capo adorno di una ghirlanda, completamente ebbro, accompagnato dalla sua combriccola e sorretto da una flautista, viene accolto in casa di Agatone riuscendo a portare, lui ubriaco, un elemento di freschezza e di verit\u00e0, nel bel mezzo di un composto simposio.\nTuttavia non esiste un unico evento specificatamente associabile al \"komos\". Pindaro, ad esempio, ce lo descrive all'interno delle celebrazioni cittadine. Demostene ce lo menziona nel primo giorno delle Dionisie, al seguito della processione rituale e dei \"coreghi\", in un contesto che sembra riferirsi a un agone, rivelando quindi una possibile natura competitiva dell'evento.\nDemostene, inoltre, rimprovera al cognato di Eschine il non aver indossato una maschera, quasi suggerendo che fosse usuale indossarla durante il \"komos\", suggerendo quindi che la pratica del \"komos\" richiedesse l'uso di costumi o di qualche travestimento.\nL'esecuzione di musica durante il \"komos\" \u00e8 suggerita da Aristofane e Pindaro.\nFonti iconografiche.\nNelle raffigurazioni vascolari del periodo arcaico il comasta viene solitamente mostrato fasciato in un attillato chitone e, in apparenza, un intrattenitore di professione. Appartengono all'arcaismo pi\u00f9 tardo alcune raffigurazioni che mostrano comasti sfilare \"en travesti\", drappeggiati in lunghi abiti, il capo adorno di orecchini, festonato da nastrini e, talvolta, protetto da ombrellini parasole, tutti simboli di effeminatezza..\nNelle descrizioni comastiche della pittura vascolare si registrano inoltre raffigurazioni di torce, anche se non sempre \u00e8 chiaro se in tali scene siano da vedersi cori piuttosto che simposi, o \"komoi\". \nLe raffigurazioni comastiche sono molto frequenti su un determinato tipo stilistico di \"kylix\", appartenente a un preciso periodo di inizio VI secolo a.C., tanto che, nella classificazione vascolare contemporanea, si fa riferimento a questa tipologia di oggetti con il nome convenzionale di \"Coppe dei comasti\".\n\u00c8 da sottolineare infine che gli Etruschi, pronti assimilatori di pratiche culturali greche, come quelle conviviali, elette quasi a \"status symbol\", non si lasciarono sfuggire la possibilit\u00e0 di reinterpretarne le ambientazioni comastiche come \u00e8 testimoniato dagli affreschi provenienti dalle tombe di Tarquinia.\nIl komos nella ceramica greca.\nNella ceramica figurata greca viene designata \"komos\" ogni scena di carattere orgiastico, dove compare un gruppo o un corteo di bevitori (i \"komast\u00e0i\") che danzano, cantano, suonano, bevono, si ubriacano. &lt;br&gt;\nIl \"komos\" non esiste n\u00e9 in \u00e0mbito etrusco n\u00e9 in quello romano.\nAlcuni vogliono considerare scene di \"komos\" anche quelle dionisiache dove figurano satiri e menadi danzanti, ma non quelle dove \u00e8 presente Dioniso e i Sileni. In realt\u00e0 queste scene come pure quelle di menadi che agitano il tirso in preda all'estasi dionisiaca, fanno tutte parte dei tiasi bacchici, non del \"komos\".\nRapporti con le espressioni teatrali.\nIl komos e il coro.\nIl \"komos\" deve essere tenuto ben distinto dalla processione e dal coro greco, essendo quest'ultimo basato su eventi dettati da un copione e sotto la direzione di un corifeo, laddove invece il \"komos\" era un'espressione al di fuori degli schemi, svincolata quindi da ogni rigidezza direttoriale, da copioni o prove.\nIl komos e la commedia.\n\u00c8 largamente accettato, seppur ancora discusso, il rapporto di discendenza tra il \"komos\" e la \"\u03ba\u03c9\u03bc\u1ff3\u03b4\u03af\u03b1\" (commedia). Tale relazione \u00e8 suggerita ed avvalorata da Aristotele, il quale riferisce la derivazione etimologica di \"\u03ba\u03c9\u03bc\u1ff3\u03b4\u03af\u03b1\" da \"\u03ba\u1ff6\u03bc\u03bf\u03c2\", e \"\u1fa0\u03b4\u03ae\", \"od\u00e8\", canto. Tuttavia lo stesso Aristotele, nella terza parte dell'opera, registra, polemicamente, anche la tradizione che vorrebbe il termine \"komoedia\" derivato da \"kom\u1ebd\", il termine che in dialetto dorico indica il villaggio. In tal caso l'origine della commedia sarebbe da ricercarsi negli spettacoli e nelle farse mimiche megariche che si svolgevano, appunto, nei villaggi.\nTuttavia rimane oscuro attraverso quali vie le forme espressive del canto di bisboccia, o della teatralit\u00e0 mimica, si siano evolute nell'antica commedia greca delle \"Dionisie\" del VI secolo a.C. La metamorfosi da farse popolare ed estemporanea a un vero e proprio genere teatrale si sarebbe realizzata in Sicilia."}
{"id": "1418986", "revid": "167080", "url": "https://it.wikipedia.org/wiki?curid=1418986", "title": "K\u00f2mos", "text": ""}
{"id": "1418989", "revid": "1573940", "url": "https://it.wikipedia.org/wiki?curid=1418989", "title": "Pipidae", "text": "I Pipidi (Pipidae ) sono una famiglia di anfibi dell'ordine degli Anuri. Sono gli unici anuri aglossi (cio\u00e8 sprovvisti di lingua).\nTassonomia.\nComprende 41 specie raggruppate in 4 generi:\nDescrizione.\nIn generale, essi hanno un corpo liscio, particolarmente viscoso e tozzo, possiedono una gola larga e dita con appendici a stella che servono per aiutarsi a ingerire il cibo. Le dimensioni variano da meno di 4 cm fino ai 15-20 cm del genere Pipa.\nGli occhi sono rivolti verso l'alto, dato la loro vita acquatica.\nSviluppo.\nI Pipidi sono anfibi che per svilupparsi subiscono una serie di metamorfosi: le uova vengono deposte in ammassi dentro l'acqua, in numero variabile; l'embrione prende forma all'interno dell'uovo e poi esce la larva dall'uovo; dopo una settimana circa la larva si trasforma in girino, sviluppando coda, occhi e narici.\nAlla fine della metamorfosi il girino si trasforma in rana che in questa famiglia manterr\u00e0 la particolarit\u00e0 di avere una piccola coda.\nBiologia.\nLe loro abitudini sono prevalentemente acquatiche e in genere vivono sui fondi fangosi o su corsi d'acqua tranquilli nutrendosi di pesci o insetti vari.\nDistribuzione.\nSono diffusi nelle regioni tropicali dell'Africa e dell'America meridionale."}
{"id": "1418990", "revid": "48789", "url": "https://it.wikipedia.org/wiki?curid=1418990", "title": "Greenpeace International", "text": ""}
{"id": "1418995", "revid": "254401", "url": "https://it.wikipedia.org/wiki?curid=1418995", "title": "Espansione del cristianesimo in Europa tra V e VIII secolo", "text": "La conversione di Clodoveo e dei Franchi sullo scorcio del V secolo segn\u00f2 la definitiva vittoria della Chiesa cattolica tra i Germani. Vescovi di antiche citt\u00e0 romane, missionari di origine celtica (irlandese e scozzese) e anglosassone svolsero la loro attivit\u00e0 in mezzo a quei popoli con dedizione disinteressata. La stragrande maggioranza dei Germani si \u00e8 convertita al cristianesimo con sorprendente rapidit\u00e0 e con spontaneit\u00e0. Fecero eccezione i Sassoni, che furono costretti alla conversione da Carlo Magno solo dopo una dura resistenza. La sottomissione e la cristianizzazione dei Sassoni chiuse l'anello dei Germani occidentali nel regno dei Franchi. Con questo avvenimento era posta la condizione necessaria per il lento formarsi di uno Stato tedesco unitario e di una nazione tedesca.\nI primi centri missionari furono le antiche citt\u00e0 episcopali romane. Eminenti vescovi e missionari furono: Martino di Tours (morto nel 397), Liborio di Mans (397), Severino di Colonia (morto nel 400 circa), Alcimo Ecdicio Avito (morto dopo il 518), Remigio di Reims (morto nel 533 circa) e Cesario di Arles (542).\nFino al VI secolo, in quasi tutti gli episcopati della Gallia e della Germania erano ancora insediati vescovi di provenienza romana. Fu solo alla fine del VII secolo che l'episcopato raggrupp\u00f2 prevalentemente vescovi di origine germanica.\nI missionari del monachesimo irlandese.\nIn tutta l'Europa esercitarono un notevole influsso nelle prime grandi conversioni i missionari che si erano formati nei monasteri irlandesi e nelle successive fondazioni scozzesi.\nIn Irlanda, priva di citt\u00e0, le istituzioni monastiche furono al centro dell'organizzazione ecclesiale. Gli abati, e non i vescovi, furono le vere guide responsabili della Chiesa irlandese ed ebbero anche potest\u00e0 di giurisdizione ecclesiastica. I monasteri erano inoltre strettamente legati alla societ\u00e0 locale e ognuno di essi provvedeva alla cura spirituale di uno dei tradizionali clan e i suoi monaci esercitavano l'attivit\u00e0 pastorale, tenevano scuole e celebravano il servizio divino per il popolo. Il monaco-sacerdote si identific\u00f2 in Irlanda con il sacerdote in cura d'anime.\nIl celibato e le ore canoniche \u2013 che costituivano le basi stesse della vita comunitaria dei religiosi e che erano tipiche anzitutto di questi monaci-sacerdoti irlandesi \u2013 furono in seguito accettate ed imitate da tutti i sacerdoti dell'Occidente. Le pratiche ascetiche della vita monastica si estesero \u2013 in questa stessa epoca \u2013 anche alla vita sacerdotale e laica, prima di tutto in Irlanda ed in seguito anche nel continente. La severa disciplina penitenziale e la mortificazione della carne, in uso fra i monaci, furono parimenti imitate. I monaci-sacerdoti, attraverso la loro attivit\u00e0 pastorale e spirituale, tramandarono la penitenza privata, segreta e volontaria, e la confessione privata \u2013 gi\u00e0 praticata nei monasteri \u2013 al mondo laico.\nNella pratica penitenziale del cristianesimo primitivo, il vescovo infliggeva al fedele che aveva dichiarato i suoi peccati gravi \u2013 ma questa possibilit\u00e0 era concessa una sola volta nella vita \u2013 la penitenza, e lo riammetteva nella comunit\u00e0 ecclesiastica, solo quando fosse scaduto il tempo della penitenza. Con questa riconciliazione veniva concesso anche il perdono dei peccati. La nuova forma della confessione privata, con la confessione dei peccati intimi, comportava invece al tempo stesso anche l'assoluzione. Essa era compiuta dinanzi al sacerdote, a modo di confessione auricolare, poteva essere ripetuta in ogni tempo, e fu richiesta e praticata \u2013 come strumento di vita spirituale\u00a0\u2013 anche dal mondo laico.\nNei secoli VI e VII questa pratica si diffuse nell'intero Occidente ed esercit\u00f2 una grandissima influenza sulla vita di piet\u00e0 dell'intera Chiesa occidentale. Per dare ai confessori una regola di condotta nell'impartire la penitenza, furono redatti dei libri penitenziali, che consistevano in un catalogo dei peccati principali con allegate le penitenze da imporre.\nIl monachesimo irlandese era ricco di entusiastico spirito attivo, che si tradusse in un ardente zelo missionario. Gli zelanti missionari operarono in tutti i paesi d'Europa e la loro missione fu ricca di successi grazie soprattutto al loro esempio e alla loro parola. Di solito, essi si fermavano per poco tempo in un luogo; la loro missione non pot\u00e9 operare molto in profondit\u00e0 come la successiva missione anglosassone, ma non fu inutile.\nL'abate San Colombano fu il pi\u00f9 importante, il pi\u00f9 attivo e tenace fra questi missionari di origine irlandese. Egli evangelizz\u00f2 l'intera Europa costruendo centinaia tra monasteri o semplici chiese e diffondendo la cultura preservata dalle distruzioni barbariche pagane o semi-ariane; tra le abbazie matrici vi furono quelle di Bangor, Luxeuil, San Gallo e Bobbio. I suoi monaci dell'Ordine di San Colombano continuarono l'opera assieme ai benedettini.\nI monaci anglosassoni.\nI monaci anglosassoni ereditarono da quelli irlandesi l'ardente desiderio della \"\u201cperegrinatio pro Christo\u201d\" e quell'irresistibile entusiasmo missionario che di l\u00ec a poco avrebbe dispiegato la sua massima attivit\u00e0 nella cristianizzazione dei Sassoni e dei Frisi, popoli di identica stirpe.\nNel 596 papa Gregorio Magno (590-604) aveva inviato il priore del monastero di Sant'Andrea Agostino, insieme con quaranta monaci, in Inghilterra. Fu il primo papa che intavol\u00f2 un nuovo tipo di rapporto con i Germani e che cerc\u00f2 coscientemente di adattare i metodi missionari alle categorie mentali di quei popoli. Il successo della missione condotta quasi parallelamente da Roma e dalla Chiesa iroscozzese fu davvero sorprendente.\nIn questa nuova missione nel continente apparve la differenza che esisteva fra la mentalit\u00e0 anglosassone e quella irlandese. Gli anglosassoni vollero che il papa coordinasse la loro attivit\u00e0 e si posero sotto la protezione del re dei Franchi. Cercarono in primo luogo di conquistare le anime dei capi. La \u00abmissione dall'alto\u00bb poteva avere un senso solo quando il successo fosse assicurato da un'assistenza successiva e da una ben articolata organizzazione e l'unione con il papato universale permise alla missione di diffondersi e di consolidarsi e la preserv\u00f2 dal pericolo di rinchiudersi nel puro ambito di una Chiesa territoriale.\nIl primo e pi\u00f9 importante missionario anglosassone fu Vilfrido, Vescovo di York. Ottenne da Roma (678) l'autorizzazione a predicare tra i Frisi. Lo segu\u00ec Villibrordo con dodici compagni, dopo aver ottenuto anche lui l'autorizzazione dal papa. In un secondo tempo fu consacrato vescovo e scelse come sede Utrecht e fond\u00f2 il monastero di Echternach, che divenne centro e sostegno spirituale della missione. Qui Villibrordo mor\u00ec nel 713. Sotto la sua guida esperta anche Vilfrido (Bonifacio) inizi\u00f2 la sua attivit\u00e0 missionaria.\nLa conversione dei Sassoni.\nLa conversione dei Sassoni, avvenuta in un tragico contesto (la lotta aspra tra questo popolo e Carlo Magno), port\u00f2 il cristianesimo verso i Germani del nord. S. Anscario (801-865) monaco e maestro nella abbazia di Corvey svolge l'opera principale di evangelizzazione in Danimarca e Svezia.\nIl cristianesimo riusc\u00ec presto ad affermarsi in Norvegia, grazie a re cristiani e monaci anglosassoni (X secolo). Lo zelo missionario dei re di Norvegia si estese anche all'Islanda. Nell'anno 1000 la comunit\u00e0 dell'isola decise che tutti gli islandesi si dovevano battezzare.\nLe numerose stirpi degli slavi si insediarono nei territori lasciati liberi dai Germani. Della loro cristianizzazione si occuparono tanto la Chiesa di Roma quanto la Chiesa di Bisanzio.\nIl cristianesimo di tipo occidentale giunse a questi popoli attraverso i monaci missionari irlandesi (Carentani di Carinzia, Sloveni, Croati, Avari, Cechi (Boemi e Moravi), Slovacchi, Rumeni) specialmente in seguito all'estendersi del dominio franco verso Oriente; il primo di questi monaci, inviato dal vescovo Virgilio di Salisburgo, fu san Modesto inviato nel 753 come corepiscopo di Carantania (con capitale Karnburg (oggi Maria Saal) oltre all'odierna Carinzia comprendeva anche: Stiria, Carniola, la maggior parte dell'odierno Tirolo Orientale e della Val Pusteria, le regioni del Lungau e dell'Ennspongau del Salisburghese e le parti meridionali dell'Alta Austria e della Bassa Austria). \nDalla Boemia il cristianesimo si diffuse fino ai Polacchi. \nLa parte principale del mondo slavo meridionale fu guadagnata al cristianesimo dalla Chiesa greca; questo fatto port\u00f2 spesso ad attriti con l'Occidente e la Chiesa latina. Gli Slavi meridionali furono coinvolti nello scisma.\nI Serbi furono costretti ad accettare il Battesimo.\nLa conversione degli Slavi.\nI principali missionari tra gli Slavi furono i santi fratelli Cirillo e Metodio.\nCirillo, presbitero e filosofo a Costantinopoli, e suo fratello Metodio, monaco e abate presso Cizico, furono mandati dall'imperatore Michele III e dal patriarca Fozio nella Grande Moravia. I loro notevoli successi sono dovuti alla traduzione della Sacra Scrittura e dei testi liturgici nella lingua popolare slava. Furono invitati a Roma dal papa Nicola I per fare una relazione sul lavoro svolto. Cirillo mor\u00ec poco dopo, Metodio fu fatto arcivescovo della Pannonia, ma incontr\u00f2 notevoli difficolt\u00e0.\nPresso i Bulgari lavorarono dopo la met\u00e0 del IX secolo sacerdoti greci.\nI patriarchi di Costantinopoli Fozio e Ignazio si occuparono molto della conversione dei Rus' (Rus' di Kiev). Il principe Vladimir I di Kiev, per ragioni religiose e politiche, ricevette il Battesimo (988); ben presto segu\u00ec quello delle classi dirigenti.\nPer gli Ungari o Magiari la conversione al cristianesimo si svolse lentamente nel corso dei secoli X e XI. L'Ungheria divenne come la Polonia un avamposto della cultura occidentale verso l'Oriente asiatico e greco-scismatico. \u00c8 vero che dopo la morte di Stefano II si sollev\u00f2 una cruenta ribellione pagana; ma Bela I distrusse rapidamente e per sempre la potenza del paganesimo, che per\u00f2 nelle usanze del popolo sopravvisse ancora a lungo. Il papa Gregorio VII appellandosi a una donazione di Stefano fece valere diritti di vassallaggio della Sede Apostolica sull'Ungheria; canonizz\u00f2 Stefano e suo figlio Emmerico.\nLa missione medioevale raggiunse quindi successi grandi e permanenti, quando essa fu favorita dal re e dalle classi dominanti, fosse anche solo in seguito alla sconfitta di fronte a potenze cristiane. Questo nesso non \u00e8 propriamente cristiano, bens\u00ec storicamente condizionato e in molti punti increscioso. Esso ha comunque trasmesso ai Germani e agli Slavi la fede cristiana e con essa i valori del mondo culturale occidentale."}
{"id": "1418997", "revid": "125407543", "url": "https://it.wikipedia.org/wiki?curid=1418997", "title": "Francesco Antolisei", "text": "Biografia.\nDocente universitario di diritto penale presso le universit\u00e0 di Sassari, Parma, Genova e Torino, fu autore di numerosi articoli e monografie.\nScrisse nel 1947 il \"Manuale di diritto penale - parte generale\", seguito a distanza di qualche anno dalle trattazioni riservate alla parte speciale del Codice penale e alle leggi penali complementari, che rappresentano ancor oggi, nel loro complesso, testi di riferimento per i cultori della materia e per gli studenti. Il \"Manuale\", pubblicato pi\u00f9 volte in nuove edizioni, \u00e8 aggiornato, a partire dalla morte dell'Autore, a cura degli allievi Luigi Conti e Carlo Federico Grosso.\nIl 19 febbraio 1951 divenne socio dell'Accademia delle scienze di Torino.\nTeoria della causalit\u00e0 umana.\nFrancesco Antolisei, nell'ambito degli studi da lui condotti sulla struttura del fatto di reato, \u00e8 stato fra l'altro fautore della cosiddetta teoria della causalit\u00e0 umana. Secondo questa impostazione, sussiste un nesso di causalit\u00e0 tra la condotta umana e l'evento del reato soltanto quando il fatto rientra nella sfera della dominabilit\u00e0 umana. Pertanto non pu\u00f2 dirsi che la condotta abbia causato l'evento, quando il verificarsi dell'evento in conseguenza di quella condotta \u00e8 non solo infrequente, ma assolutamente eccezionale. "}
{"id": "1418998", "revid": "1702319", "url": "https://it.wikipedia.org/wiki?curid=1418998", "title": "Casa di Goethe", "text": "La Casa di Goethe \u00e8 un museo e centro culturale sito a Via del Corso 18, nel rione Campo Marzio a Roma. \u00c8 dedicato a Johann Wolfgang von Goethe ed il suo \"Viaggio in Italia\", compiuto dal 3 settembre 1786 al 18 giugno 1788 e pubblicato come libro tra 1813 e 1817.\nLa Casa di Goethe si trova nell'appartamento dove Goethe soggiorn\u00f2 durante la sua permanenza a Roma insieme al suo amico Johann Heinrich Wilhelm Tischbein.\nIl museo \u00e8 sotto la guida di Maria Gazzetti ed \u00e8 un'istituzione dell'Associazione Tedesca degli Istituti di Cultura autonomi (AsKI e.V.) con sede a Bonn. Finanziamento: Die Beauftragte der Bundesregierung f\u00fcr Kultur und Medien (L'incaricata del Governo Federale per la Cultura e i Media).\nStoria.\nIl Palazzo Via del Corso 18 era stato per oltre un secolo (dal 1824 al 1948) propriet\u00e0 della famiglia Bracci, discendenti dello scultore Pietro Bracci. Nel 1948 l'ultimo erede della famiglia lascia l'edificio alla Mensa Vescovile di Civita Castellana. La storia del palazzo \u00e8 documentata nella pubblicazione \"Via del Corso 18. Storia di un indirizzo\" di Dorothee Hock.\nIl 29 ottobre 1973 viene inaugurato un museo di Goethe a Roma in alcune stanze prese affitto al secondo piano. Nove anni dopo il \"Goethe Museum Rom\" \u00e8 costretto a chiudere: l\u2019istituzione gestita da privati, ma finanziata con limitati mezzi pubblici, non \u00e8 pi\u00f9 accessibile a partire dall\u2019estate del 1982. Qualche anno dopo l'AsKI \u00e8 incaricato con il progetto di fondare un nuovo museo a Roma. Nel 1990 acquista dalla Mensa Vescovile di Civita Castellana l'intero primo piano. Negli anni successivi seguono importanti lavori di restauro.\nIl 30 maggio 1997 apre la Casa di Goethe, l\u2019unico museo tedesco all\u2019estero. Sin da quella data ricorda con esposizioni e manifestazioni culturali il famoso ospite di Roma. Dal 1997 al 2013 il museo \u00e8 stato diretto da Ursula Bongaerts.\nDal 1998 al 2006 la Daimler Chrysler-AG ha finanziato una prima borsa di studio. Nel 2009 l'AsKI acquista con il sostegno del Parlamento tedesco un altro appartamento al 2. piano che viene inaugurato nel 2012. Per caso si tratta dello stesso appartamento che era la sede del primo museo goethiano a Roma. La nuova dependance ospita la storica Biblioteca del Deutscher K\u00fcnstlerverein (Associazione degli Artisti Tedeschi) fondata nel 1848, una foresteria per borsisti e una sala eventi. Le mostre temporanee della Casa di Goethe sono accompagnate da cataloghi e pubblicazioni acquistabili sul sito del museo e dell'AsKI e.V. Il nuovo programma della borsa di studio \u00e8 finanziato dalla \"Karin und Uwe Hollweg Stiftung\" di Brema e finanzia progetti legati allo scambio culturale italo-tedesco. \nStruttura.\nLa zona espositiva e gli uffici della Casa di Goethe si trovano al 1\u00ba piano del palazzo di Via del Corso 18. L'accesso ai disabili \u00e8 limitato per ridotte dimensioni dell'ascensore.\nLe sale della mostra permanente raccontano il viaggio italiano di Goethe e il suo soggiorno romano con lettere, quadri, disegni, libri e documenti storici. Sono esposti tra l'altro disegni originali di Jakob Philipp Hackert, Johann Heinrich Wilhelm Tischbein e Christoph Heinrich Kniep. In mostra anche opere moderne come il ritratto di Goethe di Andy Warhol, un'opera di Luigi Ontani o una scultura di Andreu Alfaro. \nQuattro sale sono dedicate a mostre temporanee, che spesso sono dedicate a temi italo-tedeschi e alla tradizione del viaggio in Italia fino ai nostri giorni.\nUna sala del museo ospite una biblioteca con una collezione di libri di Richard W. Dorn, prime edizioni di opere di Goethe, storia delle idee e rapporti culturali tra Germania ed Italia.\nGli altri libri della biblioteca specializzata sono collocati al secondo piano, dove si trova anche la biblioteca dell'Associazione degli Artisti Tedeschi."}
{"id": "1418999", "revid": "923674", "url": "https://it.wikipedia.org/wiki?curid=1418999", "title": "Pierfrancesco Pavoni", "text": "Biografia.\n\u00c8 stato il primo italiano a giungere in una finale a livello mondiale nella gara dei 100 metri piani: a Roma, nel 1987, durante i Campionati del mondo di atletica leggera, riusc\u00ec a qualificarsi sia nella finale dei 100 sia in quella dei 200 metri. In quell'occasione disput\u00f2 la gara finale dei 100 metri solo per onorare lo spirito sportivo: una contrattura conseguita nella semifinale ne compromise la forma fisica. L'anno seguente alle Olimpiadi di Seul 1988 non riusc\u00ec a ripetere l'impresa.\nLa sua carriera era iniziata ai Campionati europei 1982 di Atene, quando fu argento nei 100 metri. Spicca l'argento nella staffetta 4\u00d7100 metri dell'anno successivo ai Mondiali di Helsinki: la squadra azzurra, composta anche da Carlo Simionato, Stefano Tilli e Pietro Mennea, vinse la medaglia d'argento giungendo dietro la staffetta statunitense e stabilendo il primato italiano con 38 secondi e 37 centesimi, che dur\u00f2 27 anni fino al 1\u00ba agosto 2010.\nPavoni vinse anche due bronzi consecutivi ai mondiali indoor (1987 e 1989), due argenti agli Europei indoor del 1987 e agli Europei indoor del 1990 nei 60 metri e nove titoli italiani, di cui uno anche nei 400 metri piani.\nHa detenuto per 23 anni il record italiano dei 60 metri piani indoor, battuto nel 2013 da Michael Tumi.\nSi \u00e8 ritirato nel 1991, a soli 28 anni."}
{"id": "1419000", "revid": "599013", "url": "https://it.wikipedia.org/wiki?curid=1419000", "title": "Javier Orol", "text": "Con la Nazionale spagnola \u00e8 stato campione del mondo nel 2000 e nel 2004 e campione europeo nel 2001 e nel 2005.\nCarriera.\nClub.\nUtilizzato nel ruolo di difensore, Orol ha esordito nell' dove \u00e8 rimasto fino al 1995 quando \u00e8 passato al . Con la formazione castigliana ha vinto il campionato 1998-99, tre Coppe di Spagna (1997-98, 1998-99 e 1999-00), due Supercoppe (1998-99 e 1999-00) e l'European Champions Tournament (2000). Orol \u00e8 poi passato al Boomerang Intervi\u00fa dove \u00e8 rimasto sino al termine della stagione 2003-04; con il club madrileno ha vinto tre campionati (2001-02, 2002-03 e 2003-04), due coppe di Spagna (2001 e 2004), tre supercoppe (2002, 2003 e 2004), una Coppa Iberica del 2004, e una Coppa UEFA nello stesso anno. Con il Polaris World F\u00fatbol Sala, dove \u00e8 rimasto sino al 2007, ha raccolto solo un secondo posto nella liga 2005-06. Nel 2007 si \u00e8 trasferito al con la cui maglia, due anni pi\u00f9 tardi, ha terminato la carriera.\nNazionale.\nCon la selezione spagnola \u00e8 stato campione del mondo al FIFA Futsal World Championship 2000 dove in finale ha battuto il Brasile, venendo inoltre inserito nella formazione ideale del torneo stilata dal Gruppo Tecnico della FIFA. Ha ottenuto la convocazione anche per il mondiale successivo e anche per gli europei del 2001 (campione d'Europa), 2003 (semifinali) e 2005 (nuovamente campione d'Europa), dopo l'ultimo europeo ha chiuso l'attivit\u00e0 con la nazionale spagnola. In totale, ha disputato 76 incontri con la Nazionale, mettendo a segno 23 reti."}
{"id": "1419003", "revid": "107300028", "url": "https://it.wikipedia.org/wiki?curid=1419003", "title": "Malcolm Glazer", "text": "Dal 1984 fino alla sua morte ha ricoperto l'incarico di presidente della \"First Allied Corporation\", una \"holding-company\" che tratta diversi interessi economici. \u00c8 stato anche il proprietario della franchigia di football americano dei Tampa Bay Buccaneers (dal 1995) e della squadra di calcio inglese del Manchester United (dal 2005).\nBiografia.\nFiglio di un immigrato lituano di nome Abraham, da cui ha ereditato la sua catena di gioielli, Malcolm Glazer era il quinto di sette fratelli. Ha vissuto principalmente a Palm Beach (Florida), dove nel 1961 ha sposato una donna di nome Linda; la coppia ha avuto sei figli: Avram, Kevin, Bryan, Joel, Darcie e Edward, tre dei quali (Joel, Bryan e Edward) sono tutt'oggi vicepresidenti della \"First Allied Corporation\".\nIl 16 aprile 2006 Glazer \u00e8 stato colpito da un ictus che gli ha causato una perdita di mobilit\u00e0 nel braccio e nella gamba destra; il mese successivo ha sub\u00ecto un secondo ictus. \nGlazer \u00e8 morto il 28 maggio 2014, all'et\u00e0 di 86 anni, nella sua citt\u00e0 natale di Rochester.(New York)."}
{"id": "1419004", "revid": "117271", "url": "https://it.wikipedia.org/wiki?curid=1419004", "title": "Agaricus porphyreus", "text": ""}
{"id": "1419005", "revid": "117271", "url": "https://it.wikipedia.org/wiki?curid=1419005", "title": "Agaricus recutitus", "text": ""}
{"id": "1419007", "revid": "117271", "url": "https://it.wikipedia.org/wiki?curid=1419007", "title": "Amanita recutita", "text": ""}
{"id": "1419008", "revid": "117271", "url": "https://it.wikipedia.org/wiki?curid=1419008", "title": "Amanitina porphyria", "text": ""}
{"id": "1419010", "revid": "226458", "url": "https://it.wikipedia.org/wiki?curid=1419010", "title": "Cataclasite", "text": "La cataclasite \u00e8 una roccia che si genera tramite un processo di deformazione fragile consistente nella rottura della roccia madre in un insieme di grani che sono successivamente cementati dai fluidi circolanti nel sistema di fratture tipico delle zone di faglia. In altri termini la roccia originaria, intatta, sottoposta a forze tettoniche che la fratturano, \u00e8 \"frullata\" e i frammenti riassestati a temperature e pressioni corrispondenti ad un grado metamorfico molto basso o basso (detto anchimetamorfismo o semimetamorfismo). Il risultato di tale processo \u00e8 la cataclasite, roccia a grana fine coerente e priva di foliazione metamorfica, che talvolta presenta tenacit\u00e0 maggiore della roccia madre da cui deriva.\nTale processo di deformazione avviene in aree di faglia. In queste zone, nelle rocce, si ha la formazione della cataclasite. "}
{"id": "1419022", "revid": "29244", "url": "https://it.wikipedia.org/wiki?curid=1419022", "title": "Fragmenta vaticana", "text": ""}
{"id": "1419024", "revid": "547992", "url": "https://it.wikipedia.org/wiki?curid=1419024", "title": "Fulvio Mingozzi", "text": "Biografia.\nAttivo sin dal 1966 come caratterista, ha recitato, seppur in ruoli brevi e marginali, in tutti i film di Dario Argento che vanno da \"L'uccello dalle piume di cristallo\" (1970) a \"Phenomena\" (1985).\n\u00c8 deceduto a 74 anni a Roma.\nFilmografia.\nTelevisione.\nCarosello.\nFulvio Mingozzi ha partecipato ad alcune serie di \"sketch\" della rubrica pubblicitaria televisiva \"Carosello\" pubblicizzando:"}
{"id": "1419026", "revid": "1543377", "url": "https://it.wikipedia.org/wiki?curid=1419026", "title": "Convertitore a vero valore efficace", "text": "Quando si misura il valore di un segnale di corrente alternata, \u00e8 spesso necessario convertirlo in un segnale di corrente continua di valore equivalente (conosciuto come valore efficace o valore quadratico medio, \"RMS\"). Questo processo pu\u00f2 essere abbastanza complesso (vedi valore efficace per una spiegazione matematica pi\u00f9 dettagliata). La maggior parte delle strumentazioni di basso costo e convertitori di segnale (per esempio multimetri portatili) produce questa conversione ricavando il valor medio del segnale raddrizzato e moltiplicandolo per un fattore di correzione (per i segnali sinusoidali, il fattore \u00e8 circa 1.111).\nIl valore del fattore di correzione applicato \u00e8 giusto soltanto se il segnale di ingresso \u00e8 sinusoidale. Il vero valore efficace \u00e8 proporzionale all'area sottesa dalla curva e non al valor medio della curva stessa. Per ogni forma d'onda data, il rapporto tra valor medio e l'area sottesa dalla curva sar\u00e0 costante e, poich\u00e9 la maggior parte delle misure \u00e8 effettuata su quelle che nominalmente sono onde sinusoidali, utilizzando questo fattore di correzione, viene assunto questo tipo di forma d'onda, ma ogni distorsione o offset comporter\u00e0 degli errori. Sebbene nella maggior parte dei casi ci\u00f2 produca risultati adeguati, una conversione corretta o la misura di onde non sinusoidali richiede un convertitore pi\u00f9 complesso e costoso, conosciuto come convertitore a vero valore efficace.\nConvertitori termici.\nIl vero valore efficace di una corrente alternata \u00e8 anche conosciuto come valore termico, poich\u00e9 \u00e8 una tensione equivalente al valore di corrente continua che sarebbe richiesto per ottenere lo stesso effetto termico. Per esempio, se applichiamo una forma d'onda di tensione alternata il cui valore efficace \u00e8 220V a un elemento resistivo che si riscalda, esso si riscalder\u00e0 esattamente come se avessimo applicato una tensione continua di 220V.\nQuesto principio era sfruttato nei primi convertitori termici. Il segnale alternato viene applicato ad un piccolo elemento riscaldante accoppiato con un termistore da usare in una misura di corrente continua. Questa tecnica non \u00e8 particolarmente precisa, ma pu\u00f2 misurare qualsiasi forma d'onda a qualsiasi frequenza. Un suo grosso difetto \u00e8 la bassa impedenza, quindi la potenza utilizzata per scaldare il termistore viene dal circuito che si sta misurando. Se il circuito in esame pu\u00f2 sopportare la corrente di riscaldamento, allora \u00e8 possibile fare un calcolo successivo alla misura per correggere questo effetto, nel caso in cui l'impedenza dell'elemento riscaldante sia conosciuta. Se il segnale \u00e8 piccolo, allora \u00e8 necessario un preamplificatore, e le capacit\u00e0 di misura dello strumento saranno limitate a questo preamplificatore.\nI convertitori termici sono diventati piuttosto rari, ma, poich\u00e9 sono abbastanza semplici ed economici, sono ancora usati dagli amatori radio e dagli hobbisti, che possono riutilizzare l'elemento termico di uno strumento vecchio e poco affidabile in un loro progetto.\nConvertitori analogici elettronici.\nI convertitori elettronici analogici utilizzano moltiplicatori analogici in una configurazione specifica che permette di calcolare il quadrato del segnale di ingresso e lo integra. Diversamente dai convertitori termici, questi sono soggetti a limitazioni di banda che li rendono inadatti per la maggior parte delle misure a radiofrequenza. Sono richieste tecniche specifiche per produrre circuiti integrati sufficientemente accurati per calcoli analogici complessi e, molto spesso, dispositivi di misura equipaggiati con questi circuiti offrono una conversione a vero valore efficace come un optional dal notevole prezzo aggiuntivo.\nConvertitori digitali di valore efficace.\nSe una forma d'onda \u00e8 stata digitalizzata, allora il vero valore efficace pu\u00f2 essere calcolato direttamente. La maggior parte degli oscilloscopi digitali include una funzione per dare il valore efficace di una forma d'onda. Ovviamente, la precisione e la banda della conversione dipende interamente dalla conversione analogico-digitale. Nella maggior parte dei casi, le misure a vero valore efficace sono fatte su forme d'onda ripetitive e, sotto queste condizioni, gli oscilloscopi digitali e alcuni sofisticati multimetri digitali sono in grado di ottenere grandi larghezze di banda grazie al fatto che campionano a una frazione della frequenza del segnale per ottenere un effetto stroboscopico."}
{"id": "1419027", "revid": "767487", "url": "https://it.wikipedia.org/wiki?curid=1419027", "title": "Joan Linares", "text": "Con la Nazionale spagnola \u00e8 stato campione del mondo nel 2000 e campione europeo nel 2001.\nCarriera.\nGiocatore.\nClub.\nUtilizzato nei ruoli di pivot o ala, Linares ha militato in diverse tra le migliori societ\u00e0 spagnole, spesso insieme al gemello Andreu. Debutta nel , dove gioca due stagione dal 1993 al 1995. In seguito si trasferisce al CLM Talavera con cui vince uno scudetto, una supercoppa e l'European Champions Tournament 1997-1998, venendo eletto per tre volte migliore esterno del campionato spagnolo. Nel 2000 passa al Castell\u00f3n con cui vince il campionato 2000-01, l'European Champions Tournament 2000-2001 e una Coppa UEFA. Nel 2002 si trasferisce al Boomerang Intervi\u00fa con cui conquista quattro scudetti, tre coppe di Spagna e altrettante supercoppe. Vince inoltre due Coppe UEFA (2004 e 2006) e tre edizioni della Coppa Intercontinentale (2005, 2006, 2007).\nNazionale.\nCon la nazionale spagnola \u00e8 stato campione sia del mondo al FIFA Futsal World Championship 2000, dove in finale ha battuto la nazionale di calcio a 5 del Brasile, sia d'Europa vincendo il campionato continentale del 2001.\nDirigente.\nConclusa la carriera nelle serie minori con il , nel maggio del 2017 viene nominato direttore sportivo della medesima societ\u00e0."}
{"id": "1419028", "revid": "339392", "url": "https://it.wikipedia.org/wiki?curid=1419028", "title": "Joan Linares Rodr\u00edguez", "text": ""}
{"id": "1419030", "revid": "167080", "url": "https://it.wikipedia.org/wiki?curid=1419030", "title": "Dionisiache", "text": ""}
{"id": "1419031", "revid": "1305772", "url": "https://it.wikipedia.org/wiki?curid=1419031", "title": "Benzi", "text": ""}
{"id": "1419042", "revid": "15756", "url": "https://it.wikipedia.org/wiki?curid=1419042", "title": "Validit\u00e0 (logica)", "text": "In logica, la nozione di validit\u00e0 (validit\u00e0 logica) riguarda innanzitutto, ed in senso generale, la connessione tra l'insieme delle premesse di un argomento e la sua conclusione, all'interno di una argomentazione (es. sillogismo). In un argomento, le premesse devono in qualche modo giustificare l'affermazione della conclusione: esse devono fornire un fondamento all'affermazione della conclusione. Questa giustificazione deve a sua volta inevitabilmente fondarsi su una connessione tra l'insieme delle premesse e la conclusione: \u00e8 perch\u00e9 le premesse sono connesse in un certo modo alla conclusione, che le premesse rappresentano una ragione per l'affermazione della conclusione.\nUn argomento si dice logicamente valido quando la connessione tra l'insieme delle premesse e la conclusione \u00e8 di natura esclusivamente logica. Perci\u00f2, un argomento \u00e8 logicamente valido se e solo se tra l'insieme delle premesse e la conclusione dell'argomento sussiste una connessione logica. Quando ci\u00f2 non \u00e8 verificato si parla invece di fallacia.\nDefinizione filosofica di \"connessione logica\".\nLa genericit\u00e0 della definizione appena data, che fa uso del solo concetto di connessione logica, ci consente di cogliere il significato generale, e dunque filosofico, della nozione di validit\u00e0 logica - quel significato, cio\u00e8, che \u00e8 in qualche modo presupposto dalla definizione logico-matematica di argomento valido.\nSono isolabili tre modi in cui la definizione di connessione logica pu\u00f2 essere data facendola ancora permanere nel campo del significato filosofico, prima di passare alle formalizzazioni proprie della logica matematica. \u00c8 gi\u00e0 qui comprensibile che ciascuno di questi modi varr\u00e0 anche - data l'equivalenza, sopra stabilita in via generale, tra validit\u00e0 dell'argomento e sussistenza di una connessione logica tra l'insieme delle premesse (d'ora in poi, con il simbolo \"P\" si indicher\u00e0 l'insieme delle premesse) e la conclusione (d'ora in poi, con il simbolo \"C\" si indicher\u00e0 la conclusione) - come specificazione del concetto di validit\u00e0 di un argomento. Dunque, si ha una connessione logica tra P e C:\nGli aspetti della connessione tra C e P specificati da (2) e da (3) vengono espressi in logica dicendo che C \u00e8 una conseguenza logica (o conseguenza valida) di P. La scrittura simbolica adottata generalmente nei nostri giorni dalla logica matematica per esprimere la consequenzialit\u00e0 logica di C da P \u00e8 formula_3, che significa appunto \"C \u00e8 una conseguenza logica di P\".\n\u00c8 gi\u00e0 evidente - ancor prima di approfondire la relazione tra (1) da una parte, e (2) e (3) dall'altra - che ciascuna di queste tre definizioni riesce a soddisfare il requisito generale perch\u00e9 si possa parlare di argomento logicamente valido: la connessione tra la conclusione e le premesse deve essere tale che le premesse forniscono un \"fondamento logico\", cio\u00e8 indipendente da motivazioni extra-logiche, per l'affermazione della conclusione.\nQueste tre definizioni di connessione logica tra P e C sono \"intensionalmente\" differenti, in quanto esse fanno evidentemente uso di concetti formalmente distinti (i concetti evidenziati in corsivo). Ma sono \"estensionalmente\" equivalenti, in quanto ogni argomento che soddisfa una qualunque di essa (che cio\u00e8 risulti logicamente valido in base ad una qualunque di queste definizioni), soddisfa tutte le altre (cio\u00e8, risulta logicamente valido in base a tutte le altre definizioni).\nCome si vedr\u00e0, la nozione logico-matematica di validit\u00e0 logica, ed i corrispondenti metateoremi logico-matematici (tanto quelli dimostrati nella logica proposizionale, quanto quelli dimostrati nella logica predicativa) fanno riferimento ai significati stabiliti da queste tre definizioni.\nValidit\u00e0 logica come deducibilit\u00e0. Forma logica di un argomento.\nApprofondiamo qui il significato della definizione (1). Si prenda come esempio il cosiddetto sillogismo fondamentale (bench\u00e9 sia affatto estraneo alla logica aristotelica, dove la quasi totalit\u00e0 dei sillogismi \u00e8 formulata nella forma condizionale \"se...allora\" nel testo degli \"Analitici\"; e dalla quale, per altro, sono praticamente assenti i termini singolari (chiamati Eigennamen nella logica freghiana) quali \"Socrate\", poich\u00e9 secondo Aristotele nessun enunciato scientifico pu\u00f2 parlare di individui):\nin base al concetto (1) la proposizione espressa dalla conclusione (\"Socrate \u00e8 mortale\") \u00e8 ricavabile \"logicamente\", cio\u00e8 \u00e8 deducibile, dalle proposizioni espresse dalle due premesse (\"Tutti gli uomini sono mortali\" e \"Socrate \u00e8 un uomo\"). In cosa consiste questa ricavabilit\u00e0 logica-deducibilit\u00e0? Noi possiamo distinguere le parole che compaiono in questo argomento in due classi. Alla prima classe appartengono quelle parole che possono essere sostituite da altre parole \"senza\" che la \"struttura\", la \"forma\" dell'argomento subisca una variazione. Nel nostro caso, tali parole sono date dai termini generali \"uomo\" e \"mortale\", e dal termine singolare o nome proprio \"Socrate\". Alla seconda classe appartengono invece quelle parole dalla cui occorrenza dipende la \"forma\", la \"struttura\" dell'argomento. Nel nostro caso, tali parole sono date dalla parola \"tutti\" (che in logica viene detta quantificatore universale) e dalla copula \"\u00e8\".\nA giustificazione di questa bipartizione dei termini occorrenti nell'argomento, possiamo provare a mettere \"gatto\" al posto di \"uomo\" e \"felino\" al posto di \"mortale\". Questa sostituzione produrr\u00e0 la seguente trasformazione dell'argomento:\nRiconosciamo che la forma dell'argomento \u00e8 risultata \"invariata\", e dunque \"invariante\" rispetto a tale sostituzione. Infatti sia \"Tutti gli uomini sono mortali\" sia \"Tutti i gatti sono felini\" asseriscono una certa cosa (rispettivamente, l'esser mortale e l'esser felino) di \"tutte\" le cose di un certo tipo (rispettivamente, gli uomini e i gatti). Detto pi\u00f9 precisamente: \"Tutti gli uomini sono mortali\" e \"Tutti i gatti sono felini\" stabiliscono una stessa relazione tra i due termini che occorrono in esse (rispettivamente, tra \"uomo\" e \"mortale\", e tra \"gatto\" e \"felino\"). Permane dunque una \"identit\u00e0\" a dispetto della variazione prodotta dalla sostituzione dei termini effettuata, e tale permanenza, che consiste nella permanenza della relazione tra i termini, \u00e8 la permanenza stessa della forma dell'argomento.\nSe invece proviamo a sostituire \"nessuno\" a \"tutti\", avremo:\nRiconosciamo, qui, che la forma dell'argomento \u00e8 \"variata\", perch\u00e9 non permane pi\u00f9 quella identit\u00e0 che resisteva alla prima sostituzione (\"gatto\" al posto di \"uomo\"). \u00c8 vero, c'\u00e8 ancora la parola \"uomo\" e la parola \"mortale\", e questo indica certamente la permanenza di una identit\u00e0 di un qualche tipo. Ma \"Nessun uomo \u00e8 mortale\" non stabilisce tra \"uomo\" e \"mortale\" la stessa relazione stabilita tra questi due termini da \"Tutti gli uomini sono mortali\". L'identit\u00e0 che deve permanere, a dispetto delle sostituzioni dei termini, perch\u00e9 la forma dell'argomento risulti invariata, \u00e8 dunque una \"identit\u00e0 di relazione\".\nPerci\u00f2, la classe dei termini dalle cui occorrenze dipende la forma dell'argomento, \u00e8 quella cui appartengono i termini che regolano le relazioni. Poich\u00e9 la forma dell'argomento, resistente a certe sostituzioni, \u00e8 detta forma logica, la classe dei termini dalle cui occorrenze dipende la forma dell'argomento pu\u00f2 essere detta classe dei \"termini logici\". L'altra, quella cui appartengono i termini le cui sostituzioni lasciano invariata la forma dell'argomento, pu\u00f2 essere detta classe dei \"termini non logici\".\nIn quanto alla prima classe cos\u00ec definita appartengono i termini che regolano le relazioni (tra termini), tali termini riguardano la sintassi dell'argomento (cio\u00e8, delle proposizioni che lo compongono), e \"non\" la semantica; sono invece i termini, appartenenti alla seconda classe, e la cui sostituzione lascia invariata la forma logica, a riguardare la semantica.\nDunque, poich\u00e9 la forma logica dell'argomento rimane invariata se e solo se rimane invariata la sua struttura relazionale, possiamo dire che la sintassi di un argomento riguarda esclusivamente il \"significato della relazione\". Sebbene, cio\u00e8, la forma logica sia una questione di sintassi, cio\u00e8 di relazione tra termini, e come tale essa non ricada nella semantica, tuttavia la forma logica esprime inevitabilmente un significato, laddove tale significato \u00e8 il significato della relazione. L'invarianza della forma logica rispetto a certe sostituzioni di termini, \u00e8 precisamente l'invarianza, rispetto a tali sostituzioni, del significato della relazione. Il significato che non varia quando la forma logica resiste a certe sostituzioni di termini, \u00e8 il significato della relazione.\nTorniamo dunque alla nostra domanda: in che senso la conclusione \u00e8, in un argomento logicamente valido, ricavabile logicamente, cio\u00e8 \"deducibile\", dalle premesse? Tale deducibilit\u00e0 consiste nel fatto che la conclusione pu\u00f2 essere ricavata attraverso un procedimento che \"non\" contempla l'intervento di \"considerazioni semantiche\" sul significato dei \"termini non logici\" che compaiono nelle premesse, ma che si fonda \"interamente\" su \"considerazioni sintattiche\", riguardanti cio\u00e8 la relazione tra i termini e, in quanto i termini sono posti in relazione dai termini non logici, il \"significato dei termini logici\". La ricavabilit\u00e0 logica della conclusione dalle premesse consiste cio\u00e8 nel fatto che noi, per poter ottenere la conclusione \"Socrate \u00e8 mortale\" dalle due premesse, non abbiamo bisogno di andare a vedere \"che cosa significano\", o \"che cosa\" corrisponde a, i termini \"uomo\", \"mortale\", \"Socrate\", perch\u00e9 l'unica cosa di cui abbiamo bisogno \u00e8 di vedere come sono relazionati i termini nelle premesse, e di conoscere il significato dei termini logici \"tutti\" ed \"\u00e8\".\nPrecisamente: l'argomento in questione \u00e8 logicamente valido - e cio\u00e8 la conclusione \u00e8 deducibile (cio\u00e8 ricavabile logicamente) dalle premesse; e dunque le premesse costituiscono effettivamente una giustificazione dell'affermazione della conclusione - perch\u00e9, e solamente perch\u00e9, i termini non logici sono relazionati (tramite i termini logici) tra di loro in modo tale che il significato stesso dei termini logici costituisce la relazione tra i termini non logici come fondamento per l'affermazione della conclusione (la quale conclusione a sua volta esprimer\u00e0 una determinata relazione tra termini; ad esempio, tra \"Socrate\" e \"mortale\"). Nel nostro caso: il modo in cui i termini non logici (\"uomo\", \"mortale\", \"Socrate\") sono relazionati nelle proposizioni che compongono l'argomento \u00e8 tale che questo modo, in virt\u00f9 del solo significato che i termini logici \"tutti\" ed \"\u00e8\" posseggono in logica, costituisce un fondamento per l'affermazione della conclusione.\nPossiamo enunciare questo risultato fondamentale: la validit\u00e0 logica di un argomento (in quanto essa coincide con la deducibilit\u00e0 della conclusione dalle premesse) dipende \"esclusivamente\" dalla \"forma logica\" dell'argomento. Perci\u00f2 la validit\u00e0 logica di un argomento, in quanto ha a che fare esclusivamente con la forma logica dell'argomento, ha a che fare esclusivamente con la relazione tra i termini non logici ed il significato dei termini logici.\nDa cui abbiamo visto conseguire quest'altro risultato: un argomento \u00e8 logicamente valido se e solo se la sua forma logica \u00e8 tale che il significato dei termini logici (in esso occorrenti) costituisce la relazione (in esso occorrente) tra i termini non logici come fondamento per l'affermazione della conclusione."}
{"id": "1419045", "revid": "1705737", "url": "https://it.wikipedia.org/wiki?curid=1419045", "title": "Chiesa di San Rocco (Bagolino)", "text": "La chiesa di San Rocco \u00e8 una chiesa situata all'ingresso dell'abitato di Bagolino, a fianco della Strada Statale 669 che porta al passo di Crocedomini. Venne eretta dopo la peste del 1478, per ringraziare il santo al quale essa \u00e8 dedicata per la cessazione del flagello e per porre sotto la sua protezione l'intera comunit\u00e0. Grande interesse riveste, al suo interno, il ciclo di affreschi realizzato dal pittore camuno Giovanni Pietro da Cemmo, artista che segna nelle valli bresciane il passaggio dalla pittura gotica a quella rinascimentale.\nStoria.\nLa costruzione della chiesa ebbe luogo subito dopo la peste del 1478, su di un sito occupato verosimilmente, dall'epoca romana in poi, da pi\u00f9 antichi e modesti luoghi devozionali.\nNel 1483 fu chiamata, ad eseguire gli affreschi sull'arco santo - arco che separa il presbiterio dalla navata - e sulle pareti del presbiterio, la principale bottega pittorica attiva in Valcamonica, quella dei Da Cemmo, con Pasotto, il padre, e con Giovan Pietro, il figlio, che doveva in quegli anni gi\u00e0 aver assunto il ruolo di protagonista.\nDopo la met\u00e0 del XVI secolo la chiesa dovette ormai sembrare troppo angusta e modesta alla ricca comunit\u00e0 bagolinese. Si decise cos\u00ec di innalzare il campanile: i lavori, affidati al comasco Cristoforo di Osten, terminarono nel 1565. Poco dopo, nel 1577, fu ordinato l'ampliamento della navata dandone incarico al \"Magister Comino da Sabbio\", che modific\u00f2 la larghezza della navata e vi aggiunse, secondo le prescrizioni ricevute due nuove campate. Al termine dei lavori, nel 1585, la chiesa fu solennemente consacrata dal vescovo di Trento.\nAnche l'apparato decorativo della chiesa, con gli affreschi di Giovanni Pietro da Cemmo, dovette sembrare troppo modesto e fu sacrificato nel XVII secolo a vantaggio di grandi altari dorati di gusto barocco, oggi visibili nelle ampie nicchie laterali della navata.\nTra la fine dell'Ottocento e gli inizi del Novecento furono eseguiti nuovi lavori improntati ad un discutibile gusto neogotico. Fu giustapposto alla facciata della chiesa un pronao con archi a sesto acuto; venne inoltre realizzata nella navata una falsa volta, sempre in forme goticheggianti, con una pesante tinteggiatura in azzurro, al posto della precedente copertura lignea del tetto a capanna.\nOpere.\nAffreschi di Giovan Pietro da Cemmo.\nIl ciclo di affreschi realizzato da Giovan Pietro, rimasto nascosto per oltre tre secoli, \u00e8 stato riportato alla luce e fatto oggetto di un primo restauro nel 1956: esso costituisce ora la principale attrattiva artistica della chiesa. Giovan Pietro lavor\u00f2 agli affreschi di San Rocco tra il 1483 ed il 1486 firmandosi con il nome di \"Cemigena\".\nL'impianto decorativo che va dall'arco santo, alla parete di fondo ed alla volta del presbiterio stesso, ubbidisce ad un complesso programma iconografico suggerito verosimilmente da qualche dotto religioso.\nIl visitatore che entra nella chiesa vede per prima cosa la raffigurazione dell\"Annunciazione\" sull'arco santo, con la scena dell\"Angelo annunziante\" sul rinfianco sinistro e quella della \"Vergine annunziata\" sul destro; in mezzo, in una mandorla di luce, sta la figura dell\"Eterno\" che ha deciso di inviare il Figlio per la redenzione del genere umano. Se l\"'Annunciazione\" \u00e8 l'episodio che segna l'inizio della vita terrena di Ges\u00f9, la grandiosa scena della \"Crocifissione\", che lo spettatore osserva sulla parete di fondo del presbiterio, ne racconta il tragico epilogo.\nAvanzando poi verso l'altare, lo spettatore nota, nel sottarco, le figure di dodici \"Sibille\", nelle quali la mitologia religiosa medievale ha voluto vedere le profetesse che, in ogni luogo della terra, predissero la venuta di Cristo (sono 12 anzich\u00e9 10, come d'abitudine, per stabilire una stretta simmetria con i 12 \"profeti minori\").\nAlzando poi lo sguardo verso la volta a crociera, lo spettatore vede nelle sue vele le grandi e statuarie figure dei quattro \"Evangelisti\", testimoni della venuta di Cristo e dei suoi insegnamenti. Ad agevolarne la identificazione - identificazione non semplicissima visto che Giovanni si mostra con una solenne barba bianca ed appare come il pi\u00f9 vecchio dei quattro \u2013 sono raffigurati nei pennacchi della volta, su di un lato, i simboli del \"tetramorfo\"; sull'altro lato sono poste invece le figure dei quattro \"Dottori della chiesa\", che diedero forma di dottrina agli insegnamenti di Cristo. Pi\u00f9 in basso nei pennacchi, sono posti otto tondi monocromi che corrono tutt'intorno alla volta; in essi si riconoscono scene bibliche che valgono a sottolineare la continuit\u00e0 tra il Vecchio ed il Nuovo Testamento: narrano \u2013 con una iconografia poco consueta \u2013 la storia dell'umanit\u00e0 da Adamo a Lamech, il quinto discendente di Caino.\nSolo dopo aver meditato su tali scene che parlano della venuta e del sacrificio di Cristo e del ruolo della sua Chiesa, lo spettatore potr\u00e0 osservare, spostandosi prima sull'uno e poi sull'altro lato del presbiterio, la raffigurazione della vita dei due santi taumaturghi, San Rocco e San Sebastiano, invocati a protezione dalla peste. Il racconto pittorico della edificante vita dei due santi ne ripercorre gli eventi salienti, resi popolari dalla Leggenda Aurea.\nSulla parete di sinistra, quella destinata a San Rocco, trova oggi sistemazione, in una parte ormai rovinata delle pitture, una \"Madonna col Bambino tra Sant'Antonio Abate e San Giovanni Evangelista\", affresco staccato proveniente da una cascina del territorio di Bagolino, attribuito alla scuola del Da Cemmo.\nIl linguaggio pittorico di Giovan Pietro palesa, innanzi tutto, nel rigore plastico di derivazione mantegnesca e nell'avvenuta assimilazione dell'uso della prospettiva, il debito artistico verso il bresciano Vincenzo Foppa, padre nobile della pittura rinascimentale lombarda, ancora in piena attivit\u00e0 all'altezza degli anni degli affreschi della chiesa di San Rocco.Si pu\u00f2 notare, in particolare, come l\"'Angelo annunziante\" ricordi da vicino l'analoga figura che il Foppa, nel 1468, aveva affrescata nella Cappella Portinari.\nSi \u00e8 altres\u00ec sottolineato l'eclettismo del pittore camuno, il suo attardarsi sulla poetica del gotico internazionale, il suo affacciarsi sulla grande pittura toscana, il suo interesse per l'arte nordica.\nSi osserva, sotto questo profilo, come la figura della \"Vergine annunziata\" (rovinata nei panneggi della veste azzurra) evochi, nella tenera soavit\u00e0 del volto, l'aspetto delle dame care al gotico internazionale, mentre l'ambientazione e la meticolosa descrizione degli oggetti che popolano la stanza richiamano la cifra stilistica dell'arte nordica.\nLa scena della \"Crocifissione\", costipata di persone e di cavalli, entra pi\u00f9 volte nella produzione del Da Cemmo: la troviamo anche a Borno, nella chiesa dell'Annunciata, e ad Esine, nella chiesa di Santa Maria Assunta. La raffigurazione della \"Crocifissione\" richiede all'artista un particolare impegno: nei cicli di affreschi essa deve rappresentare infatti il punto culminante, quello pi\u00f9 denso di \"pathos\".\nA proposito della versione di Bagolino si \u00e8 acutamente osservato che:\nUn brano del ciclo di affreschi di particolare interesse e di suggestivo sapore gotico cortese, \u00e8 dato dai ritratti delle dodici \"Sibille\" che Giovan Pietro dipinge nel sottarco, ognuna con una scritta che ne palesa il nome e che evidenzia una sentenza profetica a lei associata.Le dodici \"Sibille\" danno luogo ad una gustosa sfilata di vesti e di acconciature del tempo, non priva \"verve\" ironica. Troviamo, ad esempio, la Sibilla Cumana che si compiace del suo abito fiorentino, mentre la Sibilla Europa fa sfoggio sul proprio capo di un tipico \"hennin\" di forma conica che potrebbe essere uscito dal pennello di un pittore fiammingo.\nAltari barocchi.\nSe gli affreschi del Da Cemmo costituiscono l'aspetto artistico di maggior interesse, vale la pena prestare attenzione anche ai cinque altari barocchi posti nelle grandi nicchie della navata, se non altro per apprezzare quali drastici cambiamenti di gusto si operarono tra la fine del XVI e poi durante il XVII secolo, e per capire come doveva apparire l'interno della chiesa di San Rocco fino a non molte decadi fa.Si consideri che il secondo altare di destra, dedicato a San Rocco (composto da elementi di epoche diverse, con cinquecenteschi dipinti su tavola e secentesche statue lignee) ricopriva, nel presbiterio, la scena della \"Crocifissione\".\nAltri due altari \u2013 il terzo ed il quarto di destra\u00a0\u2013 erano posti ai lati dell'arco santo e nascondevano interamente le due figure dell\"'Annunciazione\".\nLa realizzazione delle soase lignee dorate \u00e8 verosimilmente opera di intagliatori delle valli bresciane; i dipinti sono opera di artisti minori che, tuttavia, dovevano incontrare il gusto dei committenti. Tra di essi troviamo anche una donna, la pittrice Anna Baldissera vissuta nel '600, autrice della pala con \"San Carlo Borromeo tra i santi Faustino e Giovita\", posta nel primo altare di destra."}
{"id": "1419051", "revid": "285333", "url": "https://it.wikipedia.org/wiki?curid=1419051", "title": "Kevin Lima", "text": "Biografia.\nDi nonni di origini portoghesi, ha lavorato in diversi film della Disney, come \"Tarzan\" nel 1999, e in \"La carica dei 102 - Un nuovo colpo di coda\" l'anno successivo. Ha anche partecipato alle sceneggiature di \"Aladdin\" (1992) e \"Oliver &amp; Company\" (1988).\nNel 2007 ha diretto, sempre per la Disney, il film in tecnica mista \"Come d'incanto\".\nVita privata.\n\u00c8 sposato con la regista Brenda Chapman da cui ha avuto una figlia, Emma Rose."}
{"id": "1419054", "revid": "2138421", "url": "https://it.wikipedia.org/wiki?curid=1419054", "title": "Saeculum obscurum", "text": "L'espressione saeculum obscurum fu coniata da Cesare Baronio negli \"Annales Ecclesiastici\" per caratterizzare come cupo e disastroso il periodo della storia del papato che va dall'888 (quando l'autorit\u00e0 imperiale venne meno, gettando l'Europa nel caos politico) al 1046 (cio\u00e8 l'inizio della riforma gregoriana).\nCaratteristiche del Papato tra il IX e l'XI secolo.\nIl ruolo del papa dopo Carlo Magno.\nI \"poteri universali \"e la \"Constitutum Constantini\".\nCon l'incoronazione di Carlo Magno nella notte di Natale dell'800 da parte di Leone III, il papa assunse una funzione estremamente importante nei giochi politici, in quanto solamente il successore di San Pietro era legittimato a consacrare gli imperatori, \"leader\" supremi dell'Occidente:\nCon l'incoronazione di Carlo dell'800, quindi, si venne a creare la concezione dei \"poteri universali\" che avr\u00e0 tanta influenza nei secoli a venire, specialmente nell'XI secolo con la lotta delle investiture. Secondo l'ottica medievale, i due poteri universali reggevano il mondo e si \"autolegittimavano\" a vicenda: il Papa era colui che governava la cristianit\u00e0 per condurla alla salvezza eterna e, in quanto Vicario di Cristo, consacrava l'imperatore, laico deputato a governare il mondo assicurandogli stabilit\u00e0 politica. \u00c8 in tale clima ideologico che si produsse la \"Constitutum Constantini \"(meglio conosciuta sotto il nome di \"Donazione di Costantino\"), ma tale documento, secondo cui l'imperatore romano Costantino avrebbe donato la \"Pars Occidentalis\" dell'Impero a Papa Silvestro I, fu un falso creato ad hoc in \"scriptoria\" franchi nella prima met\u00e0 del IX secolo.\nLa crisi dell'Impero e le \"contraddizioni\" del vescovo di Roma.\nQuesta duplice diarchia, cos\u00ec ben costruita a livello teorico, era per\u00f2 suscettibile a vari fattori, tra i quali spiccava la sicurezza militare offerta dall'imperatore nei confronti del Papa. Finch\u00e9 il trono fu in mano all'energico Carlo Magno e la struttura dell'Impero stesso era ancora salda, il papato pot\u00e9 godere di una certa autonomia politica e protezione dalla rissosa nobilt\u00e0 romana. Quando l'Impero entr\u00f2 in crisi in seguito alle lotte tra Ludovico il Pio e i figli (anni '30) per poi dissolversi nell'888, il trono di Pietro divenne preda delle fazioni locali, screditando cos\u00ec la sua missione spirituale:\nQuello che emerse complessivamente dalle vicende del papato in questo periodo fu una palese e stridente contraddizione tra la natura \"universale\" dell'istituzione, e la \"municipalit\u00e0\" cui si ridusse l'episcopato romano, dovuta a due motivi principali:\nLa casa di Spoleto (888-904).\nTra i Carolingi e gli Spoletini.\nPremesse.\nGi\u00e0 papa Giovanni VIII (872-882) aveva cercato l'appoggio di Carlo il Calvo per la protezione del \"Patrimonium Sancti Petri\" dai saraceni e dai feudatari italici che, approfittando della decadenza dell'Impero, si erano resi praticamente indipendenti e spadroneggiavano su un'Italia in stato d'anarchia. Decaduto dalla carica imperiale poi l'ultimo rampollo dei carolingi, Carlo il Grosso, il papato si ritrov\u00f2 completamente senza alcun sostegno politico e militare:\nTra Formoso e Stefano VI: Il sinodo del cadavere.\nInutilmente Papa Formoso (891-896) e Giovanni IX (898-900) cercarono di barcamenarsi tra ombre di pretendenti alla corona imperiali (Arnolfo di Carinzia) ed invadenti feudatari italici (Guido II di Spoleto e suo figlio Lamberto II di Spoleto da una parte; dall'altra Berengario del Friuli). Formoso, attuando una politica estera imprevedibile, chiam\u00f2 in suo soccorso Arnolfo dalla Germania, perch\u00e9 fosse incoronato imperatore contro Guido e Lamberto da Spoleto, incoronati dal papa pochi anni prima. Questa politica ambivalente fu la causa dell'odio che il partito filo-spoletino all'interno della citt\u00e0 di Roma nutr\u00ec nei confronti di un papa che, contravvenendo alle norme canoniche stabilite dal Concilio di Nicea I (325), era gi\u00e0 stato precedentemente vescovo di un'altra sede:\nQuando Formoso mor\u00ec, nell'aprile dell'896, la fazione filo-italica prese il sopravvento in Roma, eleggendo un nemico giurato di Formoso, Stefano VI (896-897), il cui nome \u00e8 legato al macabro e degradante \"sinodo del cadavere\". Lamberto e la madre Ageltrude intendevano vendicarsi di Formoso per il tradimento \"tedesco\" e, approfittando dell'irregolarit\u00e0 con cui Formoso era stato eletto papa, costrinsero papa Stefano a riesumare il cadavere mummificato di Formoso e, dopo un processo-farsa tenutosi nel Laterano nel gennaio dell'897, fu dichiarato dannato in eterno e furono dichiarate nulle le sue ordinazioni. Il cadavere di Formoso fu infine mutilato e gettato nel Tevere, per poi venire ripescato (secondo la leggenda) da un pio monaco. Il resoconto offertoci dallo storico tedesco Ferdinand Gregorovius \u00e8 agghiacciante:\nLa riabilitazione di Formoso e la crescente instabilit\u00e0 politica.\nStefano non sopravvisse a lungo a tale oscenit\u00e0: nell'agosto dell'897 veniva deposto e strangolato. Nei tre anni successivi la fazione filo-formosiana riusc\u00ec a riprendere il controllo della citt\u00e0, e i papi Teodoro II (897) e Giovanni IX (898-900) riabilitarono la figura di Formoso e Giovanni, dotato di notevoli qualit\u00e0 diplomatiche, riusc\u00ec a ristabilire buoni rapporti con Lamberto di Spoleto. La morte di Lamberto II (ottobre 898) e l'arrivo degli Ungari da nord (i quali batterono, nell'899, l'esercito di Berengario del Friuli) frantumarono le speranze di Giovanni IX, oltre che a gettare tutta l'Italia nel caos politico pi\u00f9 completo. Il successore, Benedetto IV (900-903) tent\u00f2 di perseguire la politica del predecessore, riconoscendo Ludovico di Provenza nuovo imperatore; commise per\u00f2 l'errore di elevare due nobili romani, Teofilatto e Crescenzio, ad importanti posizioni politiche nell\"'Urbe\". Fu proprio Teofilatto, infatti, a dare l'avvio al degradante periodo della \"pornocrazia\".\nTra Teofilatto e Marozia: la pornocrazia (904-935).\nSergio III e Teofilatto.\nCon la morte di Benedetto IV, la situazione precipita nella pi\u00f9 completa anarchia: Leone V viene deposto e, probabilmente, fatto strangolare da Cristoforo. Con Roma in tale stato d'anarchia, Sergio III (904-911), il vescovo di Cere acerrimo nemico di Formoso e che fu scomunicato da Giovanni IX a Ravenna, prese con un vero e proprio \"Colpo di Stato\" il potere in Roma (gennaio 904), aiutato in questo da Teofilatto, che nel frattempo si era creato una vasta rete clientelare in Roma. Il papato di Sergio, che riabilit\u00f2 tutte le decisioni del \"sinodo del cadavere\" e gettando cos\u00ec tutto il clero nell'incertezza riguardo alla validit\u00e0 della propria ordinazione, segn\u00f2 l'inizio dell'influenza politica di Teofilatto e delle donne della sua casata: la moglie Teodora e, ancor di pi\u00f9, la figlia Marozia. Furono infatti queste due donne che, con i loro costumi lascivi, segnarono la storia del papato nei decenni a venire: Marozia divenne l'amante di Sergio, dal quale ebbe, secondo Liutprando di Cremona, il futuro Papa Giovanni XI. Morto Sergio nel 911, gli succedettero Anastasio III (911-913) e Lando (913-914), vere e proprie marionette nelle mani del regime di Teofilatto.\nLa \"parentesi\" di Giovanni X (914-928).\nGiovanni X fu l'unico pontefice, nel corso del X secolo, a resistere per ben quattordici anni alla politica di potenza di Teofilatto e di sua figlia Marozia. Bench\u00e9 fosse stato eletto papa in quanto amante di Teodora, moglie di Teofilatto, Giovanni riusc\u00ec ad imporre una politica temporale autonoma: nel 915 cerc\u00f2 aiuto in Berengario del Friuli, incoronandolo imperatore nonostante fosse ancora vivo Ludovico di Provenza; sempre nel 915, il papa si mise a capo di una lega degli Stati italiani riuscendo ove Papa Giovanni VIII aveva miseramente fallito: l'annientamento dei saraceni nella battaglia del Garigliano (agosto), evento che celebr\u00f2 in Giovanni un salvatore del mondo cristiano dalle incursioni degli infedeli. Tale posizione di prestigio oscur\u00f2 la potenza di Teofilatto, che mor\u00ec nel 924. La riscossa della famiglia fu dovuta alla figlia di Teofilatto e Teodora, quella Marozia amante di Sergio III sposata poi ad Alberico I di Spoleto. Rimasta vedova, Marozia si spos\u00f2 nel 928 con il potente feudatario Guido di Toscana, dal quale ottenne le truppe necessarie per neutralizzare l'energico pontefice. Questi, privo delle forze necessarie, fu catturato nel Laterano e, dopo essere stato deposto, fu strangolato in Castel Sant'Angelo.\nMarozia: dallo \"zenit\" al \"nadir\" (928-932).\nMarozia, eliminato l'ingombrante Giovanni X, divenne l'assoluta dominatrice di Roma, tanto da autoproclamarsi \"patricia et senatrix populi romani\". Dopo alcuni vari papi \"cortigiani\", nel 931 elev\u00f2 sulla cattedra di Pietro il figlio avuto, con tutta probabilit\u00e0, da Sergio III: papa Giovanni XI (931-936). Con il figlio come papa, Marozia pot\u00e9 ottenere di sposarsi (Guido era morto, nel frattempo) con il fratello del defunto sposo, Ugo di Provenza. Il matrimonio della madre, per\u00f2, fu fortemente inviso dal figlio avuto da Alberico I, il giovane Alberico II, in quanto ostile alla presenza di uno straniero in Roma. Pertanto il giovane, approfittando di una lite avuta con il patrigno, scaten\u00f2 una rivolta da parte del popolo romano: Marozia fu imprigionata, Ugo scapp\u00f2 a malapena da Roma e Giovanni XI fu arrestato \"ai domiciliari\" nel Laterano, ove mor\u00ec nel 936.\nAlberico II e Giovanni XII (932-965).\nIl dominio di Alberico (932-954).\nDall'anno 932 al 954 govern\u00f2 Roma e sul papato il figlio di Marozia, Alberico II, che assunse il titolo altisonante di \"princeps et senator omnium Romanorum\". Con lui, il periodo della pornocrazia ebbe termine, in quanto non ci furono pi\u00f9 donne a controllare la vita religiosa e politica dell'Urbe. Alberico segu\u00ec la politica di famiglia, nominando papi uomini di sua fiducia e, sotto il profilo ecclesiastico, integerrimi e pii. Insieme a questi papi, Alberico fu promotore della riforma cluniacense e promosse la ricostruzione di conventi e di abbazie, anche con il tentativo di detenere la maggiore influenza possibile sull'Italia meridionale. La politica di Alberico fu, per\u00f2, pi\u00f9 accorta e intelligente di quella della madre: bench\u00e9 detenesse l'assoluto controllo della citt\u00e0, non ag\u00ec scandalosamente come fece Marozia. Piuttosto, Alberico si serv\u00ec del papato contro Ugo di Provenza e orientando i rapporti con gli altri Stati secondo i suoi calcoli politici. Nel 954 Alberico, sentendosi prossimo alla morte, si fece trasportare in Laterano ove costrinse i prelati e il popolo ad eleggere pontefice il figlio diciassettenne Ottaviano, non appena fosse morto il pontefice allora in carica Agapito II (946-955). Era il tentativo, da parte di Alberico, di riunificare il potere temporale con quello spirituale nella persona del figlio. Quando poi l'anno successivo Agapito mor\u00ec, Ottaviano, che nel frattempo aveva ricevuto una sommaria educazione ecclesiastica, assurse al soglio pontificio col nome di Giovanni XII, considerando il suo nome principesco poco consono all'alta dignit\u00e0 di cui si rivestiva.\nGiovanni XII (954-965) e il \"Privilegium Othonis\".\nOttaviano, un giovane pieno di fuoco e di passioni, tanto dissoluto da essere paragonato persino a Nerone, sal\u00ec al trono papale e non tard\u00f2 a dare scandalo al popolo romano ed all'intera cristianit\u00e0 per il suo comportamento lascivo e privo di dignit\u00e0 religiosa. Il 2 febbraio 962 l'imperatore Ottone I si fece incoronare imperatore da Giovanni XII. In questa sede, ci fu uno scambio di promesse: Ottone promise al papa la sicurezza e la difesa dei territori e dei diritti della Chiesa romana; il papa e i romani giurarono, dopo l'incoronazione, di restare fedeli all'imperatore e di non favorire mai nessun altro se non colui che portava l'autorit\u00e0 imperiale.\nTale alleanza tra Impero e Papato si concretizz\u00f2 nell'approvazione del celebre \"Privilegium Ottonianum \"(o\" Privilegium Othonis\") del 13 febbraio 962: Ottone riconferm\u00f2 alla Chiesa di Roma le donazioni di Pipino e di Carlo Magno e ripristin\u00f2 la supremazia imperiale conformemente alla costituzione di Ludovico il Pio dell'824 (giuramento di fedelt\u00e0 da parte del papa canonicamente eletto, prima della consacrazione, giurisdizione suprema e controllo dell'imperatore sopra i funzionari del papa). Il \"Privilegium Othonis\" fu sicuramente deleterio per la libert\u00e0 pontificia: l'elezione di un candidato al trono pontificio doveva essere di gradimento all'imperatore (quasi una sorta di funzionario imperiale), mentre sotto i carolingi si doveva attendere il documento che attestava la canonicit\u00e0 dell'elezione.\nDopo la partenza di Ottone, Giovanni XII trasgredendo la promessa, si alle\u00f2 con Berengario, con suo figlio Adalberto e con altri nemici dell'imperatore. Dal momento che gli giungevano cattive notizie sulla condotta del papa, Ottone nel 963 ritorn\u00f2 a Roma. Fece giurare ai romani che in futuro non avrebbero eletto nessun papa senza il suo consenso o quello di suo figlio e in un sinodo in San Pietro tenne giudizio su Giovanni XII. Il 4 dicembre 963 questi fu deposto in seguito a gravi accuse. Ritornato dalla Corsica grazie all'appoggio della sua famiglia, Giovanni scacci\u00f2 il papa \"filo-imperiale\" Leone VIII. Regn\u00f2 per poco tempo: fu infatti ucciso, secondo Liutprando da Cremona, dal diavolo; piuttosto, si dovrebbe pensare al marito di una delle amanti di Giovanni.\nI Crescenzi, parentesi ottoniana, seconda fase dei Crescenzi (965-1012).\nDopo la morte e deposizione di Giovanni XII (965), il dominio dei Teofilatto su Roma cominci\u00f2 a declinare a favore dei Crescenzi, famiglia che si era imparentata con i Teofilatto grazie al matrimonio di Giovanni Crescenzio con Teodora II, sorella di Marozia. Questi, dopo aver imposto il figlio Giovanni XIII e altri papi della loro fazione, dovettero declinare momentaneamente il capo durante il pontificato del giovane Gregorio V (996-999) e del dottissimo Silvestro II (999-1003), entrambi esponenti legati al giovanissimo imperatore Ottone III, intenzionato a riportare Roma, \"caput mundi\", al suo antico splendore di capitale della cristianit\u00e0. Il piano di Silvestro II e di Ottone III sembr\u00f2 aver trovato la soluzione in seguito alla decapitazione di Giovanni Crescenzio, ma in seguito alla prematura scomparsa di Ottone III e di Silvestro II nel 1003, il potere dei Crescenzi ritorn\u00f2 in auge nel figlio omonimo del nobile romano decapitato.\nI conti di Tuscolo (1012-1046).\nCon la morte di Sergio IV (1012), i Crescenzi cercarono di far valere le proprie posizioni eleggendo un loro candidato, Gregorio VI, che venne per\u00f2 prontamente sconfitto dalle armi di Gregorio dei Conti di Tuscolo che impose il figlio Teofilatto, che assunse il nome di Benedetto VIII. Questa famiglia, nemica giurata dei Crescenzi, discendeva dai Teofilatto attraverso una figlia di Alberico II, tale Marozia (II), e fu proprio Gregorio che aggiunse l'appellativo \"Tuscolanum\" in virt\u00f9 di alcuni suoi possedimenti in tale regione. \nPapa Benedetto VIII (1012-1024), nonostante le modalit\u00e0 con cui fu eletto, si dimostr\u00f2 un ottimo pontefice. Oltre a dimostrarsi un abile politico, Benedetto si prodig\u00f2, infatti, nella difesa dell'onore e della moralit\u00e0 nel clero (combatt\u00e9 aspramente il nicolaismo e la simonia), tanto che si impegn\u00f2 con Enrico II di Germania per far s\u00ec che le decisioni pontificie fossero tradotte anche in leggi dello Stato. Ma il fratello Giovanni XIX (1024-1032) e il nipote di entrambi Benedetto IX (1032-1045; 1045; 1047-1048) vanificarono gli intenti evangelici del loro predecessore tentando il primo di vendere al Patriarca di Costantinopoli il primato petrino, il secondo insanguinando il trono pontificio con gli assassinii da lui ordinati e ricoprendolo d'infamia con la sua condotta immorale, molto vicina a quella di Giovanni XII. Soltanto l'intervento di Enrico III, il nuovo imperatore tedesco animato da una forte volont\u00e0 riformatrice, riusc\u00ec a porre fine allo stato di anarchia in cui dilagava la sede romana: il 20 dicembre 1046 convoc\u00f2 a Sutri un concilio, ove depose i tre papi pretendenti, ponendo fine allo strapotere della nobilt\u00e0 romana e appoggi\u00f2 politicamente il rafforzamento dell'autorit\u00e0 spirituale del papato promuovendo quella che diventer\u00e0 la Riforma dell'XI secolo."}
{"id": "1419056", "revid": "144796", "url": "https://it.wikipedia.org/wiki?curid=1419056", "title": "Johann Philipp von Walderdorff", "text": "Biografia.\nJohann Philipp nacque a Molsberg, in seno alla nobile famiglia dei conti von Walderdorff. Suo fratello fu Adalbert II von Walderdorff, principe-vescovo di Fulda.\nDivenne vicario generale dell'arcidiocesi, e nel 1742 venne nominato governatore. Con il sostegno della Francia, nel 1754 venne nominato arcivescovo titolare di Patrasso e arcivescovo coadiutore di Treviri con diritto di successione dopo l'arcivescovo Franz Georg von Sch\u00f6nborn. Nel 1756 alla morte di Franz Georg, Johann Philipp gli succedette e, nel 1763 venne eletto vescovo di Worms.\nJohann Philipp ricostru\u00ec la residenza degli arcivescovi di Treviri, Engers a Coblenza, e il suo castello di famiglia a Molsberg nel Westerwald. Mor\u00ec nel 1768.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1419057", "revid": "394", "url": "https://it.wikipedia.org/wiki?curid=1419057", "title": "Grandi dionisiache", "text": ""}
{"id": "1419066", "revid": "2075231", "url": "https://it.wikipedia.org/wiki?curid=1419066", "title": "Bibracte", "text": "Bibracte era un \"oppidum\" gallico o citt\u00e0 fortificata, capitale degli Edui dalla fine del alla fine del secolo a.C., e una delle pi\u00f9 importanti fortificazioni sommitali della Gallia. La cultura materiale espressa dal suo popolamento corrisponde a una \"facies\" protostorica della Tarda Et\u00e0 del Ferro, nota tra gli studiosi come Cultura di La T\u00e8ne.\nCentro nevralgico del potere dell'aristocrazia edua, era anche un importante centro artigianale e commerciale dove, su una superficie di quasi 135 ettari, coabitavano minatori, fabbri e coniatori di moneta.\nQuesto notevole sito \u00e8 situato nei pressi di Autun, in Borgogna, nel comune di Saint-L\u00e9ger-sous-Beuvray (Saona e Loira) sulla sommit\u00e0 del Mont Beuvray, nel massiccio del Morvan.\nLa sua posizione la vede strategicamente collocata alla confluenza dei bacini idrografici della Saona, dell'Yonne, della Senna e della Loira. Il Beuvray \u00e8 composto da tre cime: il Theurot de la Wivre con la sua roccia, il Theurot de la Roche e il Porrey che \u00e8 la vetta culminante.\nIl sito ospita il museo della civilt\u00e0 celtica, dove si ripercorre la vita di questa citt\u00e0 dai 5 ai 10.000 abitanti all'interno di un oppidum fortificato che gli scavi archeologici del Mont Beuvray stanno gradualmente rivelando. La conservazione e la gestione del sito sono portate avanti da una societ\u00e0 anonima a capitale misto, con maggioranza di capitale pubblico nazionale, eponima del luogo, e trasformata nel 2007, in un \"\u00e9tablissement public\", persona giuridica di diritto pubblico.\nIl 12 dicembre 2007, il sito di Bibracte ha ricevuto il riconoscimento \u00ab\"Grand site de France\"\u00bb.\nEtimologia.\nL'origine del nome \"Bibracte\" non \u00e8 ancora ben compresa. Questo termine potrebbe derivare dal celtico \"biber\" (castoro) o dal latino \"biffractus\" (doppiamente fortificato). Quest'ultima etimologia \u00e8 tuttavia la pi\u00f9 incerta, tanto da un punto di vista strategico che storico. In effetti \u00e8 molto difficile proteggere un muro di sostegno su pi\u00f9 chilometri e l'utilizzo di una doppia cinta non \u00e8 dunque giustificato. Inoltre, la cinta muraria della cittadella \u00e8 stata ridotta dopo che misure di datazione hanno permesso di mostrare l'anteriorit\u00e0 del terrapieno esterno rispetto a quello interno (si veda la pianta). Il paramento in pietra della cinta esterna \u00e8 stato quindi sicuramente riutilizzato per la costruzione del secondo muro. Non \u00e8 dunque certo che Bibracte abbia avuto due muri di cinta in contemporanea.\nUna spiegazione completamente diversa \u00e8 suggerita da tre iscrizioni, con dedica a una divinit\u00e0 celtica \"Bibracte\", rinvenute a Autun nel secolo. Malauguratamente, due delle iscrizioni, incise su pietra, sono sparite; l'autenticit\u00e0 della terza, impressa su un medaglione in ottone, \u00e8 invece controversa. In effetti, antiche \"querelle\" sulla localizzazione di Bibracte potrebbero aver indotto alcuni eruditi dell'epoca a produrre dei falsi per giustificare la dislocazione dell'oppidum eduo sul sito di Autun (l'antica Augustodunum) che divenne effettivamente la capitale del popolo eduo nel secolo a.C. Qualunque interpretazione gli si voglia dare, il mistero sull'origine del toponimo \"Bibracte\" rimane intatto.\nScoperta di Bibracte.\nLa prima menzione di Bibracte nella storia \u00e8 stata fatta da Cesare nei suoi Commentarii sulle guerre galliche concernenti l'anno 58 a.C. Viene di nuovo menzionata quando, nel 52 a.C., Cesare si interroga sulle intenzioni dei suoi alleati edui che si sono uniti alla rivolta e hanno incoronato Vercingetorige a re dei Galli a Bibracte. Dopo questa non riceve altre menzioni. Delle iscrizioni d'epoca augustea proclamano che la capitale edua ha ricevuto il nome di Augustodunum (\"la cittadella di Augusto\"); questo nome dar\u00e0 origine a quello dell'attuale Autun.\nA partire dal secolo, si diffuse una specie di infatuazione tra gli studiosi, gli aristocratici e gli uomini di chiesa, sul passato locale che condusse a porsi la questione della localizzazione di Bibracte. Due tesi si fronteggiano da allora: una vorrebbe situare Bibracte ad Autun, con la citt\u00e0 gallica sulla posizione di quella gallo-romana; l'altra tesi vorrebbe la citt\u00e0 sulle pendici del \"Beuvrect\" o \"Bevrect\", l'odierno mont Beuvray. Quest'ultima tesi si fonda su tre argomentazioni principali. Innanzitutto, vi \u00e8 un'assonanza tra i termini \"Bibracte\" e \"Beuvrect\". Inoltre, questa ipotesi invoca una tradizione trasmessa dalla cronachistica medievale che poneva la citt\u00e0 sul \"Beuvrect\". Ci\u00f2 \u00e8 confortato dall'esistenza di una fiera annuale il primo mercoled\u00ec, gioved\u00ec e venerd\u00ec di maggio e la cui antichit\u00e0 era gi\u00e0 affermata da testi del secolo. Infine, vanno in questa stessa direzione i ritrovamenti ceramici, le monete e le \"\" del 1725.\nIn realt\u00e0, \u00e8 l'ipotesi legata ad Autun a ricevere all'inizio la maggiore approvazione. D'altronde, dopo la Rivoluzione francese, Autun sar\u00e0 ribattezzata Bibracte e manterr\u00e0 per un po' di tempo questa denominazione. Bisogner\u00e0 attendere il secolo e le ricerche di Jacques Gabriel Bulliot perch\u00e9 la situazione cambi in favore dell'ipotesi del Mont Beuvray.\nNel 1851, Bulliot decide di scrivere una comunicazione al \"Congr\u00e8s de la soci\u00e9t\u00e9 fran\u00e7aise d'Arch\u00e9ologie\" su un'antica cappella (la \"chappelle di Saint Martin au Mont Beuvray\"), che verteva sul tema della cristianizzazione della nazione edua.\nPer questo motivo egli ritorna al Beuvray per delle nuove osservazioni. Sulla sommit\u00e0 del monte, vicino alla cappella, scopre qualcosa che egli interpreta allora come un campo romano, ma che si riveler\u00e0 in realt\u00e0 un \"nemeton\", un recinto sacro della religione celtica.\nIntraprende cos\u00ec una serie di ricerche sulle Guerre galliche e su varie cronache medievali. \u00c8 cos\u00ec che, contro l'opinione unanime della \"Soci\u00e9t\u00e9 \u00e9duenne\", prende in considerazione la possibilit\u00e0 di collocare Bibracte sul Beuvray e non a Autun.\nIn seguito a questi studi d\u00e0 alle stampe il suo \"Essai sur le syst\u00e8me d\u00e9fensif des Romains dans le pays \u00e9duen entre la Sa\u00f4ne et la Loire\" (\"Saggio sul sistema difensivo dei Romani nel territorio eduo tra la Saona e la Loira\"); le sue convinzioni gli fanno guadagnare appena il sorriso dei membri della societ\u00e0 di archeologia. \nSar\u00e0 l'interesse dell'imperatore Napoleone III per le battaglie delle \"Guerre galliche\" ad accelerare le cose. Infatti, Bulliot riceve la visita di un ufficiale, di nome Stoffel, incaricato dall'imperatore di effettuare delle ricerche sulla vittoria romana contro gli Elvezi. Bulliot lo mette a conoscenza delle sue convinzioni eterodosse sulla collocazione di Bibracte. L'ufficiale si mostra un po' interessato alla cosa, ma affida a un altro membro della \"Soci\u00e9t\u00e9 \u00e9duenne\", Xavier Garenne, il compito di effettuare dei sondaggi di scavo sul Beuvray. \nIn contemporanea, il visconte d'Aboville, proprietario dei terreni, d\u00e0 inizio anch'egli delle ricerche e ne mostra i risultati all'arcivescovo di Reims, anch'egli membro della \"Soci\u00e9t\u00e9 \u00e9duenne\", nonch\u00e9 amico di Bulliot, nonostante le divergenze che li dividevano sulla questione di Bibracte. Interessato da questi scavi, l'arcivescovo decide di portarne a conoscenza l'imperatore. \u00c8 cos\u00ec che, nel 1867, Napoleone III commissiona a Bulliot delle ricerche sul Beuvray, assegnandogli dei fondi.\nBulliot scaver\u00e0 il sito dal 1867 al 1905, fugando ogni dubbio sulla localizzazione di Bibracte. Suo nipote, Joseph D\u00e9chelette, da lui stesso iniziato alla pratica degli scavi, continuer\u00e0 i lavori fino al 1907 confrontando Bibracte a altri siti europei come l'oppidum di Strakonice in Boemia, quello di Manching in Baviera e quello di Velem-Zenst-Vid in Ungheria, un'intuizione che far\u00e0 di lui uno dei precursori di una visione dell'unit\u00e0 culturale del mondo celtico e della civilt\u00e0 degli oppida.\nIl lavoro di scavo non si limitava al recupero di materiali ma comportava anche l'estensione di note e appunti che saranno in seguito debitamente pubblicati nella sua opera del 1899 dal titolo \"Fouilles du Mont-Beuvray (ancienne Bibracte) de 1867 \u00e0 1895\" (\"Gli scavi al Mont-Beuvray (antica Bibracte) dal 1867 al 1895\").\nFavorita dalla presenza di resti gallo-romani di facile individuazione, l'estensione della ricerca toccher\u00e0 anche l'area interna alle fortificazioni, uno spazio solitamente negletto dalle ricerche del tempo. Grazie a questa impronta metodologica, Bibracte rimarr\u00e0, per un quarto di secolo, l'unico sito a beneficiare di un'esplorazione sistematica accompagnata dalla pubblicazione di resoconti di scavo.\nAttualmente importanti scavi vi sono condotti da collaborazioni internazionali di \"team\" provenienti dalle universit\u00e0 di Sheffield, Kiel, Budapest, Vienna e Lipsia.\nStoria dell'oppidum.\nCronologia del popolamento del mont Beuvray.\nGli scavi della \"Porte du Rebout\" hanno permesso di scoprire una successione di cinque interventi il pi\u00f9 vecchio dei quali attesta la frequentazione umana del monte fin dal Neolitico. Le tecniche di datazione hanno comunque rivelato che l'oppidum non fu fondato se non verso la fine del secolo a.C., su una superficie di 200 ettari protetta dal muro di contenimento esterno. Un secondo muro interno fu costruito in seguito per ragioni ancora non ben comprese.\nGli Edui avevano ottenuto lo status di \"amici del popolo romano\", mentre i contatti con commercianti romani risalivano probabilmente a prima della conquista della Gallia da parte di Cesare. Questo status privilegiato fece s\u00ec che Bibracte risentir\u00e0 appena del conflitto: \nnel 58 a.C., 25\u00a0km a sud della citt\u00e0, a Montmort, le legioni di Giulio Cesare otterranno la vittoria sul popolo migrante degli Elvezi (battaglia di Bibracte), forzandone il ripiegamento nell'originaria Svizzera dove saranno gradualmente incorporati in quello che sar\u00e0 l'Impero romano. Malgrado l'adesione alla rivolta di Vercingetorige del 52 a.C., quando un'assemblea dei popoli gallici riuniti a Bibracte gli conferir\u00e0 il comando supremo degli eserciti gallici, Cesare tratt\u00f2 con riguardo la citt\u00e0 dopo la sua vittoria ad Alesia. Vi soggiorno durante l'inverno 52/51 a.C. per redigervi i suoi \"Commentarii\", quegli stessi che consegneranno alla storia i nomi di alcuni altolocati personaggi dell'aristocrazia edua, come il \"vergobreto\" Dumnorige, e il druido Diviziaco, suo fratello.\nLa citt\u00e0 conoscer\u00e0 poi il suo pi\u00f9 pieno sviluppo nei decenni successivi alla guerra di conquista romana. Il geografo Strabone, che scrive una generazione dopo Cesare, segnala ancora Bibracte come piazzaforte degli Edui.\nDopo la fondazione di Autun (Augustodunum) all'incirca nel 15 a.C., sotto il regno di Augusto, a 25\u00a0km, Bibracte fu gradualmente abbandonato dai suoi abitanti. Sopravvissero tuttavia alcuni culti, nei templi e presso le sorgenti, mentre le residenze aristocratiche continuarono ad essere mantenute. Sono state avanzate due ipotesi rispetto all'abbandono progressivo del sito, realizzatosi in qualche decennio. La migrazione degli abitanti potrebbe rispondere ad esigenze economiche o a una volont\u00e0 di integrazione al modello romano; una parte della classe dominante edua, gi\u00e0 filoromana durante le guerre galliche, avrebbe preso coscienza dell'importanza strategica della nuova citt\u00e0, situata sui principali assi di comunicazione volendo altres\u00ec adattarsi al modello romano della citt\u00e0 di pianura, mentre una popolazione pi\u00f9 ancorata alla tradizione rimaneva ancora nell'antico sito.\nAlcuni testi del secolo ci rivelano della sopravvivenza di una fiera, con inizio ogni primo mercoled\u00ec di maggio, localizzata sull'antico centro.. \nNel e secolo, si insedi\u00f2 sul Beuvray il convento dei Cordiglieri.. Oggi il convento \u00e8 abbandonato, ma la tradizione della fiera sopravvive ancora.\nInfluenza e potenza dell'oppidum.\nOltre alla creazione, ad opera di Gabriel de Mortillet, del \"tipo beuvraisien\", nella classificazione delle popolazioni antiche, termine oggi in disuso perch\u00e9 non corrispondente ad alcuna realt\u00e0 storica, la potenza della capitale edua \u00e8 riferita nei \"Commentarii\" di Cesare, che sottolineano la rete di alleanze che gli Edui intrattenevano con i popoli circostanti. Cesare menziona anche i conflitti che opposero gli Edui agli Arverni e ai Sequani per l'egemonia su una gran parte della Gallia. Queste menzioni non sono del tutto inoffensive, visto che Roma \u00e8 l'alleata degli Edui, \u00abfratelli di sangue\u00bb dei Romani, almeno fin dal secolo a.C. Essi intrattengono d'altronde legami commerciali e alleanze militari: Roma soccorre gli Edui nel secolo a.C. debellando l'esercito arverno e risponde nuovamente al loro appello in occasione della migrazione degli Elvezi in Gallia centrale, l'evento scatenante della conquista romana della Gallia.\nOltre alla forte alleanza con Roma, gli edui facevano anche parte di una confederazione di tribu celtiche:\nGrazie a queste alleanze, l'influenza degli Edui si poteva dispiegare su una buona parte del territorio gallico.\nInfine, non deve essere trascurato l'aspetto demografico, visto che gli archeologi stimano la popolazione del Beuvray tra i 5000 e i 10000 abitanti, nel periodo di pieno sviluppo.\nCommercio.\nNella sua \"Histoire de la Gaule\", lo storico Camille Jullian dedica qualche riga agli Edui: \u00abBibracte, sicuramente, fu il punto di partenza e il pi\u00f9 sicuro garante della loro potenza. Intorno a Bibracte passavano delle vie di comunicazione troppo importanti, che univano i tre grandi bacini della Francia.\u00bb\nIn questo modo, i prodotti romani che risalivano la valle del Rodano (le vie fluviali erano all'epoca le pi\u00f9 agevoli e rapide) per imboccare la Sa\u00f4ne, la Loira o l'Allier, passavano in territorio eduo prima di ricongiungersi al bacino della Loira e della Senna. Gli Edui si trovavano nel bel mezzo in un importante crocevia commerciale tra Roma e il mondo celtico, tanto pi\u00f9 che il Beuvray domina a ovest la valle della Loira e ad est la valle della Saona. In questo modo, gli Edui avevano consentito la diffusione dei prodotti romani attraverso la Gallia fin dal secolo a.C., permettendo ai loro alleati della confederazione di trarre profitto dal commercio con Roma e sicuramente con le colonie greche come la citt\u00e0 focea di Massalia. Questo commercio \u00e8 attestato dalle grandi quantit\u00e0 di anfore e di ceramiche provenienti dall'Italia, ritrovate nelle discariche e sotto il pavimento delle abitazioni.\nInoltre, gli Edui avevano installato un sistema di dogane che imponeva un dazio ai prodotti che transitavano sul loro territorio, per accrescere la ricchezza come sembrano testimoniare i testi di Cesare:\nD'altronde, Edui e Sequani, si fronteggiavno per il controllo dell'Arar (l'attuale Saona) visto che il controllo del fiume permetteva di tassare l'insieme dei prodotti romani e celtici che passavano nel crocevia per le vie fluviali.\nPolitica.\nIl sistema politico degli Edui \u00e8 stato ricostruito essenzialmente grazie alle indicazioni disseminate nei \"Commentarii\" di Cesare. A capo dello comunit\u00e0 edua sedeva un senato cui prendeva parte un solo membro di ciascuna famiglia aristocratica edua. Quello che oggi chiamiamo \"potere esecutivo\" era in mano di una figura chiamata vergobreto, una forma di magistratura suprema, che esercitava le sue funzioni per un anno. Durante questo periodo gli era per\u00f2 interdetto di oltrepassare le frontiere del territorio, cosa che gli impediva di guidare l'esercito all'esterno dei limiti territoriali. Questa misura, insieme a quella che autorizzava un solo seggio senatoriale per famiglia aristocratica, mirava sicuramente ad impedire la concentrazione di potere nelle mani di un solo individuo o di una famiglia. Il vergobreto era eletto pubblicamente da un consiglio composto da druidi. Presso gli Edui, sembra che il vergobret esercitasse anche un ruolo giudiziario visto che Cesare riporta che egli aveva \u00abdiritto di vita o di morte sui suoi concittadini\u00bb. Infine, si pensa che il vergobret fosse responsabile dell'amministrazione del territorio. Cesare precisa che sono i druidi ad esserne investiti. Riferendosi alla loro dottrina: \nNessuna indagine archeologica \u00e8 riuscita finora a restituire uno di tali atti, i cui supporti, in legno ricoperto di cera, erano estremamente deperibili.\nSi sa pure che i druidi erano investiti di alte funzioni: un esempio ci \u00e8 fornito dal druido Diviziaco, fratello di Dumnorige, che si rec\u00f2 a Roma per perorare, davanti al senato romano, la causa degli Edui quando essi erano minacciati dall'invasione germanica guidata da Ariovisto, su istigazione dei Sequani. Nel 57 a.C., dopo la morte di suo fratello, Diviziaco diresse anche la cavalleria edua contro i Bellovaci, durante la guerra di Gallia, lasciando quindi supporre che i druidi potessero assumere alte cariche militari.\nRicerca archeologica sul Mont Beuvray.\nDal 1865 al 1895, Gabriel Bulliot, identific\u00f2 dapprima Bibracte (1867), e vi inizi\u00f2 degli scavi (specialmente il quartiere degli artigiani nelle vicinanze della \"Porte du Rebout\"), grazie ai fondi stanziati da Napoleone III. In effetti, appassionato di storia, l'imperatore diede avvio a vaste campagne di scavo per identificare i siti delle guerre galliche allo scopo di redigere la sua \"Histoire de Jules C\u00e9sar\", pubblicata a Parigi, in tre volumi, tra il 1865 e il 1866. Il modesto \u00abH\u00f4tel des Gaules\u00bb, che ospit\u00f2 i ricercatori, \u00e8 stato ricostruito in seguito. Joseph D\u00e9chelette, nipote di Bulliot, riprende i lavori dal 1895 al 1907. Ucciso durante il primo conflitto mondiale. Gli scavi cadono nell'oblio. Nel 1984, gli scavi riprenderanno sotto la spinta di Fran\u00e7ois Mitterrand che proclamer\u00e0 Bibracte sito d'interesse nazionale nel 1985.. Questo termine, inventato per l'occasione, permetter\u00e0 al sito di essere sovvenzionato. Il marchio d'\"interesse nazionale\" proprio per designare delle esposizioni museali o dei siti destinatari di un programma di diffusione e apertura al pubblico sotto l'egida del ministero francese della Cultura. \u00c8 ancora lui a dare impulso a un progetto di ricerca archeologica di portata europea, creando, nel 1989, il \"Centre arch\u00e9ologique europ\u00e9en du Mont Beuvray\" che raggruppa il sito, il museo e il centro di ricerca di Glux-en-Glenne. Viene inaugurato nel 1995. Con decreto del 21 marzo 1995, il ministro della Cultura, su parere del \"Conseil national de la recherche arch\u00e9ologique\", conferma l'appartenenza alla lista dei siti archeologici di interesse nazionale, l'oppidum de Bibracte (Mont-Beuvray, Saint-L\u00e9ger-sous-Beuvray; Saona e Loira; Glux-en-Glenne; Ni\u00e8vre). Gli scavi sono attualmente condotti da Vincent Guichard e messi in opera da varie \"\u00e9quipe\" francesi e straniere; gli scavi si concentrano soprattutto sul quartiere gallico del \"Rebout\", sul vasto insieme gallo-romano del \"Pascolo del Convento\" e sull'abitazione romana del \"Parco dei Cavalli\".\nIn questo modo, specialisti, ricercatori, professori e studenti di tutta Europa si affiancano ogni estate sul sito per esplorarne le diverse parti. Vi si trovano tra le altre:\nCiascuna universit\u00e0 effettua le sue ricerche attraverso progetti triennali, attualmente rivolti alla comprensione del modo di funzionamento di una citt\u00e0 celtica del periodo di la T\u00e8ne. Il metodo di indagine si compone di un lavoro sul campo di qualche settimana, seguito da uno studio dettagliato degli scavi e dei ritrovamenti che saranno in seguito conservati presso il locale centro di ricerca.\nLa prospezione archeologica al Mont Beuvray.\nLa tecnica di prospezione utilizzata da Bulliot era rudimentale. Consisteva nell'osservare le asperit\u00e0 del terreno dal momento che il monte non ha praticamente subito alcuna evoluzione dall'epoca. Questo gli permetteva di rilevare una pianta delle mura quasi senza effettuare alcuno scavo. Impieg\u00f2 questa tecnica alla scala del sito con l'aiuto di topografi dell'esercito che realizzarono una serie di rilievi topografici del terreno. Di questi, solo quello del quartiere del Porrey si \u00e8 conservato fino a i nostri giorni.\n\u00c8 la medesima tecnica che \u00e8 stata utilizzata, in questi ultimi anni, nello stesso quartiere del Porrey, ma con l'ausilio di apparecchiature pi\u00f9 precise, come i teodoliti e il sistema GPS. Infatti, la prospezione aerea o elettromagnetica \u00e8 resa impossibile dalla natura stessa del sottosuolo e dalla vegetazione che ha rimboschito il monte da quando si sono fermati la pastorizia e gli scavi di D\u00e9chelette. Una tecnica onerosa, ma pi\u00f9 rapida, \u00e8 in corso di sperimentazione dal 2007; si tratta della metodologia dello scanner laser aerotrasportato, il cosiddetto Lidar, che permette di superare l'ostacolo della vegetazione e di rilevare, in pochi minuti, quello che richiederebbe abitualmente molte settimane di lavoro a livello del terreno. Si cercher\u00e0 cos\u00ec di disegnare una mappa completa della citt\u00e0 e di archiviare la topografia dei luoghi.\nOrganizzazione dell'oppidum.\nLe ricerche condotte da Bulliot et D\u00e9chelette alla fine del secolo e all'inizio del hanno rivelato un'organizzazione del sito in quartieri, le cui costruzioni seguono, nel loro insieme, una via centrale che va dalla \"Porte du Rebout\" alle \"Grandi Porte\". Questa organizzazione si distingue da quella di altri oppida, come quello di Manching, nei quali si rinviene una trama urbana regolare; il motivo \u00e8 legato all'altimetria del terreno e al fatto che la cinta muraria circonda tre rilievi con alcune pendenze relativamente scoscese.\nGli scavi successivi al 1984 sembrano confermare a grandi linee le ipotesi di D\u00e9chelette et Bulliot aggiungendovi tuttavia alcune sfumature.\nLe fortificazioni.\nBibracte era protetta da potenti contrafforti realizzati secondo la tipologia del \"murus gallicus\" la cui storia gli scavi hanno permesso di ricostruire. La citt\u00e0 ha visto succedersi due cinte differenti e almeno cinque rifacimenti della cinta interna, rivelate, tra l'altro, dallo studio della \"Porte du Rebout\". Sorprendentemte, la cinta interna \u00e8 posteriore a quella esterna. L'insediamento ha dunque conosciuto una riduzione della superficie da 200 a 135 ettari.\nLa prima cinta (quella interna mostrata sulla mappa), scoperta da Bulliot \u00e8 un murus gallicus che delimita una superficie di 135 ettari per una lunghezza di 5\u00a0km. Si stima cos\u00ec che la costruzione del muro ha richiesto quantit\u00e0 imponenti di materiali da costruzione: pi\u00f9 di 10\u00a0000 metri steri di legno, tra i 10\u00a0000 e i 20\u00a0000 metri cubi di terra e una trentina di tonnellate di ferro.\nLa seconda cinta, sorprendentemente anteriore alla prima, attorno a una superficie di 200 ettari, \u00e8 stata oggetto di ricerche a partire dai primi sondaggi del 1992. Queste ricerche hanno rivelato che il muro aveva un'altezza dai 4 ai 5 metri senza contare il coronamento, ancora sconosciuto allo stato attuale (palizzate, torri...?); si sviluppava in profondit\u00e0 per un'identica misura, ed era preceduto da un fossato largo dai 6 ai 10 metri e profondo da 2 a 4 metri. Uno studio avanzato \u00e8 stato compiuto dal 1995 al 2002, con numerosi sondaggi realizzati sulla sua lunghezza dall'Universit\u00e0 di Vienna. I ricercatori hanno potuto constatare che si trattava di un murus gallicus che fu smantellato allo scopo di costruire il muro interno. La datazione, che rimane tuttavia incerta, risale al secolo a.C. Gli stessi scavi hanno anche portato alla luce una posterla al livello del Porrey, che \u00e8 anche l'unico esempio di posterla che si conosca attualmente in fortificazioni del tipo del murus gallicus.\nIl bastione \u00e8 circondato da una quindicina di porte tra cui la famosa \"Porte du Rebout\" con la sua larghezza di 20\u00a0m su una profondit\u00e0 di 40\u00a0m. Primo luogo ad esser scavato da Bulliot, che vi oper\u00f2 per 9 settimane, la \"Porte du Rebout\" fu anche il primo cantiere dei nuovi scavi iniziati nel 1984 e proseguiti fino al 1986 con lo studio dei fossati attigui ai baluardi.. Questi hanno rivelato l'esistenza di cinque differenti livelli di rifacimento tra cui una palizzata risalente al Neolitico, in base alla datazione al carbonio 14. Quest'ultima \u00e8 stata oggetto di una ricostruzione dal 1996 che segna ora l'ingresso nell'antico oppidum. Attualmente, le ricerche non hanno permesso di scoprire un sistema di chiusura della porta, n\u00e9 un dispositivo a sua difesa. Alcune ipotesi hanno proposto l'esistenza di una doppia porta sormontata da una torre di guardia, del tipo riscontrato nell'oppidum di Manching, ma nulla pu\u00f2 confermare attualmente una simile congettura.\nLe ricerche sulle fortificazioni, si sono ultimamente concentrate, dal 2005, su una linea di fortificazione a valle della \"Porte du Rebout\", le cui datazioni sembrano indicare una realizzazione posteriore alla porta, a costituire cos\u00ec una fortificazione avanzata, che sar\u00e0 studiata nelle prossime campagne di scavo. Parallelamente, sono stati trovati dei recinti di sepolture aristocratiche fra le due linee murarie.\nQuartiere artigianale dei quartieri \"C\u00f4me Chaudron\" e \"Champlain\".\nGli scavi, ripresi dal 2000 nei quartieri detti \"C\u00f4me Chaudron\" e \"Champlain\", presso la \"Porte du Rebout\", hanno rivelato un quartiere consacrato alla lavorazione dei metalli e all'alloggiamento degli artigiani. La lavorazione dei metalli sembrerebbe essere estremamente specializzata: vi si ritrovano infatti fabbri, bronzisti, smaltatori, i cui atelier erano gi\u00e0 stati individuati da Gabriel Bulliot, ma senza dubbio anche orafi e coniatori di moneta.\nDegli scavi sul sito del Beuvray, all'altezza dello Champlain, e sui massicci nei paraggi, cominciano a rivelare l'esistenza di miniere di estrazione di metalli come l'oro, il ferro e perfino dei minerali di stagno. Queste ricerche proseguiranno per tentare di individuare i laboratori di fusione dei metalli estratti all'esterno dell'oppidum. In effetti, vista la specializzazione dell'oppidum, sembrerebbe che i metalli vi giungessero gi\u00e0 in forma di barre, che erano quindi fuse all'esterno.\nUn altro quartiere artigiano \u00e8 stato trovato a livello di una delle cime del sito, presso la roccia della Wivre, zona che era stata poco sondata dalle ricerche di Bulliot e D\u00e9chelette. Questo quartiere sar\u00e0 l'oggetto di scavi futuri che cercheranno di determinarne il funzionamento.\nAbitazioni.\nCostruita principalmente con legno e terra, la tipica abitazione gallica faceva un uso parsimonioso della pietra, consacrata piuttosto alle fortificazioni. Ma, a causa della deperibilit\u00e0 de legno, si sa ancora poco sulle loro strutture.\nSi ritrova tuttavia qualche costruzione in pietra all'interno del quartiere detto \"Parco dei cavalli\", sicuramente delle dimore aristocratiche, e un edificio a colonne, certamente pubblico, e a livello del \"Pascolo del Convento\".\nSi pensa che questi furono introdotti poco dopo la conquista romana della Gallia.\nParco dei cavalli.\nAl centro del Mont-Beuvray, il pianoro detto \"Parc aux chevaux\" ospita diverse case in pietra alla romana che furono scavate dal secolo. Vi si trova, in particolare, l'abitazione PC1 (chiamato cos\u00ec da Jacques Gabriel Bulliot) che \u00e8 una vera miniera per i ricercatori. Infatti, essa si \u00e8 evoluta da una costruzione in legno (d'ispirazione romana), a una vera e propria \"domus\" con un atrio a impluvium, dei portici e perfino delle terme riscaldate tramite ipocausto, oltre che di una fogna. Nella sua fase finale, l'abitazione misurava 55\u00a0m \u00d7 67\u00a0m, sviluppandosi su una superficie di circa \u00a0m\u00b2, ossia circa quattro volte la grandezza di una tipica abitazione di Pompei. Si stima che vi fossero all'incirca una quindicina di abitazioni in questa zona, come, ad esempio, la PC2, di taglia pi\u00f9 piccola, che sta di fronte alla PC1 dall'altro lato della via centrale. Si sono ritrovati inoltre anche degli abitati del tipo \"villa rustica\" (le abitazioni rurali italiche) come la PC33.. Tuttavia, non si sa ancora se si trattava di un quartiere residenziale riservato unicamente a un'\u00e9lite, dal momento che gli scavi hanno rivelato anche la presenza di fucine nei pressi delle abitazioni.\nLa vasca monumentale e il circondario.\nAl centro della strada principale, all'altezza del \"pascolo del Convento\", si erge questo bacino monumentale in granito rosa la cui orientazione trasversale corrisponde al levarsi del Sole durante il solstizio d'inverno e al suo tramonto durante il solstizio d'estate. L'evacuazione delle acque avveniva per l'imboccatura a nord, a cascata, proseguendo poi per una canalizzazione. L'approvvigionamento dell'acqua non \u00e8 stato comunque ancora scoperto:\nIl principio geometrico per la realizzazione della forma \u00e8 conosciuto: si tratta dell'intersezione di due cerchi con gli esatti rapporti di lunghezza di un triangolo di Pitagora congiungente il centro del cerchio, il centro del bacino e un'estremit\u00e0 di questo.\nTuttavia, il suo uso non \u00e8 ancora compreso: luogo sacro di fondazione della citt\u00e0? Culto delle acque? Inoltre, secondo alcuni specialisti, questo modo di tagliare il granito \u00e8 inusuale e si basa su principi di taglio del calcare utilizzati in ambiente mediterraneo. Gli Edui, senza dubbio, hanno fatto ricorso a degli stranieri per realizzare l'opera.\nTutto ci\u00f2 concorda nell'indicare questo bacino come un monumento fuori dal comune nell'architettura celtica. \nNelle vicinanze si trovano numerosi magazzini ipogei e degli edifici, certamente pubblici, per lo stoccaggio di grandi quantit\u00e0 di cereali e di vini importati da paesi meridionali. Una di queste cantine in legno \u00e8 stata recentemente ricostruita. \u00c8 sicuramente in costruzioni come queste che gli Edui ammassavano i loro raccolti e le loro importazioni.\nLuoghi di culto.\nL'oppidum di Bibracte conta una decina di sorgenti e cinque fontane cittadine databili dall'epoca gallica a quella gallo-romana. La fontana Saint-Pierre era un luogo di culto e pellegrinaggio nel quale sono stati ritrovati pezzi monetali ed ex voto.\nAlla sommit\u00e0 del monte, \u00e8 stato portato alla luce uno spazio cultuale celtico di un ettaro, il \"nemeton\", circondato da una palizzata e da fossati concentrici..\nSotto l'attuale cappella del secolo, gli scavi del 1988 hanno scoperto, dal canto loro, un tempio gallo-romano.\nInoltre, l'abbandono della citt\u00e0 prima dell'inizio dell'era cristiana non ha impedito il protrarsi per un lungo tempo di una tradizione di pellegrinaggi in questi stessi luoghi.\nNecropoli \"de la Croix du Rebout\".\nSituata sotto l'attuale parcheggio del museo, la necropoli \u00e8 stata oggetto di scavi di salvataggio all'epoca in cui fu costruita la struttura museale e deviata la strada dipartimentale. Sotto una superficie di 1,5 ettari, si sono ritrovati 70 recinti funerari con provvisti di un'entrata a oriente, costituiti da tombe a incinerazione. Il luogo in cui veniva effettuata la cremazione dei corpi \u00e8 stato ritrovato pi\u00f9 a sud.\nAltre urne funerarie sono state scoperte pi\u00f9 in basso della \"Porte du Rebout\", sicuramente i resti di una famiglia aristocratica della citt\u00e0.\nAltre necropoli dovevano trovarsi lungo le vie di accesso al luogo, come era d'uso all'epoca, ma non sono ancora state scavate.\nUna finestra aperta sul mondo celtico.\nIl museo della civilt\u00e0 celtica.\nIl sito archeologico ospita il \"Museo della civilt\u00e0 celtica\", realizzato da Pierre-Louis Faloci e aperto al pubblico nel 1996. Pierre-Louis Faloci \u00e8 inoltre l'architetto che ha realizzato il centro europeo di ricerca archeologica di Bibracte, inaugurato nel 1994. La stessa costruzione architettonica corrisponde agli stadi di evoluzione delle varie epoche dell'umanit\u00e0: base in pietra intagliata, muro levigato di pradesh e tetto metallico. Quanto alle facciate, esse sono dei grandi spazi vetrati, una dei quali coperto dal muro di pradesh (lato valle) mentre quello che guarda verso il sito archeologico lascia libero spazio allo sguardo dei visitatori.\nIl museo possiede poche collezioni proprie mentre numerosi oggetti esposti sono in prestito da altri musei: vi si \u00e8 potuto cos\u00ec ammirare, in alcuni anni, il calendario di Coligny e il Calderone di Gundestrup.\nEsposizioni permanenti.\nI 2\u00a0000\u00a0m\u00b2 di esposizione del museo sono strutturati su due piani. Il primo piano (e il primo anche nella visita) ripercorre la storia della scoperta del sito e colloca Bibracte nel contesto globale della cultura celtica europea. Vi sono trattati la maggior parte dei soggetti: guerra, epoca degli oppida, commercio con il Mediterraneo, agricoltura.\nIl pianterreno, costituito dal diverse alcove, ripercorre a sua volta la vita degli Edui a Bibracte. Oggetti della vita quotidiana, gioielli, urne funerarie, botteghe e laboratori artigiani vi sono ricostruiti ed esposti.\nEsposizioni temporanee.\nIl museo ospita anche delle esposizioni estive incentrate su specifici soggetti del mondo celtico:\nCentro di ricerca di Glux-en-Glenne.\nSituato a quattro chilometri dal Beuvray, nel comune di Glux-en-Glenne (Ni\u00e8vre), vi si trova una delle pi\u00f9 importanti biblioteche sul mondo celtico, regolarmente rifornita da ricercatori europei che vi portano copie delle loro pubblicazioni. \nVi si trova anche un deposito archeologico, l'amministrazione del parco archeologico, vari locali tecnici, una sala per seminari e, nel paese, un refettorio e diversi alloggi.\nControversia sulla collocazione geografica di Bibracte.\nMalgrado l'unanimit\u00e0 dell'ambiente scientifico europeo nel collocare Bibracte sul Beuvray, bisogna dar conto delle controversie di alcuni storici amatoriali, i quali ritengono che il monte non abbia mai ospitato la capitale degli Edui.\nLa vera Bibracte, secondo loro, sarebbe da ricercare sul Mont-Saint-Vincent nella Saona e Loira. Essi cercano di motivarlo, tra l'altro, con l'assenza di pezzi edui tra le monete ritrovate negli scavi e le pitture vascolari che corrispondono a motivi animali ed astratti di altri popoli celtici. Infine, la collocazione del Beuvray, a 800\u00a0m d'altitudine, con un rilievo abbastanza scosceso, offrirebbe condizioni troppo sfavorevoli per installarvi una capitale.\nTuttavia, le sempre pi\u00f9 scientifiche tecniche di scavo e di investigazione archeologica messe in atto dai ricercatori europei, confortano la localizzazione di Bibracte comunemente accettata in ambito scientifico.\nBibliografia.\n\"Bibracte, capitale des \u00c9duens\", L'Arch\u00e9ologue-Arch\u00e9ologie nouvelle, 4, mars 1994, pp.\u00a036\u201345 e 6, giugno 1994, pp.\u00a062\u201372"}
{"id": "1419069", "revid": "125676730", "url": "https://it.wikipedia.org/wiki?curid=1419069", "title": "Solo (gioco)", "text": "Solo \u00e8 un gioco di carte non collezionabili, edito dalla Dal Negro.\nLe carte.\nSolo \u00e8 una moderna versione grafica dell'antico gioco Dernier (che si gioca con le comuni carte francesi da scala 40), da cui \u00e8 stato ispirato anche il gioco di carte \"UNO\" della Mattel. Il mazzo \u00e8 composto dallo stesso tipo di carte pi\u00f9 qualcuna originale del gioco: vi \u00e8 una serie di carte con numeri da 1 a 9 di quattro colori diversi (blu, giallo, rosso, verde), delle carte speciali (es: \"pesca 2\", \"salta il turno\", \"scambio carte\" o \"cambia giro\") ed altre tre carte che non hanno colore ovvero che si possono giocare su qualsiasi colore (\"pi\u00f9 quattro carte\", \"cambia colore\", \"giro carte\"). Le carte che \"Solo\" aggiunge sono quelle \"scambio carte\" che permettono di scambiare le carte con quelle di un avversario, e \"giro carte\" che fa slittare tutti i set di carte da un giocatore ad un altro.\nLe regole.\nLe regole base sono:\nCalcolo del punteggio.\nQuando un giocatore raggiunge 300 punti, ha perso."}
{"id": "1419072", "revid": "547992", "url": "https://it.wikipedia.org/wiki?curid=1419072", "title": "Barbara Magnolfi", "text": "Biografia.\nFin da bambina studia danza e recitazione. Ancora giovanissima, viene notata dal regista Antonio Pietrangeli, che le offre un ruolo nel suo film \"Come, quando, perch\u00e9\" (1969). In questo periodo alterna il lavoro di attrice a quello di modella, facendosi notare per la sua avvenenza fisica ed il corpo perfetto.\nConsiderata negli anni settanta una delle attrici italiane pi\u00f9 promettenti, \u00e8 tra gli interpreti di \"Morte sospetta di una minorenne\" (1975) di Sergio Martino e \"Disposta a tutto\" (1977) di Giorgio Stegani, in cui evidenzia tutte le sue doti di attrice drammatica.\nNel 1977 interpreta il ruolo di Olga nel celeberrimo \"Suspiria\", di Dario Argento. Negli anni ottanta lavora sia per il cinema che per la televisione, interpretando tra l'altro il ruolo di Rita nel cannibal movie \"Inferno in diretta\" (1985) di Ruggero Deodato. Attualmente la Magnolfi vive e lavora a Los Angeles, dove all'attivit\u00e0 di attrice ha recentemente aggiunto anche quella di produttrice.\nVita privata.\nIl 26 ottobre 1977 si \u00e8 sposata con l'attore francese Marc Porel, con il quale ha recitato in tre film, \"Difficile morire\" (1977), \"Milano... difendersi o morire\" (1978), \"La sorella di Ursula\" (1978). Dopo la prematura morte di Porel, deceduto il 15 agosto 1983, la Magnolfi si \u00e8 dedicata a sensibilizzare la pubblica opinione sui pericoli delle droghe, partecipando a varie campagne \"No to Drugs\". Si \u00e8 poi risposata nel 1985 e ha divorziato nel 1990; da questo secondo matrimonio ha avuto due figli."}
{"id": "1419076", "revid": "1005847", "url": "https://it.wikipedia.org/wiki?curid=1419076", "title": "Paolo Barile", "text": "Biografia.\nTra i pi\u00f9 autorevoli studiosi del diritto costituzionale, ha svolto un'intensa attivit\u00e0 scientifico-didattica, coniugandola con l'esercizio della professione di avvocato ed un intenso impegno civile, fin dagli anni della Resistenza, nella quale milit\u00f2 quale giovane partigiano. Nel 1946 scrisse \"Orientamenti per la Costituente\".\nSuo autorevole maestro fu Piero Calamandrei. Per un periodo pi\u00f9 che trentennale ha ricoperto l'incarico di docente universitario presso la facolt\u00e0 giuridica fiorentina, dove la sua scuola \"si \u00e8 distinta per la presenza vivace e costruttiva nel dibattito costituzionale italiano a partire dalla fine degli anni '60\".\nFu tra i primi ad avviare l'esplorazione scientifica sullo specifico tema dei rapporti tra democrazia e \"mass media\".\nFu nominato ministro dei Rapporti con il Parlamento nel Governo Ciampi, il 4 maggio 1993."}
{"id": "1419077", "revid": "11973368", "url": "https://it.wikipedia.org/wiki?curid=1419077", "title": "Vantaggio meccanico", "text": ""}
{"id": "1419078", "revid": "183483", "url": "https://it.wikipedia.org/wiki?curid=1419078", "title": "Nave da crociera", "text": "La nave da crociera \u00e8 una motonave di medie-grosse dimensioni, utilizzata per la crociera, viaggio a fini turistici e ricreativi con una durata variabile da una a quattro settimane, durante le quali i clienti vengono intrattenuti a bordo con le varie strutture presenti, soprattutto di tipo ricreativo e sportivo. Traggono origine dai transatlantici, grandi navi passeggeri inizialmente utilizzati per i collegamenti passeggeri tra l'Europa e il continente americano.\nStoria.\nLa prima nave da crociera al mondo fu la \"Francesco I\", battente bandiera del Regno delle Due Sicilie, costruita nei cantieri navali di Castellammare di Stabia nel 1831. Il piroscafo aveva una velocit\u00e0 eccezionale rispetto alle navi dell'epoca grazie a motori da 120 cavalli rispetto agli 80 dei francesi e ai 25 degli italiani; la prima crociera al mondo salp\u00f2 da Napoli i primi di giugno del 1833, preceduta da una campagna pubblicitaria simile a quelle attuali. Sulla nave si imbarcarono nobili, autorit\u00e0, principi reali provenienti da tutta Europa. In poco pi\u00f9 di tre mesi la nave pass\u00f2 per Taormina, Catania, Siracusa, Malta, Corf\u00f9, Patrasso, Delfo, Zante, Atene, Smirne, e Costantinopoli, allietando i passeggeri con escursioni e visite guidate, balli, tavolini da gioco sul ponte e feste a bordo. Tuttavia questo viaggio fu un evento isolato e non aperto al pubblico.\nLe prime crociere commerciali furono organizzate dalla HAPAG di Albert Ballin che nel 1891 inizi\u00f2 un servizio periodico e regolare di viaggi in nave esplicitamente ricreativi. La prima unit\u00e0 di questo genere a superare le 100.000 tonnellate di stazza lorda \u00e8 stata la \"Carnival Destiny\" (101353 tsl), costruita in Italia negli stabilimenti Fincantieri di Monfalcone e immessa in servizio nel 1994. Attualmente (), la nave da crociera pi\u00f9 grande al mondo \u00e8 la \"Symphony of the Seas\", seguita dalle proprie gemelle \"Harmony of the Seas\", \"Allure of the Seas\" e la \"Oasis of the Seas\", lunghe solo 3 metri in meno, della compagnia norvegese/statunitense Royal Caribbean International. Anche le precedenti detentrici del record, vale a dire la \"Freedom of the Seas\" e la \"Voyager of the Seas\", appartenevano a tale compagnia, che \u00e8 la seconda al mondo dopo la Carnival Cruise Lines.\nDescrizione.\nCompagnie di navigazione.\nIn Italia la prima compagnia di navigazione a occuparsi di crociere fu la Costa Crociere negli anni '50, quando inizi\u00f2 il declino dei viaggi transatlantici in seguito all'introduzione degli aerei Jet. In seguito vi fu la Flotta Lauro, che fu acquisita dalla MSC Crociere. In Italia il mercato \u00e8 sostanzialmente diviso tra la Costa Crociere, acquisita dalla pi\u00f9 grande compagnia del mondo nel settore, la Carnival Corporation &amp; Plc e la MSC Crociere con sede nel quartiere di 'Champel' a Ginevra, in Svizzera."}
{"id": "1419082", "revid": "1543377", "url": "https://it.wikipedia.org/wiki?curid=1419082", "title": "Giornata mondiale del risparmio", "text": "La giornata mondiale del risparmio \u00e8 legata al nome di un importante economista italiano, Maffeo Pantaleoni, che ne ispir\u00f2 la proclamazione in un discorso tenuto a Milano nel 1924, in un congresso dell'Istituto Internazionale del Risparmio. L'appuntamento italiano si svolge ogni anno il 31 ottobre a Roma.\nIl tema della 95\u00aa edizione dell'evento \u00e8 stato \u201cRisparmio \u00e8 sostenibilit\u00e0. Scelte di oggi per immaginare il domani\u201d., svoltasi nel 2019."}
{"id": "1419092", "revid": "267975", "url": "https://it.wikipedia.org/wiki?curid=1419092", "title": "Vescovato di Worms", "text": ""}
{"id": "1419093", "revid": "729019", "url": "https://it.wikipedia.org/wiki?curid=1419093", "title": "Aeroporto di Severoural'sk", "text": "L'Aeroporto di Severoural'sk (in russo: \u0410\u044d\u0440\u043e\u043f\u043e\u0440\u0442 \u0421\u0435\u0432\u0435\u0440\u043e\u0443\u0440\u0430\u043b\u044c\u0441\u043a) o Aeroporto di \u010ceremuchovo (codice ICAO: USSE) \u00e8 un aeroporto nazionale regionale della Russia.\nPosizione geografica.\nL'Aeroporto di Severoural'sk \u00e8 situato a 6 chilometri a sud-est della citt\u00e0 di Severoural'sk di 33\u00a0000 abitanti (2006), nell'Oblast' di Sverdlovsk a 512\u00a0km a nord di Ekaterinburg.\nStrategia.\nL'Aeroporto di Severoural'sk serve solo le compagnie aeree russi ed i voli charter e si trova a 184 metri sul livello del mare. L'aeroporto di Severoural'sk serve anche le vicine cittadine di Serov e Krasnotur'insk.\nDati tecnici.\nL'Aeroporto di Severoural'sk \u00e8 dotato attualmente di una pista attiva. La lunghezza della pista attiva \u00e8 di 1,438 m x 35 m.L'aeroporto \u00e8 equipaggiato per la manutenzione, l'atterraggio/decollo degli aerei: Antonov An-2, Antonov An-24, Antonov An-26, Antonov An-28, Yakovlev Yak-40, Yakovlev Yak-42."}
{"id": "1419094", "revid": "767487", "url": "https://it.wikipedia.org/wiki?curid=1419094", "title": "Mare Fecunditatis", "text": "Il mare Fecunditatis (dal latino \"mare della fertilit\u00e0\" o \"fecondit\u00e0\") \u00e8 un mare lunare di 909 km di diametro sul lato visibile della Luna.\nIl bacino Fecunditatis si form\u00f2 nel Pre-Nettariano. Il materiale nelle vicinanze del mare \u00e8 del periodo Nettariano, mentre il materiale all'interno del mare \u00e8 del periodo Imbriano superiore ed \u00e8 relativamente sottile se paragonato allo spessore del mare Crisium o del mare Tranquillitatis.\nIl bacino Fecunditatis si sovrappone ai bacini del Nectaris, Tranquillitatis, e Crisium.\nLungo l'area di incontro tra il Fecunditatis e Nectaris, che si trova lungo il bordo occidentale di Fecunditatis, si trovano graben arcuati.\nSul lato orientale di Fecunditatis si trova il cratere Langrenus. \nLungo lo stesso lato si trova il Sinus Successus, nelle cui vicinanze allunarono le sonde sovietiche Luna 18 e Luna 20.\nVicino al centro del mare, spostati verso ovest, si trovano gli interessanti crateri Messier A e B.\nNella porzione occidentale del mare, a sud-est del cospicuo cratere Colombo, si trova il cratere da impatto Cook, intitolato all'esploratore, cartografo e navigatore britannico James Cook."}
{"id": "1419095", "revid": "11973606", "url": "https://it.wikipedia.org/wiki?curid=1419095", "title": "Vandalismi", "text": ""}
{"id": "1419104", "revid": "132266", "url": "https://it.wikipedia.org/wiki?curid=1419104", "title": "Carnival Radiance", "text": "Carnival Radiance (precedentemente Carnival Victory) \u00e8 una nave da crociera della Carnival Cruise Lines facente parte della \u201cex-Destiny\u201d class. Nel 2020 \u00e8 entrata presso il cantiere Navantia di Cadice, in Spagna, per un progetto di ammodernamento del costo di 200 milioni di dollari USA per renderla di nuovo identica alle sue ex-gemelle dell\u2019attuale classe Sunshine uscendo dal bacino di Puerto Real il 2 ottobre 2021 col nuovo nome \"Carnival Radiance\", salpando infine per Freeport il 16 ottobre successivo.\nCostruzione.\nCostruita come \"Carnival Victory\" dalla Fincantieri presso il suo cantiere navale a Monfalcone, nel Friuli-Venezia Giulia.\n\u00c8 stata varata il 31 dicembre 1998, \u00e8 stata successivamente battezzata da Mary Frank, la moglie di Howard Frank, l'allora vicepresidente di Carnival Cruise Lines. Al momento del varo, era una delle pi\u00f9 grandi navi da crociera dell'epoca.\nPorto di armamento.\nMiami, Florida, USA."}
{"id": "1419110", "revid": "46291", "url": "https://it.wikipedia.org/wiki?curid=1419110", "title": "Rauvolfia", "text": "Rauvolfia \u00e8 un genere di piante sempreverdi della famiglia delle Apocynaceae, diffuso prevalentemente nei paesi della zona tropicale e subtropicale.\nDistribuzione.\nIl genere \u00e8 diffuso nella zona tropicale di America, Africa e Asia e Oceania.\nTassonomia.\nComprende le seguenti specie:\nUsi.\n\"Rauvolfia serpentina\" era anticamente usata per curare l'avvelenamento da morso di serpente e le punture degli scorpioni, \u00e8 compresa nella medicina greco-araba e nei testi antichi indiani sempre come antidoto. Contiene diverse sostanze bioattive, come ajmalina, deserpidina, rescinnamina, serpentinina, yohimbina, raubasina e reserpina: quest'ultimo alcaloide \u00e8 stato ampiamente usato come farmaco antipertensivo, ma oggi \u00e8 stato sostituito da altri farmaci per gli effetti indesiderati sul SNC (parkinsonismo iatrogeno, forte depressione) dovuti al depauperamento delle scorte di serotonina e dopamina. Per questi motivi, la reserpina \u00e8 utilizzata solo in laboratorio.\nAltre piante di questo genere sono usate sia nella medicina occidentale sia nell'Ayurveda, nell'Unani, e nella medicina popolare. Gli alcaloidi contenuti riducono la pressione arteriosa, deprimono l'attivit\u00e0 del sistema nervoso centrale, ed hanno azione ipnotica.\nDonne gravide o presunte tali non dovrebbero ingerire preparati di \"Rauvolfia\", che possono essere dannosi anche in soggetti con malattie croniche (ulcere gastroduodenali, reflusso esofageo, colite ulcerosa, colite spastica, diverticolosi...)."}
{"id": "1419113", "revid": "921573", "url": "https://it.wikipedia.org/wiki?curid=1419113", "title": "Tessa Thompson", "text": "Il suo primo ruolo di attrice \u00e8 stato nel film \"Mississippi Damned\" (2009). Ha ottenuto ulteriori riconoscimenti per i suoi ruoli da protagonista come Nyla Adrose nel film drammatico \"For Colored Girls\" (2010), attivista per i diritti civili Diane Nash nel film drammatico storico \"Selma - La strada per la libert\u00e0\" (2014), Bianca Taylor nel film drammatico sportivo \"Creed - Nato per combattere\" (2015) e il suo sequel \"Creed II\" (2018), Valchiria nei film del MCU ' (2017), ' (2019) e \"Thor: Love and Thunder\" (2022), Josie Radek nel film horror di fantascienza \"Annientamento\" (2018), Detroit nel film commedia \"Sorry to Bother You\" (2018), l'Agente M nel film commedia fantascientifica \"\" (2019) e Irene Redfield nel film drammatico\n\"Due donne - Passing\" (2021), che le frutta una candidatura al BAFTA alla migliore attrice protagonista.\nIn televisione, Thompson ha interpretato il ruolo di Jackie Cook nel mistery-drama \"Veronica Mars\" (2005-2006), Sara Freeman nel dramma \"Copper\" (2012-2013), e Charlotte Hale nel HBO fantascienza thriller \"Westworld - Dove tutto \u00e8 concesso\" (2016-presente).\nBiografia.\nTessa Lynn Thompson \u00e8 nata il 3 ottobre 1983 a Los Angeles, in California. \u00c8 stata cresciuta tra Los Angeles e Brooklyn, New York. Suo padre, il cantautore Marc Anthony Thompson, del collettivo musicale Chocolate Genius, \u00e8 di discendenza afro-panamense, mentre sua madre \u00e8 di origine europea e messicana. Ha frequentato la scuola di Santa Monica dove ha interpretato Hermia in una produzione studentesca di \"A Midsummer Night's Dream\". Ha poi frequentato il Santa Monica College, dove ha studiato antropologia culturale. Mentre era al Santa Monica College, ha anche frequentato delle lezioni di Lisa Volpe della Los Angeles Women Shakespeare Company.\nCarriera.\nTeatro.\nNel 2002, Thompson ha fatto il suo debutto sul palcoscenico professionistico di uno dei tre attori che interpretano il ruolo di Ariel nella produzione di \"La Tempesta\". Nel 2003, \u00e8 apparsa come Giulietta in \"Romeo and Juliet: Antebellum New Orleans, 1836\" al The Theatre Boston Court, Pasadena, in California, che le ha valso una nomination al NAACP Theatre Award.\nNel 2016, Thompson \u00e8 apparsa nella serie off-Broadway di Lydia R. Diamond nel ruolo di \"Smart People\" al Second Stage Theatre, al fianco di Mahershala Ali, Joshua Jackson e Anne Son.\nTelevisione.\nThompson ha fatto la sua prima apparizione televisiva in un episodio del 2005 della serie CBS \"Cold Case - Delitti irrisolti\" nel ruolo di una lesbica bootlegging degli anni '30. Nello stesso anno, \u00e8 diventata famosa quando ha interpretato il ruolo di Jackie Cook nella serie drammatica the CW \"Veronica Mars\", interpretando il personaggio per tutta la seconda stagione. Nel 2006, \u00e8 apparsa nel dramma medico della ABC \"Grey's Anatomy.\" Nel 2007, ha fatto parte del cast del film drammatico della the CW \"Hidden Palms\", interpretando Nikki Barnes. Ha lavorato in ruoli di guest star in \"Life\" e \"Private Practice\" ed \u00e8 apparsa nella quarta stagione di \"Heroes.\"\nNel 2010, ha avuto un ruolo da ospite come moglie di un detective a \"Detroit 1-8-7\". Nel 2012, Thompson ha avuto un ruolo da ospite come figlia di Gavin Doran, Sasha, in \"666 Park Avenue\". Nel 2013, ha recitato nella BBC della prima serie originale \"Copper\". Nel 2016, ha iniziato un ruolo da protagonista nella serie drammatica di fantascienza HBO \"Westworld - Dove tutto \u00e8 concesso\" come consigliere di amministrazione Charlotte Hale.\nFilm.\nIl primo lungometraggio di Thompson \u00e8 stato nel remake del 2006 del film horror \"Chiamata da uno sconosciuto\" nel ruolo di Scarlett. Thompson \u00e8 stata poi visto al fianco di Mary Elizabeth Winstead nel film di danza \"Make it Happen\" nel 2008. Nel 2010, Thompson \u00e8 apparsa nell'adattamento teatrale di Tyler Perry \"For Colored Girls.\" Nel 2014, ha recitato nel ruolo di Samantha White nella commedia vincitrice del Sundance di Justin Simien, \"Dear White People\". Quello stesso anno, Thompson ha interpretato un attivista per i diritti civili Diane Nash in \"Selma - La strada per la libert\u00e0\". Nel 2015, \u00e8 apparsa nel sequel di \"Rocky,\" \"Creed - Nato per combattere\", e nel cortometraggio di Nate Ruess, \"The Grand Romantic\".\nNell'aprile 2016, Thompson \u00e8 stata scelta come Valchiria nel film Marvel, ', che \u00e8 stato rilasciato il 3 novembre 2017. \u00c8 poi apparsa nel film horror di fantascienza \"Annientamento\", che \u00e8 stato rilasciato il 23 febbraio 2018. Nel giugno 2017, Thompson \u00e8 stata scelta per la commedia di fantascienza \"Sorry to Bother You\", che \u00e8 stato rilasciato il 6 luglio 2018. Ha ripreso il ruolo di Bianca Taylor in \"Creed II\", che \u00e8 stato rilasciato il 21 novembre 2018. Ottiene un ruolo da protagonista nel film di spin-off \"Men in Black\", '. Il film, che la riunisce con il co-protagonista di \"\", Chris Hemsworth, \u00e8 uscito nelle sale il 14 giugno 2019.\nMusica.\nThompson \u00e8 anche una cantautrice. In passato \u00e8 stata membro della band indie electro soul di Los Angeles Caught a Ghost, e ha contribuito alle colonne sonore di \"Creed - Nato per combattere\" e \"Creed II,\" per le quali ha co-sceneggiato e ha eseguito diverse canzoni con il produttore Moses Sumney.\nVita privata.\nThompson ha affrontato la sua sessualit\u00e0 in un'intervista pubblicata nel giugno 2018, dichiarando: \"Nella mia famiglia puoi essere tutto ci\u00f2 che vuoi essere. Sono attratta dagli uomini e anche dalle donne. Se porto una donna a casa o un uomo, non devo nemmeno avere una discussione\". Anche se molte pubblicazioni in seguito si riferivano alla Thompson come bisessuale, disse a \"The Independent\" nel novembre 2018, \"Non ho mai detto quella parola, perch\u00e9 non penso in quei binari. Penso che sia importante dirlo, solo per me, perch\u00e9 non \u00e8 il modo in cui mi identifico in modo specifico\". Dal 2015 ha una relazione con la cantante ed attrice Janelle Mon\u00e1e.\nThompson ha criticato Hillary Clinton e ha sostenuto il senatore Bernie Sanders come presidente nelle elezioni presidenziali americane del 2016.\nDoppiatrici italiane.\nNelle versioni in italiano dei suoi film, Tessa Thompson \u00e8 stata doppiata da:\nCome doppiatrice, viene sostituita da:"}
{"id": "1419115", "revid": "11973951", "url": "https://it.wikipedia.org/wiki?curid=1419115", "title": "Mare della Fecondit\u00e0", "text": ""}
{"id": "1419121", "revid": "73125", "url": "https://it.wikipedia.org/wiki?curid=1419121", "title": "Mare della Serenit\u00e0", "text": ""}
{"id": "1419123", "revid": "73125", "url": "https://it.wikipedia.org/wiki?curid=1419123", "title": "Oceano delle Tempeste", "text": ""}
{"id": "1419127", "revid": "1442080", "url": "https://it.wikipedia.org/wiki?curid=1419127", "title": "Diffusione del cristianesimo in epoca precostantiniana", "text": "La diffusione del cristianesimo in epoca precostantiniana fu un fenomeno complesso in cui, accanto alla fondazione di nuove comunit\u00e0, ci furono anche perdite significative, rappresentate da \"conversioni\" superficiali o ritrattate in momenti di difficolt\u00e0 e di prova decisivi, come le persecuzioni; n\u00e9 \u00e8 sicuro che tutti coloro che, provenendo a vario titolo dal mondo pagano, provando una simpatia per la nuova fede, morissero poi per essa.\nPer giudicare il progresso missionario del cristianesimo, basta osservarne i risultati: fin dal tempo degli apostoli, nel giro di pochi decenni, la carta geografica si copr\u00ec dei nomi delle nuove comunit\u00e0 cristiane, finch\u00e9 al termine del III secolo era difficile trovare in tutto l'Impero romano localit\u00e0 di una certa importanza in cui non esistessero cristiani.\nCentri di diffusione del Cristianesimo.\nLa religione cristiana nei primi secoli si diffuse nell'Impero romano. \nIl maggiore centro di irradiamento della nuova fede fu l'Oriente dell'Impero. \nI pi\u00f9 grandi missionari vennero tutti da quest'area: San Marco, che fond\u00f2 la comunit\u00e0 di Alessandria d'Egitto, era palestinese, come Giustino. San Paolo proveniva da Tarso, in Asia minore. Ignazio era di Antiochia e Taziano proveniva dalla Siria. \nA Gerusalemme, per la prima volta, cominciarono a formarsi un patrimonio linguistico e concettuale di matrice cristiana, e una nuova struttura liturgica. Da questa comunit\u00e0 di Gerusalemme ebbero un'impronta decisiva la vita comunitaria, l'ordinamento e la struttura liturgica della chiesa. Verso il 50 d.C., il cosiddetto \"concilio apostolico\" prese anche la sua prima ardua decisione, che doveva poi rivelarsi di estrema importanza per il futuro della giovane chiesa, quando stabil\u00ec che i pagani convertitisi al cristianesimo non erano affatto tenuti all'osservanza della legge mosaica (At 15,6 ss.19 ). In maniera graduale i cristiani si allontanarono dagli usi giudaici, suscitando dapprima la diffidenza e il rifiuto e, infine, anche l'aperta ostilit\u00e0 dei giudei. Si giunse cos\u00ec al vero e proprio conflitto, originato soprattutto dalla professione di fede nel Cristo, e la lotta divamp\u00f2 con due violente persecuzioni, terminate nel 70 con la distruzione di Gerusalemme quando i cristiani abbandonarono la citt\u00e0 spinti anche dalla profezia di Ges\u00f9 sulla sua distruzione (Mt 24,15ss).\nPer l'Asia minore possediamo inoltre la testimonianza non sospetta del pagano Plinio il Giovane (61-113), senatore e console romano, che nominato governatore imperiale della Bitinia e del Ponto aveva incontrato, gi\u00e0 nel 112, un cos\u00ec grande numero di cristiani, che si vide costretto a chiedere all'imperatore Traiano come dovesse comportarsi di fronte ad essi. In Siria nelle citt\u00e0 pi\u00f9 importanti si era gi\u00e0 insediata alla fine del I secolo una comunit\u00e0 di cristiani. Dall'Asia Minore e dalla Siria il cristianesimo si propag\u00f2 nella Mesopotamia. In Egitto il cristianesimo penetr\u00f2 abbastanza presto. Alessandria fu certamente il suo maggior centro di diffusione.\nLa lingua pi\u00f9 usata nella parte orientale dell'Impero romano era il greco. Perci\u00f2 in poco tempo l'aramaico, la lingua dei primi cristiani della Palestina, fu sostituito dal greco. Ne rimasero solo alcune parole, come l'esclamazione \"hosanna\", \"amen\" e l'invocazione \"Maranatha\", che poteva significare \u00abSignore, vieni\u00bb (\"Marana tha\") o \u00abil Signore \u00e8 venuto\u00bb (\"Maran atha\"). Anche il testo della Bibbia su cui i primi missionari fondavano la loro predicazione era in greco.\nNell'Africa settentrionale, gi\u00e0 nel II secolo, il cristianesimo aveva piantato profonde radici. Sulle origini cristiane dell'Africa esistono due tesi contrapposte: per alcuni il cristianesimo africano \u00e8 venuto dall'Oriente, attraverso l'Egitto e la Libia, per altri da Roma. Siccome il greco non si era mai imposto tra la popolazione, i missionari fecero uso delle lingue del posto, come il punico ed il copto. Fu proprio in Africa, prima ancora che a Roma, che apparvero i primi testi religiosi in latino, tra la fine del II secolo e l'inizio del III, ad opera di Minucio Felice e Tertulliano.\nPer quanto riguarda l'Occidente, non si sa con certezza chi abbia portato per primo il cristianesimo a Roma. L'antichissima tradizione della comunit\u00e0 romana ha sempre fatto risalire la sua fondazione direttamente a Pietro. La tradizione cristiana ce lo indica attraverso una ininterrotta serie di testimonianze, che vanno dalla Prima lettera di cliemente (96 circa), alle lettera ai romani di Ignazio di Antiochia, vescovo e martire, a Ireneo di Lione, che redasse per primo una lista completa della successione dei vescovi romani (Adversus Haereses III,1,1;3,2).Quando, nella primavera del 60, San Paolo giunse nella capitale dell'Impero, vi trov\u00f2 gi\u00e0 una comunit\u00e0 numerosa. Sappiamo che Tacito registr\u00f2 la notizia della conversione della nobile romana Pomponia Grecina, datandola nell'anno 43, e cio\u00e8 proprio nel tempo in cui San Pietro da Gerusalemme si era recato \"altrove\". Indubbiamente tale coincidenza non basta per affermare con certezza che Pietro fosse presente a Roma cos\u00ec presto. \u00c8 comunque assolutamente fuor di dubbio che Pietro \u00e8 stato a Roma: stanno a testimoniarlo la Prima lettera di Pietro e il suo martirio, avvenuto durante la persecuzione neroniana contro i cristiani, probabilmente nel luglio del 64.\nAnche in Occidente il messaggio cristiano fu espresso in greco, almeno fino a tutto il II secolo. Ne sono testimonianza la \"Lettera\" di Clemente Alessandrino e il \"Pastore\" di Erma. Ancora in greco si espresse nei decenni iniziali del III secolo l'autore dell \"\u00c9lenchos\", lo Pseudo Ippolito.\nNel III secolo Roma continu\u00f2 ad essere il maggior centro della cristianit\u00e0 in Occidente. Ai tempi di Decio la comunit\u00e0 cristiana di Roma apparve tanto numerosa che egli avrebbe accolto con maggior tranquillit\u00e0 e rassegnazione la notizia dell'elezione di un suo rivale al potere imperiale, piuttosto che quella di un nuovo vescovo di Roma. Nel 251 si riunirono a Roma in un sinodo circa sessanta vescovi italiani. In questi anni il presbitero Novaziano introduce il latino come lingua letteraria della comunit\u00e0 cristiana di Roma.\nIn Gallia, Marsiglia aveva probabilmente fin dal I secolo una comunit\u00e0 cristiana. Nel II secolo, le comunit\u00e0 di Lione e di Vienne acquistarono grande importanza. Nell'anno 177, 49 cristiani subirono il martirio a Lione. Nel III secolo il numero delle comunit\u00e0 crebbe in tutta la Gallia.\nLe pi\u00f9 recenti scoperte archeologiche hanno rivelato l'esistenza di luoghi di culto cristiani nella Germania meridionale, tutti risalenti al III secolo.\nOltre i confini dell'impero romano, nel 226 esistevano circa 20 vescovati nella regione del fiume Tigri, in Mesopotamia.\nL'attivit\u00e0 di evangelizzazione.\nI successi missionari per quanto riguarda il numero dei convertiti sono piuttosto ridotti. Ben raramente essi riuscirono nelle singole citt\u00e0 a guadagnare pi\u00f9 di qualche famiglia o piccoli gruppi familiari. Non si trovano infatti in nessun luogo tracce di conversioni in massa.\nL'idea di alcuni storici recenti, che il cristianesimo si sarebbe diffuso alla maniera di un'ondata di entusiasmo, \u00e8 errata. Il modo di diffondersi cos\u00ec poco appariscente e silenzioso rende per altro difficile riconoscere come siano andate le cose nei singoli casi.\nL'amicizia personale formava la base per attirare molti a Cristo; tuttavia ci si serviva pure di incontri pi\u00f9 casuali. Spesso l'apostolato personale era completato da gesti di aiuto e di bont\u00e0. Lo stesso modo di vivere dei cristiani era gi\u00e0 di per s\u00e9 un grande annuncio del vangelo. Anche la testimonianza dei martiri produceva i suoi effetti. Certamente il cristianesimo si diffuse soprattutto mediante la predicazione orale e in proporzioni assai minori mediante la propaganda degli scritti. Fin quasi alla met\u00e0 del II secolo sentiamo parlare di profeti o maestri che si recano da un luogo all'altro. Il filosofo e martire Giustino era uno di questi. Convertitosi dal paganesimo, divenne l'apologista pi\u00f9 importante del II secolo. Sembra per\u00f2 che tali predicatori privati non sempre fossero graditi ai vescovi.\nAltri fattori favorirono la rapida diffusione del cristianesimo in questo breve periodo: \nPer\u00f2 i cristiani costituivano una piccola minoranza. Soprattutto le campagne rimasero a lungo pagane (da \"pagus\", pagani erano detti coloro che abitano nei villaggi, in campagna); dovevano divenire oggetto di una vera e propria spinta missionaria solamente molto pi\u00f9 tardi.\nPer quanto riguarda la recezione sociale, la diffusione del cristianesimo si realizz\u00f2 in prevalenza tra le persone libere di condizione pi\u00f9 umile o fra appartenenti al 'ceto medio' che, nella societ\u00e0 del tempo, oltre ai liberti, comprendeva cittadini liberi come mercanti, artigiani e altri del variopinto mondo delle professioni manuali; gente che non aveva, in genere, accesso all'educazione superiore e che godevano di una modesta propriet\u00e0 personale. Il cristianesimo fu escluso a lungo dalle classi superiori, anche perch\u00e9 le cariche senatoriali comportavano inevitabilmente una serie di compiti religiosi, come il pubblico sacrificio, che agli occhi di un cristiano non potevano non apparire idolatriche.\nUn posto a parte occupano le donne, facilitate nella loro adesione alla nuova fede per un verso dal fatto di non essere legate da mestieri \"difficili\", come il militare o l'insegnante, per un altro dalla natura stessa della comunit\u00e0 cristiana, con quel concetto di fratellanza universale che offriva loro una dignit\u00e0 e un'uguaglianza in genere ignote nella societ\u00e0 antica.\nNumero dei Fedeli.\nMancano, purtroppo, dati statistici a questo riguardo; esistono solo dei tentativi di valutazione, del tutto approssimativi, e pertanto assai discutibili. Ludwig von Hertling, che si accinse a questo computo, sia per l'Occidente che per l'Oriente, giunse ai risultati che riassumiamo qui di seguito. \nIn Oriente, sui primi tre secoli non \u00e8 possibile avanzare neppure vaghe supposizioni; intorno all'anno 300 i cristiani potevano ammontare a circa 5-6 milioni; verso l'anno 400, erano forse 10-12 milioni. L'oriente fu dunque molto pi\u00f9 cristianizzato dell'occidente. Se si valutano questi dati sulla base dell'intera popolazione dell'impero romano, che nell'anno 200 comprendeva circa 70 milioni, ma che era discesa nell'anno 300 a solo 50 milioni, \u00e8 facile dedurre che i cristiani costituivano solo una piccola minoranza."}
{"id": "1419129", "revid": "1776051", "url": "https://it.wikipedia.org/wiki?curid=1419129", "title": "X-Treme Close-Up", "text": "X-Treme Close-Up \u00e8 un video del gruppo hard rock/glam rock statunitense dei Kiss, pubblicato il 18 agosto 1992 per l'etichetta PolyGram.\nSi tratta di un documentario contenente interviste agli allora componenti del gruppo (Gene Simmons, Paul Stanley, Eric Singer e Bruce Kulick), fotografie, spezzoni di filmati d'epoca (esibizioni live, spot sui gadget in vendita con il marchio Kiss) e videoclips.\nIl video \u00e8 stato premiato con il disco d'oro il 23 ottobre 1992 e con il disco di platino il 6 giugno 1995."}
{"id": "1419132", "revid": "174063", "url": "https://it.wikipedia.org/wiki?curid=1419132", "title": "Suzuki Santana", "text": ""}
{"id": "1419135", "revid": "767487", "url": "https://it.wikipedia.org/wiki?curid=1419135", "title": "N\u016bn", "text": "N\u016bn ( ) \u00e8 la venticinquesima lettera dell'alfabeto arabo. Nella numerazione abjad essa assume il valore 50.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0722\u0722 dell'alfabeto siriaco. In ogni caso deriva da \"nun\" dell'alfabeto aramaico (), che nacque dalla \"nun\" dell'alfabeto fenicio (), generata dalla \"nahs\" dell'alfabeto proto-cananeo ().\nFonetica.\nFoneticamente corrisponde alla nasale alveolare (). Corrisponde, cio\u00e8, alla n dell'alfabeto latino.\nScrittura e traslitterazione.\nN\u016bn viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"n\".\nSintassi.\nN\u016bn \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda n\u016bn.\nAd esempio \u0646\u0648\u0631 (\"n\u016br\", luce) diventa \u0627\u0644\u0646\u0648\u0631 (\"al-n\u016br\", la luce), che si pronuncia ."}
{"id": "1419136", "revid": "253269", "url": "https://it.wikipedia.org/wiki?curid=1419136", "title": "Michael Muhney", "text": "Biografia.\nAll'et\u00e0 di 16 anni, mentre frequentava la \"Trinity High School\", vinse un campionato per la performance in One-Act. Successivamente frequent\u00f2 il Theatre School della \"DePaul University\" (precedentemente conosciuto come la \"The Goodman School of Drama\") a Chicago, (Illinois) dove ricevette un BFA in recitazione (classe 1997). Altri colleghi attori che hanno studiato alla stessa scuola sono John Cabrera, Judy Greer e Sean Gunn.\nHa interpretato il ruolo di Mark Farrel nella serie televisiva \"The Huntress\" con Annette O'Toole. \u00c8 inoltre apparso in \"ER\", \"Streghe\", \"JAG - Avvocati in divisa\", \"Veronica Mars\" (sceriffo Don Lamb) e \"Numb3rs\".\nFece un provino per il ruolo di J.D. in \"Scrubs\" ma non risult\u00f2 abbastanza bizzarro e il posto fu assegnato a Zach Braff.\nMichael \u00e8 un membro del Mensa. Sa parlare tre lingue: inglese, tedesco e ASL (Lingua dei Segni Americana)."}
{"id": "1419137", "revid": "466539", "url": "https://it.wikipedia.org/wiki?curid=1419137", "title": "Moschetto Charleville", "text": "Il moschetto Charleville era il principale moschetto usato dalla Francia durante la partecipazione alla guerra d'indipendenza americana.\nPresero il nome dalla armeria Charleville-M\u00e9zi\u00e8res, con sede nelle Ardenne. Fu anche fornito agli statunitensi e in seguito divenne la base per il modello del moschetto Springfield modello 1795.\nDescrizione.\nErano lunghi 60 pollici e mezzo e dotati di una canna liscia da 45 pollici. Nella versione consegnata agli americani, riportava la scritta \"U.S.\" stampata sul calcio. L'accorgimento era stato adottato per impedire ai soldati di trattenere i fucili anche dopo il congedo. Arma ad avancarica, era in grado di sparare una palla calibro .69, e aveva una cadenza di tiro di circa 2-3 colpi per minuto, con una gittata teorica di 200 metri, anche se corrispondente ad una capacit\u00e0 di tiro utile di soli 50 metri.\nA partire dalla fine degli anni 1770 si diffusero, tra i tiratori francesi, dei proiettili \"peduncolati\", ovvero con una forma vagamente ogivale, o comunque non perfettamente sferici. Se caricati correttamente, impedendo al proiettile di ruotare in tutte le direzioni nella canna, ed obbligandolo a muoversi a spirale, miglioravano notevolmente la precisione e la gittata dell'arma.\nNella cultura di massa.\nIn ambito cinematografico, lo Charleville compare nei film \"Master &amp; Commander - Sfida ai confini del mare\" e \"Il patriota\"."}
{"id": "1419140", "revid": "466539", "url": "https://it.wikipedia.org/wiki?curid=1419140", "title": "Punta Pesce Spada", "text": "La Punta Pesce Spada o Punta Cavallo Bianco, costituisce l'estremit\u00e0 meridionale della Repubblica Italiana e si trova sul versante sud di Lampedusa, isola siciliana dell'arcipelago delle Pelagie in provincia di Agrigento, non appartiene alla regione geografica italiana ma alla placca africana.\nSituata su una riva bassa e rocciosa subito ad Est del porto dell'isola, fra Punta Maccaferri e Capo Maluk, dista dalle coste della Tunisia appena 134\u00a0km e dall'isola di Malta soli 162\u00a0km.\nIl 28 giugno 2008 \u00e8 stata inaugurata la scultura \"Porta di Lampedusa - Porta d'Europa\" di Mimmo Paladino, dedicata alla memoria dei migranti deceduti in mare"}
{"id": "1419143", "revid": "767487", "url": "https://it.wikipedia.org/wiki?curid=1419143", "title": "Alan O'Brien", "text": "Carriera.\nClub.\nO'Brien entr\u00f2 nelle giovanili del Newcastle a 16 anni quando venne notato dall'allenatore Alan Irvine che lo prelev\u00f2 dalle giovanili del St Joseph's di Sallynoggin. Gioc\u00f2 nella squadra Under-17 che si aggiudic\u00f2 il campionato nazionale inglese, sconfiggendo il con un complessivo 5-2 nella finale giocata in andata all'Old Trafford ed al ritorno al St James' Park.\nApprodato in prestito al Carlisle United verso la fine del 2005, and\u00f2 in gol a 10 minuti dal debutto. Successivamente \u00e8 stato vittima di un infortunio.\nFece il suo debutto con la prima squadra del Newcastle il 7 gennaio 2006 in FA Cup contro il Mansfield Town. Generalmente subentrava dalla panchina e quindi non partendo quasi mai da titolare.\nSabato 20 gennaio 2007 registr\u00f2 la sua prima presenza dal primo minuto per il Newcastle United impegnato contro il West Ham al St James' Park, giocando tutta la partita da titolare.\nIl 25 giugno 2007 venne annunciata la firma di O'Brien di un contratto triennale che lo lega agli Scozzesi dell'. Il nazionale irlandese si un\u00ec al nuovo club a partire dal 1\u00ba luglio, quando il suo contratto scadde.\nIl 1\u00ba luglio 2009 l'Hibernian ha rescisso il suo contratto e il 7 luglio O'Brien ha firmato con lo Swindon Town.\nNazionale.\nHa giocato per le Nazionali irlandesi Under-14, Under-15, Under-16 and Under-19. Ha ricevuto la sua prima convocazione per la Nazionale maggiore della Repubblica d'Irlanda unendosi ai compagni Damien Duff, Stephen Carr e Shay Given per l'amichevole contro i . Subentr\u00f2 nel secondo tempo, ottenendo cos\u00ec la prima presenza con la maglia della sua Nazionale."}
{"id": "1419147", "revid": "44876", "url": "https://it.wikipedia.org/wiki?curid=1419147", "title": "Stadio Giovanni Maria Fattori", "text": "Lo stadio Giovanni Maria Fattori \u00e8 lo stadio di calcio di Civitavecchia (RM); attualmente ospita le attivit\u00e0 di numerose societ\u00e0 locali nonch\u00e9 altri eventi sportivi.\nStoria.\nLo stadio, esempio per i tempi di architettura moderna, venne progettato dall'ing. Mario Castaldi; venne inaugurato il 15 Ottobre 1936 con un'amichevole tra Roma e Lazio e prese il nome di Campo Littorio, in seguito ribattezzato Stadio Comunale, \u00e8 oggi conosciuto come Stadio Giovanni Maria Fattori in memoria di uno dei pi\u00f9 attivi presidenti della S.S. Civitavecchiese, prima storica societ\u00e0 sportiva di Civitavecchia, con un incontro tra la Civitavecchiese ed il Cosenza finito in parit\u00e0.\nStruttura.\nLo stadio \u00e8 costituito da due tribune vecchio stile, di cui una provvista di copertura; quest'ultima viene infatti denominata \"Tribuna coperta\" (unico settore numerato), opposta alla quale c'\u00e8 la \"Gradinata popolare\", che viene storicamente occupata dalla tifoseria pi\u00f9 colorita del Civitavecchia Calcio. La popolare presenta\nuna zona laterale delimitata come settore ospiti; la fascia centrale della tribuna coperta \u00e8 invece provvista di seggiolini.\nIl manto del campo di calcio \u00e8 in erba sintetica e si presentava all'epoca dell'installazione come uno dei migliori nel Lazio.\nIntorno al rettangolo di gioco sono presenti una pista di atletica (in asfalto) e una pista ciclistica (in cemento) della lunghezza di 465 metri.\nUn tempo la capienza era di circa 2.500 spettatori, ora dopo le ultime normative sulla sicurezza, la capienza effettiva \u00e8 di 1.704 posti a sedere, suddivisi in:\n710 posti nella tribuna ovest coperta,\n700 posti nella tribuna est \"gradinata popolare\" e\n294 posti nel settore ospiti (settore unito alla tribuna est e diviso da un'inferriata)."}
{"id": "1419148", "revid": "28592", "url": "https://it.wikipedia.org/wiki?curid=1419148", "title": "Aleksandr Kuprin", "text": ""}
{"id": "1419150", "revid": "729019", "url": "https://it.wikipedia.org/wiki?curid=1419150", "title": "Springfield modello 1795", "text": "Lo Springfield modello 1795 \u00e8 stato il primo moschetto a essere fabbricato negli Stati Uniti d'America. Si stima che circa 40 persone realizzarono 225 esemplari nel 1795, mentre altri 70.000 furono prodotti durante la guerra del 1812. Il moschetto rappresent\u00f2 uno sviluppo del Moschetto Charleville, altra arma usata dagli Stati Uniti al tempo. \nIl modello 1795 fu adottato dai membri della spedizione di Lewis e Clark (1804-1806).\nAveva un tiro utile tra i 50 e 75 metri e sparava una palla calibro .69 in piombo, utilizzata anche da alcune pistole dell'epoca."}
{"id": "1419151", "revid": "101370", "url": "https://it.wikipedia.org/wiki?curid=1419151", "title": "Enti pubblici territoriali", "text": ""}
{"id": "1419154", "revid": "110157", "url": "https://it.wikipedia.org/wiki?curid=1419154", "title": "Campeonato Brasileiro S\u00e9rie A 2002", "text": "Il Campeonato Brasileiro S\u00e9rie A 2002 (in italiano Campionato Brasiliano Serie A 2002) \u00e8 stato la 32\u00aa edizione del massimo campionato brasiliano di calcio.\nFormula.\nPrimo turno: ognuna delle 26 squadre affronta una volta tutte le altre. Si qualificano alla fase finale le prime 8 classificate mentre retrocedono in S\u00e9rie B le ultime 4.\nQuarti di finale, semifinale, finale: gare in partita di andata e ritorno, gioca in casa la seconda partita la squadra che ha ottenuto il miglior risultato nel turno precedente. In caso di parit\u00e0 \u00e8 considerata vincitrice la squadra che ha ottenuto il miglior risultato nei turni precedenti."}
{"id": "1419158", "revid": "237256", "url": "https://it.wikipedia.org/wiki?curid=1419158", "title": "Zhores Ivanovich Alferov", "text": ""}
{"id": "1419160", "revid": "28592", "url": "https://it.wikipedia.org/wiki?curid=1419160", "title": "Nikolaj \u010cerkasov", "text": ""}
{"id": "1419168", "revid": "1632387", "url": "https://it.wikipedia.org/wiki?curid=1419168", "title": "Blue Murder (gruppo musicale)", "text": "I Blue Murder furono un supergruppo heavy metal formato nel 1988 in Inghilterra dal chitarrista John Sykes.\nStoria.\nI Blue Murder erano composti in origine da John Sykes, l'ex bassista dei The Firm Tony Franklin ed il batterista Cozy Powell, ma infine venne scelto a sostituirlo Carmine Appice. Il cantante fu inizialmente Tony Martin, che abbandon\u00f2 presto il progetto, sostituito prima da Ray Gillen, e poi da Mark Free, che in seguito decise di dedicarsi ai Signal: Sykes decise quindi di essere anche il cantante del gruppo producendo l'album omonimo, nel 1989. Negli anni seguenti Appice e Franklin abbandonarono il progetto, ed entrarono a farne parte Kelly Keeling, il bassista Marco Mendoza ed il batterista Tommy O'Steen. In seguito la band pubblic\u00f2 il suo secondo album in studio \"Nothin' But Trouble\" nel 1993, e infine il live album \"Screaming Blue Murder\" nel 1994, poi la loro etichetta Geffen Records li scaric\u00f2 e il progetto si sciolse. Pi\u00f9 volte parlarono di una reunion ma alla fine non se ne fece mai nulla."}
{"id": "1419172", "revid": "104458", "url": "https://it.wikipedia.org/wiki?curid=1419172", "title": "Fortificazione in altura", "text": ""}
{"id": "1419174", "revid": "76963", "url": "https://it.wikipedia.org/wiki?curid=1419174", "title": "Gary Trousdale", "text": "Assieme a Kirk Wise ha diretto tre film d'animazione della Walt Disney, \"La bella e la bestia\", \"Il gobbo di Notre Dame\" e \"Atlantis - L'impero perduto\". Ha anche diretto i corti \"Shrekkati per le feste\" e \"Pinguini di Madagascar in Missione Natale\"."}
{"id": "1419175", "revid": "297031", "url": "https://it.wikipedia.org/wiki?curid=1419175", "title": "Gorizia e Gradisca", "text": ""}
{"id": "1419177", "revid": "799790", "url": "https://it.wikipedia.org/wiki?curid=1419177", "title": "Kirk Wise", "text": "Assieme a Gary Trousdale ha diretto tre film d'animazione della Walt Disney, \"La bella e la bestia\", \"Il gobbo di Notre Dame\" e \"Atlantis - L'impero perduto\"."}
{"id": "1419180", "revid": "253269", "url": "https://it.wikipedia.org/wiki?curid=1419180", "title": "Phil Alden Robinson", "text": "Biografia.\nPhil Alden Robinson \u00e8 nato il 1 marzo 1950 a Long Beach (Long Island, New York).\n\u00c8 scrittore e regista, noto per \"L'uomo dei sogni\" (1989), candidato all'Oscar al miglior film, \"I signori della truffa\" (1992) e \"Al vertice della tensione\" (2002)."}
{"id": "1419181", "revid": "1573940", "url": "https://it.wikipedia.org/wiki?curid=1419181", "title": "Grus virgo", "text": "La damigella di Numidia (Grus virgo ) \u00e8 il pi\u00f9 piccolo rappresentante della famiglia dei Gruidi. \u00c8 una specie boreale che si riproduce nella fascia delle steppe e zone desertiche che dall'Europa sud-orientale, attraverso l'Asia centrale, giunge fino alle regioni nord-occidentali della Mongolia e a quelle nord-orientali della Cina.\nIn Europa centrale la damigella di Numidia \u00e8 una specie erratica molto rara. Tra le segnalazioni confermate pi\u00f9 recenti, ad esempio, ricordiamo quelle provenienti dai Paesi Bassi negli anni '90.\nDescrizione.\nAdulto.\nLa damigella di Numidia raggiunge un'altezza di 90-100 centimetri e pesa circa 2500 grammi. Ha un'apertura alare di 165-185 cm.\nNon presenta un dimorfismo sessuale cospicuo e non vi \u00e8 alcuna variazione stagionale nell'aspetto. La fronte, una piccola area sotto gli occhi, la parte posteriore della testa, il mento, il collo e le piume che si dipartono dalla parte anteriore di quest'ultimo sono neri. Dietro l'occhio si trova un ciuffo a forma di falce costituito da sottili piume bianche. Il piumaggio del corpo, le piccole copritrici superiori e inferiori e le penne ascellari sono di colore grigio-blu. Le penne timoniere e le grandi copritrici primarie sono grigio chiaro; al contrario, le remiganti primarie, le grandi copritrici primarie e l'alula sono di un grigio pi\u00f9 scuro. Le remiganti secondarie sono nere, le penne del gomito, color grigio-fumo con le estremit\u00e0 scure, sono lunghe e appuntite.\nL'iride degli esemplari adulti \u00e8 bruno-rossastra. Il becco \u00e8 di colore verdognolo scuro alla base, per poi diventare verde oliva e di colore variabile dal rossastro al rosa all'estremit\u00e0. Le zampe sono scure e variano nella colorazione dal verde oliva al nero sporco.\nGiovane.\nAppena usciti dall'uovo, i pulcini, interamente ricoperti di piumino, hanno la testa di colore brunastro sulla sommit\u00e0 e giallastro sui lati, sul mento e sulla gola. La parte superiore del corpo \u00e8 grigio-marrone con strisce scure sulle ali, mentre quella inferiore \u00e8 grigia o biancastra. Lo stadio di piumino successivo assomiglia al primo, ma \u00e8 un po' pi\u00f9 chiaro e pi\u00f9 grigio nel complesso. L'iride \u00e8 marrone scuro, il becco rosa con la punta grigia. Le zampe sono inizialmente rosa e diventano grigio-blu dopo alcuni giorni.\nNel piumaggio giovanile la testa, il collo, il corpo e le piccole copritrici sono di colore grigio fumo chiaro. Le piume ornamentali sulla testa iniziano a formarsi, ma sono ancora di colore grigio fumo chiaro anch'esse. Il collo \u00e8 gi\u00e0 di colore grigio scuro-ardesia. Nel piumaggio del primo autunno-inverno i giovani differiscono dagli adulti per il nero pi\u00f9 opaco sulla testa e sul collo. Le penne del gomito e le lunghe penne che si dipartono dal collo e dalla sommit\u00e0 del capo sono ancora molto pi\u00f9 corte che negli uccelli adulti. I giovani hanno l'iride di colore variabile dal giallastro al bruno-rossastro e il becco grigio-olivastro alla base e giallastro-rossastro nella zona distale.\nLocomozione.\nIl volo \u00e8 semplice e calmo, con ampi movimenti delle ali, come quello di altre specie di gru. Tuttavia, rispetto a quello di altre consimili, \u00e8 pi\u00f9 sicuro e pi\u00f9 aggraziato. Prima di alzarsi in volo, le damigelle di Numidia hanno bisogno di una breve rincorsa. Quando sono in volo, gli stormi spesso procedono in una formazione a cuneo. Viste dal basso, la colorazione nera del collo e del petto consente di distinguerle da altre specie di gru.\nLe damigelle di Numidia sono fondamentalmente degli uccelli diurni. Nelle aree di svernamento, di tanto in tanto si riuniscono in grandi folle per riposarsi e pernottare sulle sponde di un fiume o di un lago o sui banchi di sabbia nelle zone di acqua bassa. Occasionalmente possono socializzare con le gru cenerine. Lasciano questi dormitori poco prima dell'alba per farvi ritorno al tramonto. La cosiddetta \u00abdanza\u00bb non \u00e8 cos\u00ec spettacolare come quella delle altre gru. Consiste in una corsa breve e veloce con le ali sollevate, in alcune piroette, in inchini e in lanci di ciuffi d'erba, piccoli ramoscelli e cose simili che vengono trovate sul terreno. I grandi salti, come quelli che effettuano altre gru, mancano del tutto. La danza non \u00e8 legata ad una particolare stagione; tuttavia, si osserva pi\u00f9 frequentemente durante la migrazione primaverile e la stagione riproduttiva.\nPresumibilmente, trattandosi di una specie dalla territorialit\u00e0 debolmente definita, la damigella di Numidia non mette in mostra le manifestazioni di minaccia ritualizzate tipiche di altre specie di gru.\nVoce.\nIl richiamo della damigella di Numidia \u00e8 pi\u00f9 forte, pi\u00f9 duro e pi\u00f9 rauco di quello della gru cenerina. I cosiddetti duetti all'unisono, nei quali i due \"partner\" emettono insieme i loro vocalizzi, sono pi\u00f9 brevi che in altre specie di gru: si protraggono per soli tre o quattro secondi. Quando li eseguono i due uccelli si pongono uno di fronte all'altro con la testa piegata all'indietro e il becco tenuto verticalmente; le ali, tuttavia, non vengono sollevate come fanno altre specie di gru. I duetti all'unisono si possono udire soprattutto durante la stagione riproduttiva nei siti di nidificazione\nDistribuzione e habitat.\nLa damigella di Numidia vive nelle steppe della Russia meridionale, tra l'Ucraina e la Siberia orientale, cos\u00ec come in alcune zone dell'Africa nord-occidentale, ed \u00e8 quindi la specie di gru pi\u00f9 strettamente correlata con l'ambiente della steppa. Fino agli anni '20 era possibile trovare popolazioni nidificanti anche nell'odierna Romania. Tuttavia, questa popolazione \u00e8 attualmente scomparsa.\nLe damigelle di Numidia svernano in Africa e in India e nei paesi confinanti, vale a dire Birmania, Bangladesh e Pakistan. La principale area di svernamento in Africa si trova in Sudan, lungo il corso superiore e medio del Nilo Bianco e Azzurro. Durante il viaggio di andata e ritorno dall'Africa, questi uccelli sorvolano il Mediterraneo orientale. Grazie agli inanellamenti, gli studiosi hanno potuto accertare che gli esemplari che nidificano in Ucraina trascorrono l'inverno in Sudan. Presumibilmente, questo vale per l'intera popolazione che si riproduce nel settore occidentale dell'areale della specie. Dall'altro lato, gli uccelli che nidificano nell'Altai e nel Kazakistan si recano a svernare in India e in Pakistan. In molte regioni la concentrazione di questi uccelli \u00e8 cos\u00ec bassa da essere quasi impercettibile. Concentrazioni maggiori di damigelle di Numidia si incontrano principalmente sul confine occidentale della catena montuosa del Tien Shan\nLe damigelle di Numidia giungono nei loro territori di nidificazione alla fine di marzo. Tuttavia, in casi eccezionali, l'arrivo pu\u00f2 protrarsi fino a met\u00e0 maggio. Il ritorno verso le aree di svernamento inizia a met\u00e0 agosto e dura fino alla fine di settembre.\nHabitat.\nLe damigelle di Numidia nidificano in steppe e zone pi\u00f9 o meno erbose pianeggianti o leggermente ondulate in pianura o ai piedi delle colline. Normalmente il loro \"habitat\" presenta una vegetazione costituita da artemisia e piante simili. Spesso le loro aree di riproduzione sono interrotte da spoglie distese di sale. Nella maggior parte dei casi, il sito di nidificazione non dista mai pi\u00f9 di 1,5 chilometri da un lago o da un altro specchio d'acqua. Occasionalmente le damigelle nidificano anche in steppe d'alta quota, fino ad altitudini comprese tra i 2300 e i 2400 metri. Negli ultimi anni, questa specie tende sempre pi\u00f9 a nidificare anche in terreni agricoli, come si pu\u00f2 riscontrare, ad esempio, nel sud dell'Ucraina, nella regione del Siva\u0161, nella regione del Volga e in gran parte del Kazakistan e dell'Altai.\nBiologia.\nAlimentazione.\nLe damigelle di Numidia si nutrono principalmente di vegetali, ma possono mangiare anche piccoli animali, soprattutto durante la stagione della riproduzione. Presso gli esemplari che nidificano in Kazakistan la dieta \u00e8 composta da chicchi di grano, semi di tulipano e, in misura minore, coleotteri. In primavera, questi animali mangiano anche le punte verdi delle colture in crescita, mentre in autunno non disdegnano le spighe di grano. Il grano svolge anche un ruolo importante nella dieta presso le aree di svernamento, ma in queste zone le damigelle mangiano anche miglio e leguminose.\nRiproduzione.\nLe damigelle di Numidia raggiungono la maturit\u00e0 sessuale all'et\u00e0 di due o tre anni. Sono uccelli monagami che stabiliscono legami di coppia che persistono per diversi periodi riproduttivi.\nNido e uova.\nLe damigelle arrivano nei loro siti di nidificazione in un periodo che coincide con l'inizio della stagione di crescita della vegetazione. Per costruire il nido scelgono di solito un luogo dove la copertura vegetale \u00e8 irregolare e non molto alta. Occasionalmente si riproducono anche in campi di grano e terreni incolti o in prati che fungono da pascolo per il bestiame. I nidi distano quasi sempre non meno di tre o quattro chilometri l'uno dall'altro; tuttavia, dal momento che la damigella di Numidia non \u00e8 cos\u00ec spiccatamente territoriale durante il periodo di riproduzione come altre gru, \u00e8 possibile trovare nidi che non distano pi\u00f9 di 200-300 metri. Comunque sia, si trovano sempre in prossimit\u00e0 di uno specchio d'acqua. In casi eccezionali, tuttavia, la distanza dalla pozza d'acqua pi\u00f9 vicina pu\u00f2 essere anche di 1-1,5 chilometri.\nIl nido di solito non \u00e8 altro che una cavit\u00e0 poco profonda, delimitata grossolanamente con pietre o sterco secco di cavallo o di pecora. Occasionalmente il fondo pu\u00f2 essere rivestito anche con steli secchi di erbe come l'artemisia. Su terreni coltivati o incolti, manca anche questo tipo di rivestimento. La deposizione delle uova ha luogo tra la prima decade di aprile e met\u00e0 maggio. La covata consiste di solito di due o anche, in casi eccezionali, tre uova, deposte a intervalli variabili tra le 24 e le 48 ore. Se questa va perduta, ne viene deposta una sostitutiva in un nuovo sito di nidificazione.\nLe uova pesano in media circa 110 grammi l'una. Il guscio ha una colorazione di fondo marrone oliva, verde oliva o grigio oliva. Su di essa, in quantit\u00e0 e forma estremamente variabili, spicca una serie di macchie di colore bruno-giallastro, bruno-ruggine o marrone castano.\nCova.\nEntrambi i genitori sono coinvolti nella cova, anche se \u00e8 la femmina a portare avanti la parte principale del compito. Il maschio di solito rimane a una distanza di 300-400 metri. Se la femmina che cova viene disturbata, di solito si alza e quindi si allontana dal nido senza dare nell'occhio. Solo quando si trova a una distanza di circa 30-50 metri da esso si alza in volo e lancia il suo richiamo di allarme. Allora il secondo genitore di solito sorvola in cerchio a bassa quota il sito del nido per qualche tempo; solo quando il pericolo \u00e8 cessato la femmina ritorna al nido.\nIl periodo di cova si protrae dai 27 ai 29 giorni.\nAllevamento della prole.\nLe uova si schiudono nel periodo che va dalla seconda met\u00e0 di maggio all'inizio di giugno. Come in altre specie di gru, i fratelli si dimostrano aggressivi l'uno verso l'altro. Tuttavia, non \u00e8 raro che i due pulcini riescano entrambi a sopravvivere, in quanto nei primi giorni di vita vengono sorvegliati costantemente da un genitore.\nI piccoli sono in grado di alimentarsi da soli dopo una settimana e di alzarsi in volo dopo 55-65 giorni.\nConservazione.\nIl numero totale di esemplari \u00e8 stimato tra le 200.000 e le 240.000 unit\u00e0, ma \u00e8 in drastica diminuzione. Responsabili di questo sono soprattutto la distruzione degli \"habitat\" e le uccisioni da parte di predatori e di cani rinselvatichiti. Inoltre, i cacciatori indiani e dell'Africa orientale abbattono circa un decimo degli esemplari migratori per stagione mentre si dirigono verso le principali aree di svernamento. La IUCN classifica la damigella di Numidia come specie \u00aba rischio minimo\u00bb (\"Least Concerm\").\nRapporti con l'uomo.\nLa damigella di Numidia \u00e8 stata descritta scientificamente nel 1758 da Linneo, che la battezz\u00f2 con il nome latino \"Ardea virgo\".\nQuesti uccelli venivano tenuti come specie ornamentale sia in Cina (dove erano conosciuti come \u00abuccelli di rango superiore\u00bb) che in India (\u00abi pi\u00f9 importanti tra tutti i pennuti\u00bb), nonch\u00e9 nell'Antico Egitto. Ne troviamo raffigurazioni risalenti ad oltre 4000 anni fa sulle pareti delle tombe egiziane del periodo faraonico. I bassorilievi della mastaba di Ti indicano anche che questi uccelli, assieme alle gru cenerine, venivano tenuti e fatti ingrassare in stormi semi-addomesticati come animali sacrificali.\nDagli scritti del romano Varrone si apprende che le damigelle di Numidia furono in seguito allevate anche come uccelli domestici. Esse erano abituate a sorvegliare la casa e il cortile, grazie alle forti grida che avvisavano in modo affidabile l'arrivo di animali carnivori e uccelli rapaci. Tuttavia, quando Carlo Magno effettu\u00f2 dei cambiamenti ad una legge salica, tale usanza and\u00f2 perduta."}
{"id": "1419184", "revid": "122976208", "url": "https://it.wikipedia.org/wiki?curid=1419184", "title": "Philip Kaufman", "text": "Tra gli altri ha diretto il film nominato agli Oscar come miglior film \"Uomini veri\".\nBiografia.\nKaufman \u00e8 nato a Chicago, Illinois, nel 1936, l'unico figlio di Elizabeth Brandau, una casalinga, e Nathan Kaufman, un uomo d'affari. Nipote di immigrati ebreo-tedeschi, uno dei suoi compagni di classe \u00e8 stato William Friedkin, Oscar al miglior regista 1972. Ha frequentato l'Universit\u00e0 di Chicago, dove ha ricevuto una laurea in storia, e poi si \u00e8 iscritto alla Harvard Law School, dove ha trascorso un anno. Torna a Chicago per un diploma post-laurea, sperando di diventare un professore di storia. Nel 1958 sposa Rose Fisher, dalla quale ha un figlio, Peter. Per saggiare la propria vocazione letteraria, si reca da Henry Miller a San Francisco prima di partire per l'Europa, dove insegna inglese, lavora a un romanzo e scopre il nuovo cinema a cavallo degli anni sessanta. Con Benjamin Manaster dirige \"Goldstein\" (1964), racconto ebraico che fonde humour e mistica in commedia, e ottiene, nonostante delle imperfezioni, il premio della Nouvelle Critique a Cannes. Segue \"Fearless Frank\" (1967, uscito per\u00f2 2 anni dopo), con Jon Voight. Fra gli altri film da lui diretti si ricordano \"Terrore dallo spazio profondo\", \"remake\" di un film di fantascienza degli anni cinquanta, e \"Uomini veri\", vincitore di quattro Oscar e candidato all'Oscar al miglior film. Nel 1978 scrive insieme a George Lucas il soggetto di \"Ark of Covenant\" che in seguito diverr\u00e0 \"I predatori dell'arca perduta\" (1981)."}
{"id": "1419186", "revid": "486946", "url": "https://it.wikipedia.org/wiki?curid=1419186", "title": "Certificato di Omologazione Comunitaria", "text": ""}
{"id": "1419187", "revid": "37401", "url": "https://it.wikipedia.org/wiki?curid=1419187", "title": "Ascanio Vittozzi", "text": "Biografia.\nNato a Orvieto o dintorni (probabilmente nel castello di Sermugnano di cui il padre era il signore, o Bolsena o Baschi), era figlio naturale di Ercole, dei signori di Montevitozzo o Vitozzo, un ramo della famiglia dei Baschi, segu\u00ec da giovane la carriera delle armi, arruolandosi nell'esercito pontificio e combattendo, nel 1571, nella Battaglia di Lepanto, quindi a Tunisi ed in Portogallo, sempre a seguito della Lega Santa.\nAl seguito delle forze armate, venne elevato architetto militare, disegnando fortificazioni alla moderna, che lo fecero notare alla corte di Emanuele Filiberto di Savoia, soprannominato il \"Duca Testa di Ferro\". Giunto nella capitale di quest'ultimo, Torino, allora in fermento rinnovativo, specie sotto il ducato del successore, Carlo Emanuele I, detto \"il Grande\", Vittozzi si dedic\u00f2 non solo alle opere difensive, ma anche all'architettura civile, disegnando piazze, vie ed edifici e diventando il fautore del primo barocco piemontese.\n\u00c8 al Vittozzi che rimane legato lo sviluppo edilizio di Torino perch\u00e9 gli fu dato l'incarico della planimetria di tutto il quartiere centrale di Torino, da Piazza Castello, che egli disegn\u00f2 con i primi portici, a Via Nuova (attuale Via Roma).\n\u00c8 sepolto nella sagrestia della chiesa della Santissima Trinit\u00e0 a Torino, nella centrale via Garibaldi.\nOpere.\nMolte sono le opere ancora visibili del Vittozzi, in particolare a Torino, ove si ricordano: "}
{"id": "1419188", "revid": "122435910", "url": "https://it.wikipedia.org/wiki?curid=1419188", "title": "Paul Mazursky", "text": "Biografia.\nMazursky nacque a Brooklyn (New York) il 25 aprile 1930 da una famiglia ebraica di remote origini ucraine da parte paterna. Il padre, David Mazursky, era un operaio e la madre, Jean Gerson, una pianista che suonava per le classi di danza classica."}
{"id": "1419189", "revid": "15428", "url": "https://it.wikipedia.org/wiki?curid=1419189", "title": "Ascanio Vitozzi", "text": ""}
{"id": "1419195", "revid": "8596", "url": "https://it.wikipedia.org/wiki?curid=1419195", "title": "Valerie Faris", "text": ""}
{"id": "1419196", "revid": "8596", "url": "https://it.wikipedia.org/wiki?curid=1419196", "title": "Jonathan Dayton", "text": ""}
{"id": "1419200", "revid": "74801", "url": "https://it.wikipedia.org/wiki?curid=1419200", "title": "Fagersta", "text": "Fagersta \u00e8 una citt\u00e0 della Svezia, capoluogo del comune omonimo, nella contea di V\u00e4stmanland; la contea ha una popolazione di abitanti.\nSi trova nel centro sud della Svezia; dista 175 chilometri dalla capitale Stoccolma. Si trova nella contea di V\u00e4stmanland.\nLa band dei The Hives \u00e8 originaria di Fagersta."}
{"id": "1419202", "revid": "174925", "url": "https://it.wikipedia.org/wiki?curid=1419202", "title": "Bogdan Ja\u0144ski", "text": "Biografia.\nSi laure\u00f2 in legge a Varsavia e, ottenuta una borsa di studio, soggiorn\u00f2 in Inghilterra, Germania e Francia per studiare economia.\nSeguace delle dottrine sansimoniste, si riavvicin\u00f2 al cattolicesimo grazie all'influenza di Jean-Baptiste Henri Lacordaire, Charles de Montalembert e Adam Mickiewicz.\nCondusse poi una zelante opera di apostolato fra i Polacchi rifugiati a Parigi dopo il fallimento della rivolta anti russa del 1830. \nCon Piotr Semenenko e Hieronim Kajsiewicz nel 1836 diede vita a Parigi alla congregazione dei Resurrezionisti.\nLa sua causa di beatificazione \u00e8 in corso."}
{"id": "1419204", "revid": "484362", "url": "https://it.wikipedia.org/wiki?curid=1419204", "title": "Ferrovia Trento-Venezia", "text": "La ferrovia Trento-Venezia o ferrovia della Valsugana \u00e8 una linea ferroviaria di propriet\u00e0 statale che unisce il capoluogo di Trento, in Trentino-Alto Adige, a Mestre, in Veneto innestandosi sulla linea principale per Venezia.\nLa gestione delle strutture e degli impianti \u00e8 competenza di RFI SpA, societ\u00e0 del Gruppo Ferrovie dello Stato. L'esercizio ferroviario di lunga percorrenza e il servizio regionale di competenza per entrambe le regioni sono svolti da Trenitalia e Trentino Trasporti esercizio, societ\u00e0 di trasporto pubblico della provincia autonoma di Trento.\nStoria.\nCostruzione.\nLa storia del collegamento ferroviario tra Venezia-Mestre e Trento pu\u00f2 essere ascritta ai primi tempi dello sviluppo delle strade ferrate in Italia, gi\u00e0 nella prima met\u00e0 dell'Ottocento, quando ancora tutta l'area era parte dell'impero austriaco. La direttrice individuata da pi\u00f9 parti era quella costituita dall'itinerario Mestre-Bassano-Trento-Brennero; era ritenuta la via pi\u00f9 idonea allo sviluppo del traffico commerciale fra il Centro Europa e il porto di Venezia. Il governo austriaco non era molto propenso a favorire il Lombardo-Veneto e privilegiava invece il porto di Trieste ritenuto pi\u00f9 consono ai propri interessi e anche militarmente pi\u00f9 importante.\nAd ogni modo nel 1859 venne costruita una ferrovia che da Trento si dirigeva in direzione sud, verso Ala-Verona, e nel 1867 la linea venne prolungata anche verso nord in direzione di Bolzano e del Brennero. Erano chiari ed evidenti gli scopi politico-militari di tale scelta. Da parte italiana nel 1877 si ebbe l'apertura al traffico della tratta Padova-Bassano e si studi\u00f2 a lungo una soluzione per congiungersi a Primolano con la progettata ferrovia austroungarica Trento-Grigno; mentre Venezia insisteva per una linea diretta per Trento via Castelfranco Veneto-Bassano del Grappa. Dopo l'acquisizione del Veneto, il confine fra l'Austria e il Regno d'Italia venne stabilito nella zona di Tezze di Grigno e, sempre con finalit\u00e0 strategiche, il 26 aprile 1896 venne svolto il viaggio di collaudo inaugurale della linea, il macchinista del convoglio fu Umberto Osti di Strigno.\nDa parte italiana, la concessione per la costruzione e l'esercizio della linea tra Mestre, Primolano e il confine tirolese di Tezze di Grigno fu ottenuta da una controllata della Societ\u00e0 Veneta, la \"Societ\u00e0 Italiana per la Ferrovia della Valsugana\" (SIFV).\nI lavori si svolsero tra il 1906 e il 1910. Il 15 luglio 1908 si apr\u00ec il primo tratto pianeggiante, da Mestre fino a Bassano del Grappa, che utilizzava tre stazioni della rete FS (oltre ai due capilinea, Castelfranco Veneto); dopo fu la volta del percorso pi\u00f9 difficile fino a Primolano e al confine, con un tracciato che prevedeva curve, ponti e molte gallerie. Questo fu inaugurato il 1\u00ba gennaio 1909 fino a Carpan\u00e8 Valstagna e il 21 luglio dell'anno successivo fino a Primolano e al confine con l'Austria-Ungheria, con la tratta tra l'uscita dalla stazione di Primolano e quella di Tezze valsugana costruita dalle imperial regie ferrovie austro-ungariche. Primolano divenne stazione internazionale di confine.\nIl tratto trentino che partiva da Tezze di Grigno ed arrivava a Trento, allora sotto il regime austro-ungarico, venne modificato dopo l'inizio della prima guerra mondiale. La frontiera creatasi con l'Italia nel 1915 in seguito allo scoppio delle ostilit\u00e0 tra i due Stati, aveva spinto lo Stato Maggiore austriaco ad aumentare la vigilanza al confine attraverso la costruzione di fortificazioni e trincee. Il progetto comprendeva anche il miglioramento delle linee ferroviarie preesistenti. La mobilitazione dei soldati Trentini verso il fronte orientale, e quindi il loro allontanamento dal confine con l'Italia, determin\u00f2 la necessit\u00e0 di importare manodopera da altre parti dell'Impero e inoltre l'impiego di prigionieri di guerra, in particolare quelli russi. Tra il 1916 e il 1918, parallelamente allo sviluppo della guerra sul fronte italiano, il commando austriaco dispieg\u00f2 le proprie compagnie ferroviere affiancate dai prigionieri di guerra per i cambiamenti da apportare alla tratta della Valsugana.\nVa detto che nel fascio binari della rimessa locomotive di Primolano erano presenti scambi ad ago articolato e la piattaforma di giratura delle locomotive che sono di produzione austro-ungarica, andrebbe verificato se fu materiale acquistato all'estero da SIFV o sono frutto di lavori di ripristino eseguiti dai genieri imperiali durante la prima guerra mondiale.\nDue anni dopo le Ferrovie dello Stato (FS) rilevarono la gestione della parte italiana della linea dalla SIFV. Dopo la prima guerra mondiale e il passaggio del Trentino all'Italia le FS acquisirono la gestione della parte trentina, unificando la linea; di conseguenza Primolano perdette la caratteristica di stazione internazionale.\nNella seconda met\u00e0 degli anni ottanta venne attivata la trazione elettrica della tratta da Castelfranco Veneto a Venezia Mestre, secondo una fonte il 28 settembre 1986, secondo un'altra fonte il 9 maggio 1988. Nel 2003 la linea venne elettrificata fino a Bassano del Grappa.\nNegli anni duemila la parte trentina della linea ferroviaria fu sottoposta a una serie di miglioramenti strutturali che consentirono l'avvio di un sistema ferroviario suburbano, il quale commercialmente ha preso la denominazione di \"metropolitana leggera di superficie\". Allo scopo di creare fermate frequenti e vicine, furono attivate la fermata di Santa Chiara, quella di Trento San Bartolameo e la stazione di Borgo Valsugana Est. Furono inoltre potenziate e ampliate le stazioni di Villazzano e Povo-Mesiano. Infine, per il miglioramento della qualit\u00e0 del servizio viaggiatori vennero acquistati da Trentino Trasporti, per conto della provincia autonoma di Trento, alcuni convogli ALn 501 \"Minuetto\" che la societ\u00e0 regionale noleggi\u00f2 a Trenitalia. In precedenza erano impiegate automotrici ALn 668.\nIl 17 luglio 2009 il tratto Trento-Pergine fu temporaneamente chiuso, mentre il servizio passeggeri fu sostituito da autocorse, a causa di alcuni problemi dovuti ad infiltrazioni d'acqua nella galleria a fianco dell'abitato di Villazzano, che resero pericoloso il transito dei treni. La riapertura avvenne il 24 luglio, ma con limitazione di velocit\u00e0 tra Trento San Bartolameo e Villazzano per alcuni giorni.\nIl mese seguente, tra il 17 e il 30 agosto la tratta Roncegno Bagni-Caldonazzo rimase chiusa per i lavori di ristrutturazione, programmata, concernenti la stazione di Levico Terme, sita tra le due stazioni. L'autobus che effettu\u00f2 il servizio sostitutivo tra le due stazioni passava anche per la stazione in manutenzione, per consentire una corretta percorrenza della tratta senza troppi disagi.\nIl 13 maggio 2013, in affiancamento al servizio svolto da Trenitalia con mezzi di Trentino Trasporti, vennero avviate le prime corse espletate da Trentino Trasporti Esercizio.\nDal 14 dicembre 2014, inizia un nuovo capitolo per la ferrovia, la met\u00e0 delle corse \u00e8 infatti effettuata da Trenitalia, mentre l'altra met\u00e0 da Trentino Trasporti Esercizio.\nLa linea, dopo gli ammodernamenti infrastrutturali realizzati fra il 2012 e il 2015, ha assistito a un incremento dell'utenza, passata dai 660\u00a0000 passeggeri all'anno del 2005 a 1\u00a0572\u00a0900 passeggeri all'anno del 2014 nel tratto in territorio trentino.\nL'8 giugno 2017 \u00e8 stato annunciato che la linea rimarr\u00e0 chiusa dall'11 giugno al 31 luglio per rinnovare tutto il binario e le traversine tra Trento e Bassano, in vista dell'elettrificazione per la quale sono stati gi\u00e0 stanziati 60 milioni di euro.\nDal 4 giugno al 4 luglio 2021 il tratto Trento-Primolano \u00e8 stato chiuso al traffico per permettere di svolgere dei lavori di potenziamento tecnologico della linea propedeutici all'elettrificazione, che hanno comportato la sostituzione di 23 deviatoi e il potenziamento di oltre 60 chilometri di apparati tecnologici.\nIl tratto trentino durante la Grande Guerra.\nNegli anni 1914-1915, quando l'Italia era ancora neutrale, il tratto tra Tezze e Novaledo venne privato di tutto ci\u00f2 che era considerato inutile all\u2019utilizzo della ferrovia e fu abbandonato con l\u2019entrata in guerra dell\u2019Italia e la ritirata austriaca comandata gi\u00e0 nel 1914 fino allo sbarramento fortificato di Tenna. Gli italiani tuttavia non utilizzarono mai la linea ferroviaria poich\u00e9 era un facile bersaglio degli austriaci, posizionati sulla Panarotta. Precedentemente all\u2019entrata in guerra con l\u2019Italia, gli organi governativi di Trento avevano predisposto un\u2019eventuale evacuazione, per far spazio ai due comandi di armata e all'immagazzinamento delle scorte. La ferrovia della Valsugana fu utilizzata per questo sgombero. \nCon la Strafexpedition del 1916 (offensiva austriaca in Trentino), la linea, tornata completamente austriaca, fu notevolmente potenziata tra Trento e Caldonazzo. I lavori di ampliamento della ferrovia, delle infrastrutture delle stazioni e dei dispositivi di segnalazione e i prolungamenti dei tombini (sottopassaggi) furono ultimati da 2 compagnie ferroviarie austro-ungariche, da 3 sezioni ferrovieri prigionieri di guerra, e da altre 5 sezioni lavoratori (generici) prigionieri di guerra.\nI lavori a cui hanno contribuito i prigionieri in questa prima fase furono: \nDopo la ritirata italiana verso Primolano del 1916, ci furono molti lavori di ripristino nella bassa Valsugana, la gran parte dei quali consistevano nel ricostruire i ponti demoliti dagli austriaci stessi per rallentare gli italiani.\nI lavori in cui i prigionieri di guerra furono adoperati assieme alle compagnie austriache ferroviere, furono:\nNegli anni 1917-1918 l'esercito austro-ungarico fu duramente provato a causa dei continui attacchi italiani all\u2019Isonzo, tanto che i comandi supremi austro-ungarici decisero di contrattaccare verso la Pianura Veneta. La ferrovia della Valsugana venne cos\u00ec adoperata per fornire il supporto logistico alle truppe austriache e tedesche. Con la disfatta italiana a Caporetto tutti i reparti italiani presenti in trentino si ritirarono, demolendo strade, ferrovie e ponti (tra Primolano e Cismon del Grappa) per rallentare l\u2019offensiva austriaca. I danni furono molti e critici alla ferrovia della Valsugana che perse il ponte del Cismon (lungo 100 metri) e due gallerie ferroviarie. Inoltre le stazioni di Villa Agnedo, Strigno, Ospedaletto, Grigno, Tezze e Primolano non furono pi\u00f9 utilizzabili. Di conseguenza le truppe austriache cominciarono immediatamente a ricostruire per ripristinare la linea. Questi lavori durarono 40 giorni. I lavori dove furono mandati i prigionieri di guerra assieme alle compagnie austriache furono:\nTuttavia l\u2019impiego di cos\u00ec tanti treni, oltretutto molto grandi, fece triplicare il consumo del carburante fossile. Gli austriaci vennero a sapere che nella zona del Monte Civerone fu trovato un cospicuo deposito di carbone e quindi escogitarono un piano per portare tale combustibile a Borgo Valsugana. Il piano comprendeva la costruzione di diverse tratte ferroviarie, edificate anche grazie alla manodopera dei prigionieri. Il progetto a cui essi presero parte fu:\nCon la fine della prima guerra mondiale i prigionieri di guerra furono liberati e la ferrovia fu restaurata. Infatti i genieri italiani rimossero i telai dei carri ferroviari ed i binari contorti per ripristinare la ferrovia.\nTratto veneto.\nIl 30 novembre 2003 fu aperta la trazione elettrica lungo la tratta Castelfranco Veneto \u2013 Bassano del Grappa.\nAnche la parte veneta della linea \u00e8 interessata da lavori aventi lo scopo di favorire l'attivazione di un servizio ferroviario suburbano. In particolare, all'interno del Sistema Ferroviario Metropolitano Regionale il tratto Mestre \u2013 Castelfranco Veneto dovrebbe essere interessato dal servizio della linea 6. Per garantirne l'attivazione furono effettuati alcuni miglioramenti infrastrutturali tra cui la riapertura di una parte della linea dei Bivi e la costruzione dello scavalco di Maerne, necessario a sovrappassare la linea Milano\u00a0\u2013 Venezia Storica e ad Alta Velocit\u00e0. Quest'ultima linea, infatti, sarebbe stata posta a settentrione rispetto alla Linea Storica e ci\u00f2 avrebbe costretto l'attraversamento a raso dei binari della linea Trento-Venezia presso il \"Quadrivio Catene\". Fu quindi necessario evitare tale tipo di incrocio e i conseguenti problemi di circolazione e di sicurezza. Si risolse il problema con un passaggio a livelli sfalsati ad occidente del \"Quadrivio catene\", riattivando in parte il tracciato della Linea dei Bivi e allungando di conseguenza il percorso della linea per Trento.\nLo scavalco fu inaugurato il 30 maggio 2008, mentre la sua apertura all'esercizio avvenne contestualmente alla riapertura parziale della linea dei Bivi, l'8 giugno.\nDal 10 maggio dell'anno seguente, lo scavalco inizi\u00f2 ad essere impiegato da alcuni convogli, prevalentemente merci, provenienti dalla Venezia-Udine, grazie alla riattivazione del tratto della linea dei bivi compreso tra Asseggiano e il doppio bivio Marocco.\nCaratteristiche tecniche.\nLo scartamento \u00e8 quello ordinario da 1435 mm.\nI circa 136 chilometri di linea da Trento a Maerne di Martellago sono a semplice binario singolo, mentre da Maerne di Martellago a Venezia Mestre la tratta \u00e8 a doppio binario.\nNel tratto da Trento a Bassano del Grappa \u00e8 utilizzata la trazione Diesel, mentre da Bassano a Venezia Mestre la linea \u00e8 elettrificata a corrente continua a 3000 volt.\nIl peso assiale \u00e8 di 20 tonnellate per asse da Trento a Castelfranco, e di 22,5 tonnellate per asse da Castelfranco a Venezia Mestre.\nNel tratto da Trento a Primolano la pendenza arriva fino al 22 per mille, tra Primolano e Bassano la pendenza media \u00e8 del 10 per mille, il restante tratto fino a Venezia Mestre \u00e8 sostanzialmente in pianura.\nOltre che alle stazioni di Trento e Venezia Mestre, la rottura di carico con altre linee sono nelle stazioni di Bassano del Grappa per i treni da/per Trento e da/per Venezia S.L. e Castelfranco Veneto da/per Vicenza, da/per Treviso, da/per Padova e da/per Montebelluna, e alcune coppie Padova-Belluno.\nSottostrutture.\nScavalco di Maerne.\nIl cosiddetto \"scavalco di Maerne\" \u00e8 un viadotto ferroviario che sovrappassa il doppio binario della linea Milano-Venezia e quello della linea ad alta velocit\u00e0 Padova-Mestre.\nLa struttura \u00e8 formata da quarantacinque campate con una luce di 24 metri tra una campata e l'altra, per una lunghezza totale di 1072 metri.\nEsso si collega alla linea Trento-Venezia, a cui appartiene, per mezzo di parte del tratto compreso tra il doppio bivio Orgnano e il bivio Mirano della ripristinata linea dei Bivi, e si collega alla stazione di Venezia Mestre tramite un doppio binario che affianca a sud la linea Storica.\nTraffico.\nIl servizio ferroviario regionale lungo la linea \u00e8 svolto in due relazioni distinte:\nAlcune corse della tratta di competenza della provincia di Trento sono effettuate da Trentino Trasporti esercizio."}
{"id": "1419209", "revid": "253269", "url": "https://it.wikipedia.org/wiki?curid=1419209", "title": "David Seltzer", "text": "Biografia.\nIl suo romanzo pi\u00f9 celebre \u00e8 indubbiamente \"Il presagio\" (\"The Omen\", 1975), da cui l'anno successivo \u00e8 stato tratto l'omonimo film diretto da Richard Donner con Gregory Peck e Lee Remick, racconto horror che reinterpreta in chiave moderna l'Apocalisse biblica. Seltzer ha scritto anche altri best seller, tra cui un altro horror, in questo caso di stampo ecologista, \"Profezia\", da cui \u00e8 tratto il film omonimo del 1979, e il soggetto di una serie televisiva, \"Revelations\", ancora una volta di argomento soprannaturale e religioso. Molto attivo a Hollywood, Seltzer \u00e8 autore inoltre delle sceneggiature di alcuni film, come \"Il segno della libellula - Dragonfly\", \"Due nel mirino\" (1990) e del remake \"Omen - Il presagio\", realizzato nel 2006 da John Moore, meno popolare quanto ad incassi e consensi critici, ma per alcuni aspetti pi\u00f9 fedele agli sviluppi del romanzo originario.\nNel 2011 ha scritto la sceneggiatura del film televisivo \"Cinema Verite\", diretto da Shari Springer Berman e Robert Pulcini e candidato a nove premi Emmy."}
{"id": "1419212", "revid": "57342", "url": "https://it.wikipedia.org/wiki?curid=1419212", "title": "Eva Riccobono", "text": "Biografia.\nPrimi anni.\nDi madre tedesca, Eva Riccobono nasce a Palermo, ultima di cinque figli: oltre a lei un fratello, che mor\u00ec diciannovenne quando lei aveva solo quattro anni e tre sorelle (Davina, Jessica e Sabine). Prima di intraprendere la carriera di modella, per molti anni, ha giocato a pallavolo.\nAnni duemila.\nInizia giovanissima prestando la propria immagine per servizi fotografici e sfilate in Sicilia. Tra i personaggi chiave della sua carriera vanno ricordati i grandi fotografi Marco Glaviano, Fabrizio Ferri e Bruce Weber, i primi ad aver creduto nelle potenzialit\u00e0 di Eva e a convincerla a lasciare l'isola per Milano. A diciannove anni si stabilisce nel capoluogo lombardo e debutta sulle passerelle di Alberta Ferretti e Blumarine. Negli anni seguenti Eva \u00e8 rappresentata da Women Management e seguita dal famoso talent scout e manager Piero Piazzi.\nNel 2001 partecipa giovanissima al video della cover \"Via con me\" realizzata dai La Crus e al video \"Strong\" di Myself.\nNel 2002 posa per il calendario \"Forme\" di L'Or\u00e9al, sotto la direzione creativa di Aldo Coppola e realizzato da Fabrizio Ferri. Viene inoltre notata a Panarea dagli stilisti Dolce &amp; Gabbana, che la mettono sotto contratto esclusivo, sia per la campagna pubblicitaria (con Naomi Campbell) realizzata da Mario Testino, che per le sfilate. In pi\u00f9 occasioni dichiara di essere molto legata ai due stilisti, che l'hanno lanciata a livello mondiale. In seguito viene ingaggiata a Parigi, sempre in esclusiva, per le sfilate di Emanuel Ungaro (diretto in quegli anni da Giambattista Valli) e di Valentino.\nCome modella internazionale appare nel periodo 2003-2016 sulle copertine di riviste di moda e spettacolo, quali \"Vogue\", \"Elle\", \"Num\u00e9ro\", \"Flair\", \"Marie Claire\", \"Vanity Fair\", \"L'Officiel\", \"Cosmopolitan\", \"GQ\", \"Max\", \"Sette\", \"Grazia\", \"Gioia\", \"Anna\", \"Amica\", \"Bmm\" e molte altre ed \u00e8 ritratta in editoriali dal gotha dei fotografi, tra i quali Bruce Weber, Arthur Elgort, Patrick Demarchelier, Mario Testino, Steven Meisel, Gilles Bensimon, Annie Leibovitz, Paolo Roversi, Ellen von Unwerth, Craig McDean, Peter Lindbergh, David Bailey, Juergen Teller, Miles Aldridge, Felix Lammers, Bryan Adams e molti altri.\nDiventa presto una delle top model preferite da stilisti quali Giorgio Armani, Valentino, Chanel, Gianfranco Ferr\u00e9, Emanuel Ungaro, Ermanno Scervino e Fausto Sarli e sfila in tutte le pi\u00f9 importanti capitali della moda: New York, Londra, Milano, Parigi, Madrid, ecc. Nel 2003 posa per il \"Calendario Pirelli\", fotografata da Bruce Weber. Nello stesso anno diventa testimonial per Dolce &amp; Gabbana, (fotografata da Mario Testino), Lancetti e Sonia Rykiel. Inoltre appare sulla copertina di \"Elle Francia\" e di \"Vogue Portogallo\" e di molte altre importanti riviste di moda.\nCome supermodella internazionale lavora ininterrottamente dal 2001 al 2009, sfilando per numerosi stilisti e case di moda tra cui Fendi, Alexander McQueen, Dior, Chanel, Lanvin, Givenchy, Balmain, Oscar de la Renta, Etro, Christian Lacroix, Elie Saab, Blumarine, Ralph Rucci, Jeremy Scott, Alberta Ferretti, Zac Posen, Prada, Valentino, Dolce &amp; Gabbana, Giorgio Armani, Emporio Armani, Paco Rabanne, Jean-Paul Gaultier, Yves Saint Laurent, Hugo Boss, Rocco Barocco, John Richmond, Paul Smith, Roberto Cavalli, Costume national, Kenzo, Guy Laroche, Dries van Noten, Sonia Rykiel, Francesco Scognamiglio, Trussardi, Ermanno Scervino e molti altri; posa inoltre per numerose campagne pubblicitarie.\nNel 2002 partecipa al programma televisivo \"\" (Rai 1) a fianco di Fiorello, il quale la sceglie appena diciannovenne per il suo modo atipico (secondo lo stereotipo) di rappresentare la Sicilia: alta, bionda e con gli occhi azzurri. Quell'anno in pi\u00f9 occasioni la Riccobono dichiara di essersi sentita lusingata dell'opportunit\u00e0 datale da Fiorello, ma che per il suo futuro professionale avrebbe scelto il mondo della moda, settore in cui da l\u00ec a pochi anni avrebbe riscosso un enorme successo.\nNel 2004 Laura Asnaghi in un articolo per \"la Repubblica\" riporta che Eva e Mariacarla Boscono sono tra le poche modelle italiane ad ottenere cachet da 15.000 euro a sfilata e che la loro carriera si \u00e8 consolidata a livello internazionale. Fino al 2005 vive e studia a New York, poi prende residenza in un'altra grande capitale della moda mondiale, Milano. Sempre nel 2004 diventa protagonista delle campagne pubblicitarie internazionali di Gianfranco Ferr\u00e9, Chanel Make Up e La Perla. Nel 2005 \u00e8 il volto di C\u00e9line e appare sulla copertina dell'edizione giapponese di \"Vogue\" e sulla copertina della nuova edizione russa della rivista \"L'Officiel\". Sempre nel 2005 le viene dedicato un \"Model Moment\", ovvero una video intervista realizzata dal sito \"fashionfile.com\", in cui viene celebrata la carriera delle pi\u00f9 importanti top model al mondo. Per l'occasione viene intervistata dal giornalista Tim Blank nel backstage della sfilata di Dolce &amp; Gabbana.\nNel marzo 2006 \u00e8 sulla copertina di \"Cult\", mentre in luglio \u00e8 su quella di \"Class\" e in novembre su quella di \"Vogue Gioiello\".\nNel 2007 \u00e8 stata fotografata dal cantante e fotografo Bryan Adams per la campagna pubblicitaria della maison Hybris. Nel luglio dello stesso anno conquista la copertina di \"Notebook\". Compare sulle copertine di \"Max\" (luglio 2008), \"A\" (settembre), \"Anna\" (ottobre) e \"Gentleman\" (dicembre). Nello stesso anno \u00e8 ospite della sesta puntata della terza stagione di \"Very Victoria\" su MTV Italia.\nNel 2008 \u00e8 immortalata a New York da Annie Leibovitz per il Calendario Lavazza 2009. Sempre nel 2008 debutta sul grande schermo con il film \"Grande, grosso e... Verdone\" del regista Carlo Verdone, il quale la sceglie personalmente per interpretare l'eterea figura di una donna francese, Blanche Duvall, che, invece, si riveler\u00e0 essere una prostituta d'alto bordo.\nNel marzo 2009 appare sulla copertina di \"Playboy Italia\" fotografata da Alan Gelati; mentre in luglio \u00e8 sulla copertina di \"Yo Dona\" (Spagna), in settembre su quella di \"Anna\" e in dicembre su quella di \"First\" fotografata da Tony Kim. Sempre nel 2009 debutta nel mondo della musica con il brano \"Labbra\", prodotto e cantato con il compagno Matteo Ceccarini. Claudio Castellacci sul \"Corriere della Sera\" paragona la performance dei due a Jane Birkin e Serge Gainsbourg.\nAnni duemiladieci.\nNel 2010 \u00e8 testimonial della campagna pubblicitaria internazionale \"Made in Italy\", promossa dall'Istituto nazionale per il commercio estero (ICE) e realizzata da Alan Gelati.\nNel corso del 64\u00ba Festival di Cannes (2011) sfila al \"Fashion For Relief\", una sfilata di beneficenza organizzata da Naomi Campbell per raccogliere fondi da destinare alla ricostruzione delle aree del Giappone colpite da un terremoto nel marzo 2011. A fine settembre 2011 torna in passerella dopo quasi due anni di assenza e sfila a Parigi per la collezione \"Gold\" di Vivienne Westwood, chiudendo la sfilata.\nNel 2011 gira in Puglia il film \"E la chiamano estate\" per la regia di Paolo Franchi. Eva interpreta il ruolo di Lea, una prostituta tossicodipendente. Nello stesso anno torna in televisione come ospite prima nella quarta puntata di \"Attenti a quei due - La sfida\" (Rai 1) e poi come ospite della prima puntata del nuovo show di Fiorello, \"Il pi\u00f9 grande spettacolo dopo il weekend\", sempre su Rai 1. Fa inoltre parte della giuria tecnica di \"Miss Italia 2011\".\nNel 2012 torna in passerella a Milano per la collezione maschile Diesel \"Black Gold\". Nell'autunno-inverno seguente diviene il volto della campagna pubblicitaria Primavera/Estate 2012 di \"Caract\u00e8re\", fotografata da Stefano Galuzzi. In maggio diviene testimonial di Swarovski nel primo spot televisivo della maison austriaca. Dal 16 aprile al luglio dello stesso anno conduce su Rai 2 il programma di divulgazione scientifica intitolato \"Eva\", assieme a Massimo Polidoro. Dal novembre successivo partecipa alla seconda edizione del programma dedicato al cinema \"Short Movies\" su La3.\nNel 2013 partecipa a un cortometraggio realizzato da Jaeger-LeCoultre e diretto da Marco Maccapani per San Valentino 2013. Al cinema interpreta il ruolo di Simonetta nel film \"Passione sinistra\" di Marco Ponti. Per questo ruolo il 5 giugno 2013 ha ricevuto il Premio Ciak d'oro come Migliore attrice non protagonista e viene candidata al Nastro d'argento nella stessa categoria. Sempre nel 2013, ottiene un ruolo nella commedia \"Niente pu\u00f2 fermarci\" di Luigi Cecinelli e partecipa alle riprese del film \"La vita oscena\" di Renato De Maria. Nel periodo dal 28 agosto al 7 settembre 2013 \u00e8 madrina della 70\u00aa Mostra internazionale d'arte cinematografica di Venezia.\nNel 2015 \u00e8 nel cast delle commedie \"Le frise ignoranti\", accanto a Lino Banfi e Francesco Pannofino, e \"Io che amo solo te\", per la regia di Marco Ponti.\nNel 2016 diviene testimonial per la nuova linea di abiti e borse del designer Andrea Incontri. Nello stesso anno viene riconfermata world ambassador del marchio di alta orologeria e gioielleria Jaeger-LeCoultre. Nel 2017, dopo molti anni, torna in esclusiva in passerella aprendo e chiudendo la sfilata \"Bridal Couture 2018\" di Carlo Pignatelli a Milano.\nNel maggio del 2017 debutta al Teatro Franco Parenti di Milano nel progetto itinerante \"Stasera si pu\u00f2 entrare, fuori\" di Andr\u00e9e Ruth Shammah.\nNel 2019 recita in \"Coltelli nelle galline\" per la regia di Andr\u00e9e Ruth Shammah presentato per la prima volta al Napoli Teatro Festival e dal 25 settembre al Teatro Franco Parenti di Milano fino al 20 ottobre.\nVita privata.\nDal 2004 \u00e8 impegnata sentimentalmente con il DJ Matteo Ceccarini, con cui vive a Londra. La coppia ha due figli: Leo, nato il 30 maggio 2014, e Livia, nata il 20 luglio 2020."}
{"id": "1419213", "revid": "1813333", "url": "https://it.wikipedia.org/wiki?curid=1419213", "title": "In diem addictio", "text": "La in diem addictio, nel diritto Romano, \u00e8 un tipo di condizione risolutiva di un contratto di compravendita (\"emptio venditio\"). \nSe entro un determinato termine viene proposta al venditore una offerta migliorativa rispetto a quella presentata dal primo aspirante acquirente, non per forza in termini di prezzo, il venditore ha diritto di recedere dal contratto con il vecchio acquirente, per stipulare un nuovo contratto con il nuovo acquirente. Fu utilizzato sia per le vendite all'asta che per particolari vendite di beni privati."}
{"id": "1419214", "revid": "1889234", "url": "https://it.wikipedia.org/wiki?curid=1419214", "title": "Aleksandr Povetkin", "text": "Ha avuto una carriera amatoriale di successo, culminata con la vittoria dell'oro olimpico nei pesi supermassimi ai Giochi olimpici di . Dopo aver debuttato come professionista nel 2005 ha inanellato una striscia di ventuno successi consecutivi, prima di conquistare il titolo WBA dei massimi con una vittoria su Ruslan Chagayev nel 2011. Ha detenuto la corona mondiale sino al 2013, quando \u00e8 stato detronizzato dal campione ucraino Volodymyr Kly\u010dko in un incontro di unificazione. \u00c8 stato anche detentore del titolo WBC ad \"interim\" e \"Diamond\" nel 2020 detronizzando Dillian Whyte, tutta via perse il titolo ad interim poco dopo in una rivincita con lo stesso pugile avvenuta nel 2021.\nCarriera.\nPugile che fa della pressione il suo tratto distintivo, \u00e8 noto anche per la fisicit\u00e0 e la potenza dei suoi pugni, a livello amatoriale ha conquistato il titolo europeo nel 2002 e 2004, oltre al titolo mondiale nel 2003: nel 2004 fu inoltre campione olimpico. Fu la \"bestia nera\" dell'italiano Roberto Cammarelle a cui inflisse cinque sconfitte in altrettanti incroci.\nProfessionista dal 2005, tra il 2007 e il 2008 riporta vittorie contro Chris Byrd e Eddie Chambers grazie alle quali si ritrova primo nella graduatoria IBF: nell'agosto 2011 conquista la cintura WBA, con un successo ai punti (decisione unanime dei giudici) contro Ruslan Chagayev. Il 5 ottobre 2013 mette in palio il suo titolo contro Wladimir Klitschko, da cui viene sconfitto.\nLa sua carriera \u00e8 stata negativamente macchiata da ben due casi di positivit\u00e0 di test su sostanze vietate dai regolamenti, come gli steroidi anabolizzanti, tra il 2016 e il 2017. Attualmente detiene il titolo WBC ad interim dei massimi dopo detronizzato il pugile inglese Dillian Whyte per TKO alla quinta ripresa."}
{"id": "1419219", "revid": "767487", "url": "https://it.wikipedia.org/wiki?curid=1419219", "title": "Raurici", "text": "I Raurici (o Rauraci) furono un piccolo popolo celtico che confinava con gli Elvezi e i Sequani e che era stanziato presso Basilea. Fu proprio nel loro territorio che nel 43 a.C. Lucio Munazio Planco dedusse la colonia di \"Augusta Raurica\", popolo che nel 52 a.C. fece parte, con gli Elvezi, dei popoli ribelli al proconsole Gaio Giulio Cesare."}
{"id": "1419222", "revid": "73843", "url": "https://it.wikipedia.org/wiki?curid=1419222", "title": "H\u0101\u02be", "text": " ( ) \u00e8 la ventiseiesima lettera dell'alfabeto arabo. Nella numerazione abjad essa assume il valore 5 (questa numerazione si basa infatti sull'antico ordine delle lettere nell'alfabeto semitico nordoccidentale, dove per l'appunto \"h\u0113\" era la quinta lettera).\nOrigine.\nQuesta lettera deriva secondo alcuni da dell'alfabeto nabateo, secondo altri da \u0717 dell'alfabeto siriaco. In ogni caso deriva da \"he\" dell'alfabeto aramaico (), che nacque dalla \"he\" dell'alfabeto fenicio (), generata dalla \"haw\" dell'alfabeto proto-cananeo ().\nFonetica.\nFoneticamente corrisponde alla fricativa glottidale sorda ().\nScrittura e traslitterazione.\n viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"h\".\nSintassi.\n \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m \"al\"), esso non subir\u00e0 alcuna modifica."}
{"id": "1419223", "revid": "73843", "url": "https://it.wikipedia.org/wiki?curid=1419223", "title": "Balearica regulorum", "text": "La gru coronata grigia (\"Balearica regulorum\" ), anche nota come gru coronata africana, gru dalla corona dorata, gru dell'Africana orientale, gru coronata dell'Africa orientale, gru africana, gru coronata orientale, gru del Sudafrica e gru crestata, \u00e8 un raro uccello della famiglia dei Gruidi, originario delle regioni meridionali e sud-orientali del continente africano.\nTassonomia.\nLa gru coronata grigia \u00e8 strettamente imparentata con la gru coronata nera (\"Balearica pavonina\"), tanto che le due specie sono state talvolta trattate come la stessa specie. Tuttavia, questi uccelli sono facilmente distinguibili sulla base di prove genetiche, richiami, colore e distribuzione del piumaggio, pertanto, correntemente, tutte le autorit\u00e0 scientifiche le considerano due specie diverse.\nSono ufficialmente riconosciute due sottospecie:\nDescrizione.\nDimensioni.\nLa gru coronata grigia misura 100-110 centimetri di lunghezza, per un peso di 3000-4000 g; l'apertura alare \u00e8 di 180-200 centimetri.\nAspetto.\nI sessi sono simili, anche se i maschi tendono ad essere leggermente pi\u00f9 grandi delle femmine. Il piumaggio del corpo dell'adulto \u00e8 di un grigio medio che vira al grigio chiaro sul collo, al quale la specie deve il suo nome comune di gru coronata grigia per distinguerla dalla gru coronata nera, con la quale viene spesso confusa e che ha il corpo e il collo di colore variabile dal grigio scuro al nero. Come nella gru coronata nera, le copritrici sopra e sotto-alari sono bianche, su entrambi i lati dell'ala; sulla faccia superiore \u00e8 presente una macchia gialla sulle grandi copritrici interne. Le secondarie sono marroni, mentre le primarie sono nere. Come nella sua parente stretta, la fronte e la parte anteriore del vertice, molto bombate, sono nere, mentre sulla parte posteriore del vertice vi \u00e8 una corona formata da lunghe piume erette di colore dorato. Tuttavia, a differenza della gru coronata nera, le guance, nude, sono bianche, e contrassegnate solamente da una macchia rossa sulla parte superiore, dietro l'occhio. La caruncola rossa che la gru coronata grigia presenta sul mento \u00e8 ben sviluppata, molto pi\u00f9 che nella gru coronata nera, dove \u00e8 a malapena visibile. L'iride \u00e8 grigio-blu, il becco \u00e8 lungo, forte e diritto e di colore grigio scuro. Le zampe sono grigie. Gli esemplari immaturi somigliano agli adulti, ma hanno il piumaggio pi\u00f9 opaco e gli occhi marroni.\nQuesta specie e la gru corona nera sono le uniche gru in grado di appollaiarsi sugli alberi, grazie al loro dito opponibile con cui possono afferrare i rami, assente nelle altre gru. Si presume che questo sia un tratto ancestrale tra le gru, andato perso nelle altre sottofamiglie. Inoltre, entrambe le specie sono sprovviste della tipica trachea a spirale, usata per produrre i richiami strombazzanti delle altre specie, e hanno un piumaggio pi\u00f9 sciolto rispetto alle altre gru.\nVoce.\nLa gru coronata grigia emette i suoi vocalizzi quando \u00e8 in volo e durante le parate nuziali. Il richiamo \u00e8 costituito da un \"waou\" spesso raddoppiato, profondo ma di tonalit\u00e0 elevata, che da lontano pu\u00f2 ricordare un miagolio.\nBiologia.\nLe gru coronate grigie vivono in coppie, il pi\u00f9 delle volte all'interno di un gruppo di una ventina di individui, anche se stormi che possono comprendere dai 30 ai 150 uccelli non sono rari. Gruppi anche pi\u00f9 grandi che possono contare anche 200 individui possono essere avvistati durante la sera e la notte quando si radunano per dormire tra l'erba alta lungo i fiumi, oppure sugli alberi. \u00c8 probabile che anche le coppie di questa specie, come quelle della sua parente, la gru coronata nera, siano monogame e rimangano unite per tutta la vita. La parata nuziale di questi uccelli comprende balletti, inchini e salti con lisciamento reciproco delle piume. Non possedendo una trachea a spirale come le altre specie di gru, il loro richiamo strombazzante \u00e8 diverso da quello delle altre specie. Il ballo \u00e8 parte integrante del corteggiamento, ma pu\u00f2 avvenire in qualsiasi momento dell'anno, anche per consolidare il legame tra le coppie.\nVolo.\nCome la gru coronata nera, anche quella grigia deve correre per alzarsi in volo. Una volta in aria, procede con le zampe e il collo tesi, e con quest'ultimo leggermente abbassato. I richiami che emette in volo consentono di localizzarla.\nAlimentazione.\nLa gru coronata grigia \u00e8 onnivora, e la sua dieta comprende piante, semi di carice, grano, insetti, rane, vermi, serpenti, piccoli pesci, e le uova di altre creature acquatiche. Cacciano a terra, battendo i piedi mentre camminano, facendo scappare gli insetti che vengono rapidamente catturati e mangiati. Spesso questi uccelli seguono i grandi erbivori al pascolo, catturando i piccoli animali disturbati dal passaggio delle mandrie di antilopi e gazzelle. Questi uccelli passano l'intera giornata alla ricerca di cibo, per poi riposare appollaiati sugli alberi la notte.\nRiproduzione.\nLe gru coronate grigie cronometrano la loro stagione riproduttiva intorno alla stagione delle piogge, sebbene ci\u00f2 vari in base al loro areale. Nell'Africa orientale la specie nidifica tutto l'anno, ma pi\u00f9 frequentemente durante i periodi pi\u00f9 secchi, mentre nell'Africa meridionale la stagione riproduttiva coincide con le piogge. Durante la stagione riproduttiva, le coppie costruiscono un grande nido, costituito da una piattaforma formata da erbe strappate e carici calpestati situata ai margini di una zona umida e nascosta tra la vegetazione alta almeno un metro sopra la superficie dell'acqua. Questa specie depone 2-5 uova bianco sporco per covata, che vengono incubate da entrambi i sessi per 28-31 giorni. I pulcini sono precoci e sono gi\u00e0 in grado di camminare e correre non appena si schiudono, involandosi entro i primi 56\u2013100 giorni di vita. Una volta che saranno completamente cresciuti e indipendenti, i giovani si separeranno dai loro genitori per creare una propria famiglia. Le coppie spesso ripetono le loro danze rituali ogni stagione riproduttiva per consolidare il loro legame.\nDistribuzione e habitat.\nLa gru coronata grigia, come la gru coronata nera, \u00e8 una specie sub-sahariana. Il suo areale, tuttavia, \u00e8 separato da quello di quest'ultima. \u00c8 presente in tutta l'Africa australe, fino alla Repubblica Democratica del Congo a nord, e nell'Africa orientale fino all'Uganda e al Kenya. \u00c8 assente dalla Tanzania sud-orientale. Frequenta \"habitat\" aperti e umidi come le rive dei fiumi, le praterie inondate temporaneamente da acque poco profonde, le paludi o ambienti pi\u00f9 asciutti, quali savane aperte in prossimit\u00e0 dell'acqua, ove possa andare in cerca di cibo. Questi animali non hanno schemi migratori prestabiliti e gli uccelli pi\u00f9 vicini ai tropici sono tipicamente sedentari. Gli uccelli che vivono nelle aree pi\u00f9 aride, in particolare in Namibia, effettuano movimenti stagionali localizzati durante i periodi pi\u00f9 secchi.\nConservazione.\nLa gru coronata grigia \u00e8 minacciata dalla distruzione e dal degrado delle zone di foraggiamento. Responsabili di questo sono la bonifica delle zone umide, il sovrapascolo, l'uso di pesticidi, gli incendi dolosi non controllati durante la stagione della nidificazione e la messa a coltura dei terreni. Anche la costruzione di dighe per la produzione di elettricit\u00e0 e l'estrazione delle acque sotterranee, che portano a mutamenti del regime idrologico, hanno un impatto sulla sopravvivenza della specie. Inoltre, non dobbiamo trascurare il traffico di esemplari vivi e la caccia, minacce sempre pi\u00f9 pressanti dal momento che a causa della riduzione del suo \"habitat\" la specie si \u00e8 spinta a vivere sempre pi\u00f9 vicino alle abitazioni. Gli studi hanno dimostrato, ad esempio, che molti esemplari vengono avvelenati in Kenya ogni anno per rappresaglia o per proteggere i raccolti dalle loro scorribande. Infine, la mortalit\u00e0 di questi animali a causa dell'elettrocuzione e della collisione con le linee dell'alta tensione costituisce una seria minaccia in Uganda, Sudafrica e Tanzania, ed \u00e8 probabile che il numero di incidenti cresca sempre pi\u00f9. Per questi motivi, il numero di esemplari \u00e8 notevolmente diminuito e pertanto la gru coronata grigia \u00e8 classificata come \u00abspecie in pericolo\u00bb (\"Endangered\") dalla IUCN.\nPer via del suo aspetto caratteristico e per i suoi colori vivaci, la gru coronata grigia \u00e8 un uccello molto richiesto dai bioparchi e dagli zoo, spesso esposto con altri uccelli africani o con grandi erbivori africani.\nSimbolismo.\nLa gru coronata grigia \u00e8 l'uccello nazionale dell'Uganda e compare sulla bandiera e sullo stemma del paese; l'animale infatti \u00e8 noto per la sua natura gentile e non era mai stato usato come simbolo da stati locali precedenti."}
{"id": "1419224", "revid": "297059", "url": "https://it.wikipedia.org/wiki?curid=1419224", "title": "Pactum displicentiae", "text": "Il Pactum displicentiae, nel Diritto Romano, \u00e8 una condizione risolutiva di un contratto di compravendita, come l\"'in diem addictio\", o la \"lex commissoria\". \nSostanzialmente consiste nella possibilit\u00e0 di recesso dal contratto da parte dell'acquirente entro una certa data, qualora l'acquisto non fosse di suo gradimento.\n\u00c8 pertanto equiparabile all'odierna garanzia \"mutatis mutandis\"."}
{"id": "1419225", "revid": "106908", "url": "https://it.wikipedia.org/wiki?curid=1419225", "title": "Eggenberg", "text": "Gli Eggenberg furono un'importante famiglia dell'aristocrazia austriaca, originaria di Graz, al Castello Eggenberg.\nLe origini.\nIl primo Eggenberg di cui si ha testimonianza \u00e8 Ulrico, morto nel 1448, a cui segue il suo secondogenito Balthazar, morto nel 1493 a Graz, maestro di zecca dell'Imperatore Federico III, il primo a potersi fregiare di un emblema di famiglia.\nLa famiglia, grazie all'influenza ottenuta attraverso l'attivit\u00e0 commerciale e di banchieri, ottenne nel 1598 il titolo baronale.\nForti creditori dell'Imperatore Ferdinando II, acquistarono il controllo di 15 signorie nel circondario di Graz, 3 nel circondario di Marburg (l'odierna Maribor), 7 nel circondario di Cilli (Celje), 9 nella Carniola compresa la Contea di Adelsberg (Postumia), nonch\u00e9 il Ducato boemo di Krummau (\u010cesk\u00fd Krumlov), che abbracciava ben 300 localit\u00e0, dove si stabilirono dall'inizio della Guerra dei Trent'anni.\nIl titolo principesco.\nNel 1625 l'Imperatore elev\u00f2 il Barone Giovanni Ulrico (1598-1634) alla dignit\u00e0 di Principe, senza dotarlo per\u00f2 del diritto di voto alla Dieta Imperiale, in quanto non ancora in possesso di un territorio direttamente soggetto all'Impero.\nGli succedette Giovanni Antonio I (1610-1649), che riusc\u00ec ad ottenere tale diritto acquistando la neonata Contea di Gradisca per una somma pari a 315.000 fiorini, utili alle spese militari per la Guerra dei Trent'anni, con la clausola di mantenere la fortezza efficiente nella sua funzione militare.\nIl territorio, un ex Capitanato, era stato staccato dalla Contea di Gorizia ed elevato al rango di \"Contea Principesca e Sovrana immediata dell'Impero\".\nAlla morte di Giovanni Antonio, la reggenza pass\u00f2 alla moglie Anna Maria, Margravia del Brandeburgo, come tutrice del patrimonio a nome dei due figli Giovanni Cristiano (1641 - 1710) e Giovanni Sigfrido (1644 - 1713).\nNel 1664, i fratelli vennero dichiarati maggiorenni con un decreto speciale dell'Imperatore, in modo da poter disporre subito dei loro beni.\nPotere bicefalo.\nTra i due inizi\u00f2 un forte dissidio per la divisione dell'enorme eredit\u00e0 paterna. Il compromesso, su interessamento dell'Imperatore, venne tuttavia raggiunto a Vienna il 27 marzo 1672.\nSecondo l'accordo, al principe Giovanni Cristiano furono assegnati tutti i beni in Boemia, nell'Alta Austria e nella Bassa Austria, mentre al fratello minore spettarono quelli situati in Stiria e Carniola.\nPer quanto riguarda lo \"Stato sovrano\" della Principesca Contea di Gradisca, fu stabilito che il principe Giovanni Cristiano dovesse gestirne da solo il governo dividendone per\u00f2 gli introiti in parti uguali ed utilizzando la seguente dicitura nei decreti e documenti:\nAlla morte dei due fratelli, la dinastia continu\u00f2 con Giovanni Antonio II (morto nel 1716, figlio di Giovanni Sigfrido, e con suo figlio Giovanni Cristiano II, che mor\u00ec a soli tredici anni nel 1717.\nCon lui si estinse la nobile casata e Gradisca torn\u00f2 all'Impero, dotata di prestigio e ricchezze di molto superiori a quelli di settant'anni prima.\nIl buon governo.\nIl governo Eggenberg fu particolarmente illuminato, infatti dot\u00f2 la Contea Principesca, pur non avendovi mai soggiornato, di un proprio governo, proprie leggi e ordinamenti (le \"Convenzioni Gradiscane\") e di una propria moneta (il \"Tallero di Gradisca\"). Inoltre, l'era degli Eggenberg port\u00f2 alla citt\u00e0 un notevole sviluppo urbanistico e commerciale che diede origine a un importante aumento demografico.\nNel 1754 la Contea di Gradisca cess\u00f2 di esistere, ma non fu lo stesso per il titolo di \"Principe\", che venne mantenuto nel nome della nuova formazione statale: la Contea Principesca di Gorizia e Gradisca.\nKrummau invece pass\u00f2 nelle mani di un'altra dinastia, gli Schwarzenberg."}
{"id": "1419226", "revid": "6923", "url": "https://it.wikipedia.org/wiki?curid=1419226", "title": "Ford BA Falcon", "text": "La Ford BA Falcon viene introdotta nel 2002 per sostituire la precedente AU, rispetto alla quale introduce significative novit\u00e0 tecniche come le sospensioni a quattro ruote indipendenti per le berline, nuovi e pi\u00f9 potenti motori e un cambio manuale a 6 rapporti. Viene eletta negli ultimi mesi del 2002 Auto dell'Anno dalla rivista \"Wheels\" e Australia's Best Car per quattro volte consecutive. Esce di produzione nel Settembre 2005 dopo essere stata venduta in 196.023 esemplari.\nDesign.\nL'intento della Ford \u00e8 quello di abbandonare il controverso stile della precedente AU per un aspetto dell'auto pi\u00f9 europeo: il risultato \u00e8 un significativo ammodernamento delle linee. Da notare l'introduzione dell'antenna radio annegata nel lunotto, che migliora la penetrazione aerodinamica del veicolo e pone fine alle rotture della precedente versione, collocata vicino al cofano motore. Per gli interni si rinuncia allo stile \"New Edge\" della AU Falcon per un arredamento pi\u00f9 classico: elemento di spicco della console centrale \u00e8 un display a cristalli liquidi che gestisce climatizzazione ed autoradio, mentre a richiesta (di serie sulla pi\u00f9 lussuosa Fairmont Ghia) \u00e8 disponibile un pi\u00f9 avanzato sistema audio con un grande schermo a colori.\nMotori, trasmissioni e telaio.\nLa gamma di motori consiste di unit\u00e0 a 6 e 8 cilindri. I 6 cilindri in linea, risalenti al primo modello del 1960, ricevono una nuova distribuzione a due alberi a camme in testa e quattro valvole per cilindro con un aumento di potenza di 33 CV rispetto al modello precedente; la versione a GPL resta invariata. Arriva anche una versione Turbo del 6 cilindri,\nsovralimentata con un turbocompressore Garrett GT40. Con questa nuova generazione di Falcon va in pensione il vecchio V8 della famiglia Windsor, con distribuzione ad aste e bilancieri e 2 valvole per cilindro, e viene sostituito da un nuovo motore derivato dalla famiglia Modular ma assemblato in Australia dalla Ford Performance Vehicles, in versione con singolo albero a camme in testa e 3 valvole per cilindro (Barra) oppure bialbero con 4 valvole per cilindro (Boss). Rispetto al vecchio V8 questo nuovo motore \u00e8 pi\u00f9 silenzioso e consuma meno.\nLe trasmissioni disponibili sono un manuale a 5 marce ed un automatico a 4 rapporti, che per la prima volta su una Falcon monta la funzione pseudo-sequenziale.\nUn altro grande cambiamento della serie BA si trova nel comparto sospensioni: un nuovo sistema a 4 ruote indipendenti, denominato \"Control-Blade\", che ha gi\u00e0 fatto il suo debutto su Ford Focus e Jaguar X-Type, viene montato su tutte le berline al posto del precedente ponte rigido e del pi\u00f9 costoso sistema a quadrilateri deformabili che sulla AU si poteva ottenere a richiesta. Rispetto al vecchio schema per\u00f2 questo nuovo sistema di sospensioni risulta essere molto pi\u00f9 pesante ed \u00e8 uno degli imputati per il consistente aumento di peso della nuova Falcon berlina (130\u00a0kg per la versione base XT). Station wagon e versioni commerciali continuano per\u00f2 ad utilizzare il ponte rigido con molle a balestra, senza quindi preoccupanti incrementi della massa.\nSignificativi passi avanti vengono fatti sul fronte sicurezza: l'ABS \u00e8 di serie su tutti i modelli mentre la ripartizione elettronica della frenata lo \u00e8 sulla maggior parte delle versioni. La sicurezza passiva \u00e8 ottenuta grazie a due airbag frontali di serie, mentre quelli laterali sono di serie sulle lussuose Fairmont e Fairmont Ghia: l\"'ANCAP\" (Australasian New Cars Assessment Program) d\u00e0 un voto di 4 stelle su 5 al crash test della Ford BA Falcon. Tutti i modelli hanno di serie l'accensione automatica dei fari.\nAllestimenti.\nModello base \u00e8 la \"Falcon XT\", disponibile solo con il 6 cilindri Barra 182, mentre \u00e8 optional la versione a GPL Barra 156 E-Gas. XT \u00e8 l'allestimento di maggior successo, anche se la maggior parte delle unit\u00e0 vendute viene destinata al mercato delle flotte aziendali. Di serie offre aria condizionata, alzacristalli elettrici anteriori ed un cambio manuale a 5 marce (la Wagon \u00e8 equipaggiata con l'automatico a 4 rapporti, optional sulla berlina). La Falcon XT \u00e8 disponibile come berlina o Wagon.\nLa \"Futura\" \u00e8 una versione di maggior lusso, con cerchi in lega da 16\", 4 alzacristalli elettrici, cruise control, paraurti e specchietti retrovisori in tinta con la carrozzeria. A richiesta si possono ottenere con sovrapprezzo la pedaliera regolabile elettricamente e gli airbag laterali. I motori disponibili sono gli stessi della Falcon XT.\nEntry-level della gamma sportiva \u00e8 la \"Falcon XR6\", che dal punto di vista meccanico \u00e8 solo una versione \"muscolosa\" delle versioni normali, visto che il motore \u00e8 sempre il Barra 182. Il cambio di serie \u00e8 il manuale a 5 marce. Uno specifico bodykit la distingue dalle pi\u00f9 potenti XR6 Turbo e XR8.\nCon la BA, si aggiunge un'altra versione sportiva alle tradizionali XR6 ed XR8, la \"XR6 Turbo\". Come dice il nome, \u00e8 una versione sovralimentata della XR6, rispetto alla quale dispone di ben 78 CV in pi\u00f9: esteticamente \u00e8 indistinguibile dalla XR6.\nTop della gamma sportiva come da tradizione \u00e8 l'8 cilindri \"Falcon XR8\": con la BA il vetusto 5.0 Windsor ad aste e bilancieri viene rimpiazzato da un nuovo V8 bialbero a 4 valvole derivato dal motore Modular americano, ma assemblato in Australia. Si caratterizza per i cerchi in lega da 18\", le sospensioni tarate specificatamente per questa versione ed i sedili con la scritta \"XR8\".\nLe due versioni di lusso della gamma Falcon, la \"Fairmont\" e la \"Fairmont Ghia\", sono equipaggiate con il Barra 182, ma possono avere a richiesta l'E-Gas (Fairmont) oppure il V8 Barra 220. La Fairmont ha tra le sue dotazioni il controllo di trazione, clima bi-zona e rivestimenti dei sedili in velluto. La Fairmont Ghia aggiunge interni in pelle, rifiniture in radica, orologio analogico sulla console e lo schermo LCD che incorpora il sistema audio avanzato.\nMark II.\nNell'Ottobre 2004 viene lanciato il restyling della BA, chiamato come consuetudine Mark II. Le modifiche estetiche sono leggere, mentre dal punto di vista meccanico importante \u00e8 l'introduzione del cambio manuale a 6 marce \"Tremec T56\" che sostituisce il 5 marce, che resta solo sulla Falcon XT berlina. La pedaliera regolabile elettricamente e gli airbag laterali diventano di serie sulla Futura, mentre per i modelli pi\u00f9 lussuosi entra nella lista degli optional un sistema d'intrattenimento con DVD. La Falcon XR8 riceve un nuovo cofano motore e il sistema audio avanzato.\nMercato.\nSul mercato dell'usato questa vettura soffre di una forte svalutazione per diversi motivi: il pi\u00f9 importante \u00e8 sicuramente la messa in vendita di numerosi esemplari provenienti dalle flotte aziendali, a cui si somma il crescente prezzo del carburante; da non sottovalutare il giudizio negativo di molti australiani sull'estetica controversa del precedente modello AU, che pesa ancora sulla BA nonostante il deciso cambio di rotta sullo stile.\nFPV.\nLa Ford Performance Vehicles offre una serie di versioni elaborate basate sulle Falcon XR6 Turbo ed XR8, con carrozzeria berlina e pick-up. Il motore Boss 260 viene equipaggiato con la stessa testata della Mustang SVT Cobra R ed aumenta la propria potenza a 389 CV (Boss 290) a 5500 giri/min, con una coppia massima di 520 N\u00b7m disponibili a partire da 4500 giri/min. I modelli disponibili con questo motore si chiamano GT (berlina) e Pursuit (pick-up); esiste una versione ulteriormente elaborata della GT denominata GT-P: si riconosce dai cerchi in lega da 18\" dal design unico (come anche i sedili, in pelle o tessuto), 4 airbag, climatizzatore automatico, dischi dei freni Brembo da 350\u00a0mm all'avantreno e 330\u00a0mm al retrotreno. Tutte sono equipaggiate con un cambio manuale Tremec TR3650 a 5 marce o un automatico a 4 rapporti con funzione pseudo-sequenziale (Sequential Sport Shift).Con l'avvento del restyling Mark II alla gamma si aggiungono la F6 Typhoon (berlina) e la F6 Tornado(pick-up): sono versioni elaborate della Falcon XR6 Turbo, con i motori che raggiungono una potenza massima di 362 CV a 5250 giri/min ed una coppia massima di 550 N\u00b7m disponibili in un range che va dai 2000 fino ai 4500 giri/min. Le F6 sono equipaggiate esclusivamente con il nuovo cambio manuale a 6 rapporti Tremec T56, che sostituisce il 5 marce anche per la gamma a 8 cilindri. Per quanto riguarda queste ultime, oltre ad una nuova mappatura della centralina del motore, si aggiunge la versione Super Pursuit, cio\u00e8 una Pursuit con le caratteristiche della GT-P, che in versione Mark II guadagna dei nuovi cerchi in lega da 19\" a cinque razze.\nAttivit\u00e0 sportiva.\nCampionato Supercars.\nLa Ford BA Falcon \u00e8 stata impiegata sin dal 2003 per competere nel campionato australiano Supercars. Tale versione da competizione supporta un propulsore anteriore ad aspirazione naturale Windsor V8 5 litri che eroga 620 cv a 623 Nm. Tale potenza permette il raggiungimento di una velocit\u00e0 massima di 302\u00a0km/h. L'iniezione del carburante viene gestita da un sistema MoTeC Iniection. La sospensione anteriore adotta una configurazione a bracci trasversali con molle elicoidali, mentre quella posteriore \u00e8 a quadrilatero articolato sempre con molle elicoidali. I freni sono a disco ventilati, mentre il cambio che gestisce la potenza \u00e8 un\nHolinger manuale a sei marce. Rispetto alla versione stradale, la Falcon V8 Supercars, grazie a vari alleggerimenti, raggiunge un peso di 1350\u00a0kg."}
{"id": "1419230", "revid": "66387", "url": "https://it.wikipedia.org/wiki?curid=1419230", "title": "Sistema Monetario Europeo", "text": ""}
{"id": "1419236", "revid": "775372", "url": "https://it.wikipedia.org/wiki?curid=1419236", "title": "Risoluzioni del Consiglio di sicurezza delle Nazioni Unite (601-700)", "text": ""}
{"id": "1419239", "revid": "767487", "url": "https://it.wikipedia.org/wiki?curid=1419239", "title": "Tulingi", "text": "Il popolo celtico dei Tulingi sono nominati solo da Cesare . Ubicati, secondo Cesare, in prossimit\u00e0 degli Elvezi celtici, sono stati in passato identificati con i Tyllangi menzionati e collocati nel Vallese da Rufio Festo Avieno (IV secolo); e resta controverso il fatto se fosse o meno di origine germanica, come ad esempio crede J\u00e9r\u00f4me Carcopino.\nStoria.\nCesare attesta che erano confinanti degli Elvezi. Insieme a essi e ad altre trib\u00f9 della regione (Rauraci, Latobrigi e Boi) presero parte alla migrazione verso la Gallia Narbonense, che diede il via alle Guerre galliche (58 a.C.). Presero parte alla battaglia di Bibracte dove costituirono, insieme ai Boi, la retroguardia della colonna gallica, stimata da Cesare in quindicimila uomini; attaccando i Romani sul fianco scoperto, misero in grave difficolt\u00e0 Cesere, che riusc\u00ec a sfuggire al rischio di essere chiuso a tenaglia tra Boi e Tulingi, da un lato, ed Elvezi dall'altro solo grazie a un'abile e rapida manovra di conversione. Costretti cos\u00ec alla resa, subirono l'ordine del proconsole di rientrare nelle loro terre, bench\u00e9 provvisti di rifornimenti per il viaggio. A essersi mossi verso la Gallia Narbonense erano stati, secondo i computi degli stessi Tulingi rinvenuti da Cesare nell'accampamento dei vinti dopo la battaglia, erano stati trenteseimila persone tra guerrieri, bambini, vecchi e donne; a rientrare in patria dopo la disfatta fu meno di un terzo."}
{"id": "1419240", "revid": "775372", "url": "https://it.wikipedia.org/wiki?curid=1419240", "title": "Risoluzioni del Consiglio di sicurezza delle Nazioni Unite (701-800)", "text": ""}
{"id": "1419242", "revid": "775372", "url": "https://it.wikipedia.org/wiki?curid=1419242", "title": "Risoluzioni del Consiglio di sicurezza delle Nazioni Unite (801-900)", "text": ""}
{"id": "1419246", "revid": "66387", "url": "https://it.wikipedia.org/wiki?curid=1419246", "title": "Comunit\u00e0 Europee", "text": ""}
{"id": "1419249", "revid": "38120", "url": "https://it.wikipedia.org/wiki?curid=1419249", "title": "Boxed Set2", "text": "Boxed Set 2 \u00e8 una raccolta, composta da due dischi, che contiene i brani non inclusi nella precedente raccolta \"Led Zeppelin\" e un brano mai pubblicato in precedenza, \"Baby Come on Home\".\nLa raccolta ha debuttato al numero 87 della classifica Billboard."}
{"id": "1419257", "revid": "767487", "url": "https://it.wikipedia.org/wiki?curid=1419257", "title": "Latovici", "text": "I Latovici (o Latobrigi) sono noti solo da Cesare e da Orosio. Non si conosce la loro ubicazione ed \u00e8 controversa la loro origine, se sia cio\u00e8 celtica o germanica (come ad esempio crede J\u00e9r\u00f4me Carcopino)."}
{"id": "1419259", "revid": "66387", "url": "https://it.wikipedia.org/wiki?curid=1419259", "title": "Comunit\u00e0 Europea dell'Energia Atomica", "text": ""}
{"id": "1419261", "revid": "1067855", "url": "https://it.wikipedia.org/wiki?curid=1419261", "title": "Campionato europeo maschile di pallacanestro 1979", "text": "Il 21\u00ba Campionato Europeo Maschile di Pallacanestro FIBA (noto anche come FIBA EuroBasket 1979) si \u00e8 tenuto dal 9 al 19 giugno 1979 in Italia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in tre gruppi da quattro squadre.\nPrima fase.\nLa vincente di ogni gara si aggiudica due punti, la perdente uno. Le prime due di ogni girone accedono alla fase finale, la terza e la quarta partecipano alla fase di consolazione.\nFase Finale - Torino.\nGirone di consolazione.\nLe squadre arrivate terze e quarte nella prima fase si incontrano in un girone unico con partite di sola andata per definire le posizioni dalla settima alla dodicesima. La vittoria vale due punti e la sconfitta uno. Le squadre conservano il risultato ottenuto al primo turno con l'avversaria classificatasi nello stesso gruppo preliminare.\nGirone finale.\nLe squadre qualificatesi per il turno finale si incontrano in un girone unico con partite di sola andata. La vittoria vale due punti la sconfitta uno. Le squadre conservano il risultato ottenuto al primo turno con l'avversaria classificatasi nello stesso gruppo preliminare. Le prime due del girone vanno in finale, la terza e la quarta giocano per il terzo posto."}
{"id": "1419264", "revid": "712828", "url": "https://it.wikipedia.org/wiki?curid=1419264", "title": "Black Andromeda", "text": ""}
{"id": "1419274", "revid": "1988230", "url": "https://it.wikipedia.org/wiki?curid=1419274", "title": "Virgilio Trettenero", "text": "Nacque da Domenico, proprietario di un hotel, e da Domenica Maltauro.\nDopo la laurea conseguita all'Universit\u00e0 di Padova, Trettenero venne nominato assistente alla cattedra di Fisica e Geodesia e nell'anno accademico 1850/1851 fu incaricato della supplenza di matematica pura elementare presso lo stesso ateneo.\nNel 1853 fu nominato aggiunto calcolatore astronomo all'osservatorio astronomico di Padova diretto da Giovanni Santini.\nDal 1859 al 1863 fu titolare della cattedra di Fisica nella facolt\u00e0 di matematica e direttore del gabinetto di Fisica. Nello stesso periodo Trettenero fu nominato professore straordinario di Astronomia nella facolt\u00e0 filosofica. Tra i suoi allievi si ricorda il modenese Pietro Tacchini, futuro direttore dell'Osservatorio Astronomico del Ducato di Modena e poi dell'Osservatorio di Palermo.\nNel 1848 apparve sulla rivista \"Astronomische Nachrichten\" un suo articolo sulle osservazioni del pianeta Nettuno. La presenza del pianeta era stata ipotizzata sulla base della perturbazione dell'orbita di Urano da Le Verrier ed era stato osservato per la prima volta solamente due anni prima.\nL'opera di Trettenero, sintetizzata in 61 articoli scritti in 14 anni di attivit\u00e0, si concentr\u00f2 sull'osservazione di asteroidi e comete, grazie anche al progresso delle attrezzature a disposizione degli astronomi, e sul calcolo delle orbite in riferimento all'azione perturbatrice dei pianeti del Sistema solare.\nIl suo nome \u00e8 legato alla realizzazione dei \"Cataloghi stellari Padovani\", iniziati da Giovanni Santini nel 1838 mediante il circolo meridiano da lui acquistato.\nA lui si deve inoltre la revisione della posizione delle stelle della zona Bessel compresa tra i 10\u00ba e i 15\u00ba dell'emisfero australe e la catalogazione di 4952 stelle osservate almeno due volte al passaggio sul meridiano.\nVirgilio Trettenero mor\u00ec a Padova all'et\u00e0 di 41 anni.\nGli \u00e8 stato dedicato l'asteroide 16715 Trettenero ."}
{"id": "1419277", "revid": "486946", "url": "https://it.wikipedia.org/wiki?curid=1419277", "title": "Risorse proprie dell'Unione Europea", "text": ""}
{"id": "1419280", "revid": "729019", "url": "https://it.wikipedia.org/wiki?curid=1419280", "title": "Castico", "text": "Suo padre, Catamantalede, era stato sovrano di questa trib\u00f9 ed era stato riconosciuto come \"amico\" dal Senato romano.\nAttorno al 60 a.C., Castico organizz\u00f2 una cospirazione insieme a Orgetorige degli Elvezi e Dumnorige degli Edui per prendere il potere nelle rispettive trib\u00f9 e diventare poi i dominatori dell'intera Gallia. Ma la cospirazione venne scoperta e fermata."}
{"id": "1419285", "revid": "322321", "url": "https://it.wikipedia.org/wiki?curid=1419285", "title": "San Chirico Nuovo", "text": "San Chirico Nuovo \u00e8 un comune italiano di abitanti della provincia di Potenza in Basilicata.\nStoria.\nSan Chirico ha antiche origini, sorge intorno al VI secolo a.C. in una localit\u00e0 denominata \u201cSerra\u201d, distante meno di un chilometro dall'attuale centro abitato.\nLa sua esistenza \u00e8 testimoniata dai ritrovamenti archeologici rinvenuti dalla Sovrintendenza Archeologica di Potenza nel 1858 e nel 1986 e da altre campagne di scavi effettuate anche recentemente.\nGli scavi hanno riportato alla luce vasi di terracotta, un'armatura tipica dei soldati lucani, alcune monete romane e greche, ed alcune pietre con iscrizioni sepolcrali. Gli ultimi ritrovamenti emersi sono stati la scoperta di due templi (sacelli) dedicati alla Dea Artemide (dea della caccia), a Demetra (dea della natura) e ad Afrodite (dea dell'amore).\nDa questi ultimi ritrovamenti si \u00e8 appurato che nel VI secolo a.C. il sito in localit\u00e0 Serra \u00e8 stato abitato da genti di cultura daunia nord-lucana (forse i Peukentiantes di cui parla Ecateo, geografo greco del VI secolo a.C.), genti affini a quelle appule della Daunia (Capitanata di Bari).\nDegli avvenimenti succedutesi durante l'epoca romana non si hanno dati rilevanti, in quanto le numerose invasioni barbariche che si sono avute nella zona hanno pi\u00f9 volte devastato il territorio. \nSono state rinvenute soltanto lapidi funerarie scritte in latino nelle aree circostanti la localit\u00e0 Serra, segni questi che anche durante tale epoca il sito \u00e8 stato abitato.\nL'attuale San Chirico Nuovo risale probabilmente al 960, ad opera di una colonia greco-bizantina che, per sfuggire alle persecuzioni iconoclastiche nel loro paese, si ripar\u00f2 da queste parti raggruppandosi attorno ad una torre, costruita dagli stessi bizantini verso l'anno 826 come avamposto e limite di confini dai Longobardi.\nCol passare del tempo, intorno alla torre, oltre alla colonia greco-bizantina, si raggrupparono altri nuclei di persone che, in breve tempo, divennero cos\u00ec numerosi da far sorgere la necessit\u00e0 di darsi una denominazione.\nI capi scelsero per denominazione \u201cSanctus Quiricus\u201d, nome di un loro santo, che, bambino di appena tre anni, nato nella citt\u00e0 di Iconia della regione della Laconia (Asia Minore) da nobile stirpe, venne martirizzato sotto gli occhi della madre Giulitta, nell'anno 304 d.C. a Tarso in Cilicia, sotto l'imperatore romano Diocleziano che eman\u00f2 l'Editto della X persecuzione contro i cristiani.\nProva tangibile dell'esistenza di questa colonia greco-bizantina sono numerose parole presenti nel dialetto locale e l'appellativo di \"Griciudd\" (greci), con cui ancora oggi vengono denominati i cittadini di San Chirico Nuovo.\nCon la conquista normanna anche nell'Italia Meridionale si diffuse il feudalesimo e la difesa di San Chirico venne inclusa nella contea di Tricarico ed assegnata alla famiglia Sanseverino, che verso il 1160, intorno alla vecchia torre, fece costruire un imponente castello di cui non restano tracce, se non una torre. In epoca recente, sui resti dell'antico maniero che domina l'intero paese, \u00e8 stato costruito prima il Municipio e successivamente la Scuola Media Statale.\nDurante la dominazione sveva la famiglia Sanseverino nella persona di Giacomo, a causa della sua partecipazione alla rivolta contro Federico II (1240), perse il feudo che l'Imperatore, il 10 dicembre 1250, assegn\u00f2 al figlio Manfredi.\nDurante la dominazione angioina il feudo pass\u00f2 poi: nel 1270 a Goffredo di Sarzin, nel 1274 a Giacomo Balsimiano e per alcuni anni a Giovanni Saumery e a Roberto Austrasche (de Altrisia) per poi ritornare di nuovo ai Sanseverino (1285) per via di matrimoni, nella persona di Tommaso II sposato in terze nozze a Sveva di Avezzano figlia di Grimondo signore della Contea di Tricarico. \nQuesta potente famiglia, nella persona di Giacomo, il 20 novembre 1377, faceva la comunione dei beni e costruiva una torre, di cui esistono ancora i resti, lungo il tratturo della \u201cMezzana\u201d per averne un controllo pi\u00f9 sicuro.\nIl possesso dei feudi rimase ai Sanseverino fino al 1404, anno in cui il loro casato si ribell\u00f2 nuovamente al potere regio, per ritornare in loro potere dopo circa trentasei anni (1440).\nDurante tali decenni la Contea di Tricarico, di cui facevano parte San Chirico e Tolve, appartenne al valoroso condottiero Muzio Attendolo Sforza e al figlio Francesco.\nNel 1460, San Chirico partecip\u00f2 alla famosa rivolta dei feudatari capeggiata da Giannantonio Orsini, principe di Taranto, con l'intento di sottrarsi all'egemonia regia aragonese perch\u00e9 opprimente. \nLa ribellione fall\u00ec ed i partecipanti vennero eliminati o puniti con la privazione dei loro beni. I cittadini superstiti, per sfuggire alle rappresaglie che seguirono, si rifugiarono a Tolve, lasciando disabitato San Chirico, tale da perdere il novero di feudo.\nNell'anno 1775, dopo decenni di egemonia di Tolve, il casale di San Chirico, pur essendo povero, sente il desiderio di riscattarsi.\nCon domanda del 20 giugno 1775 e poi del 10 marzo 1777 chiedeva infatti di pagarne il prezzo reale del suo valore, ma le richieste venivano sempre respinte fino all'eversione della feudalit\u00e0 nel 1806, quando i Francesi occuparono il regno di Napoli. \nDa quel momento San Chirico ebbe funzioni territoriali e amministrative autonome.\nOttenuta l'indipendenza, l'Universit\u00e0 di San Chirico volle che si aggiungesse la parola \"Nuovo\", non solo per differenziarsi da San Chirico Raparo, ma anche per estinguere una volta per sempre San Chirico de Tulbis. \nInoltre si volle dalla cittadinanza uno stemma araldico che richiamasse la sua origine da un antico popolo guerriero greco (i Coronei) oppure la figura leggendaria del grande Scanderberg, eroe nazionale albanese. E cos\u00ec si ebbe nello stemma: \"Cielo azzurro, con un cavaliere che indossa elmo e giaco d'oro, brache di color porporo-amaranto, stivali e schinieri di cuoio, armato di spada su un cavallo bianco\".\nOrmai indipendente da Tolve, San Chirico Nuovo partecipa attivamente ai moti insurrezionali del 1820, 1821, 1848, 1860 che portarono all'Unit\u00e0 d'Italia.\nDa ricordare la vicenda accaduta il 15 novembre 1860, allorch\u00e9 una banda armata, capeggiata dall'ufficiale regolare spagnolo Bories, penetr\u00f2 nel Comune di S. Chirico Nuovo, dichiarando d'essere solo di passaggio, mentre il grosso della banda era diretto verso Tolve per occuparla e instaurare la municipalit\u00e0 filoborbonica. La loro presenza gener\u00f2 momenti di panico e sentimenti di ribellione, tuttavia la maggior parte degli abitanti rimase in casa e, per paura che venissero oltraggiati le donne e i bambini e si effettuassero persecuzioni, offr\u00ec loro anche cibo. Ma nonostante molti si adoperassero per mantenere la calma, alla partenza della banda, riunita nel Peschiero comunale (comunemente detto ora Lago), alcuni giovani facinorosi spararono contro il comandante che, per fortuna, non fu colpito. Allora la pacifica ritirata si trasform\u00f2 in aspro conflitto che dur\u00f2 fino alle ore vespertine con varie perdite d'ambo le parti.\nNon va dimenticata altres\u00ec, la manifestazione antipiemontese del 16 aprile 1861, capeggiata dall'allora sindaco Antonio Padula, che si concluse con l'uccisione di due guardie nazionali: Tenente Nicola Lacava del luogo e del Milite Luigi Sica di Tolve, di Lacava Andrea Francesco, un civile del luogo, e di vari feriti.\nDa allora le vicende storiche di San Chirico Nuovo seguono la storia nazionale con la partecipazione attiva alla I e alla II guerra mondiale, quando molti cittadini risposero all'appello della patria e alcuni caddero eroicamente sul campo di battaglia.\nDa ricordare in particolar modo la medaglia d'oro al valor militare Michele Perriello, caduto durante il secondo conflitto mondiale, a cui \u00e8 intitolata la via principale del paese.\nCulto.\nLa chiesa madre di San Chirico Nuovo \u00e8 la chiesa di San Nicola di Bari, che si trova in piazza Roma.\nLa chiesa di San Nicola di Bari.\nLa chiesa di San Chirico Nuovo intitolata a San Nicola di Bari risale al periodo compreso tra la fine del XVI e l'inizio del XVII secolo. Essa si affaccia su una piazza del centro del paese. \u00c8 fornita di campanile cuspidato alto 18 metri e provvisto di grande orologio.\nFacciata.\nLa facciata presenta una parte centrale pi\u00f9 alta, inquadrata da lesene di ordine gigante e frontone di coronamento, e due zone laterali con andamento superiore della parete a voluta.\nLa facciata, inoltre, \u00e8 coronata da un timpano triangolare ed \u00e8 suddivisa in tre parti delimitate da due lesene, sopra ciascuna parte vi \u00e8 un piccolo rosone. Al centro si apre un portale sovrastato da una nicchia che ospita una statua di San Rocco.\nStruttura.\nInternamente presenta l\u2019aspetto basilicale della Controriforma, dai rifacimenti barocchi, con tre navate ben proporzionate, di cui la centrale \u00e8 pi\u00f9 alta, rispetto a quelle laterali, che sono composte ciascuna da tre campate e si concludono con abside piatto. La navata centrale raggiunge un presbiterio, rialzato da due gradini rispetto al piano di calpestio, e si conclude con l'abside poligonale. La parte rialzata della navata \u00e8 stata costruita intorno al 1856 con la copertura a mattoni.\nElementi decorativi.\nLa chiesa presenta decorazioni geometriche sulle volte delle navate, dell'abside e delle cappelle laterali. Sulla volta della navata centrale si trovano affreschi del 1856 raffiguranti San Nicola e l\u2019Angelo tutelare. Il pavimento in cotto si trova sia nelle navate sia sul presbiterio.\nRistrutturazione.\nLa chiesa fu danneggiata dal terremoto del 23 novembre del 1980 e fu ristrutturata tra il 1983 e il 1984. Una seconda ristrutturazione fu eseguita nel 2011, con l'installazione dell'impianto di riscaldamento.\nSport.\nLa squadra di calcio del San Chirico Nuovo disputa il campionato di terza categoria lucana."}
{"id": "1419297", "revid": "638792", "url": "https://it.wikipedia.org/wiki?curid=1419297", "title": "Eisuke Hondo", "text": ""}
{"id": "1419304", "revid": "132266", "url": "https://it.wikipedia.org/wiki?curid=1419304", "title": "Emmanuel C\u00e9lestin Suhard", "text": ""}
{"id": "1419307", "revid": "1615891", "url": "https://it.wikipedia.org/wiki?curid=1419307", "title": "Per esempio... per amore", "text": "Per esempio... per amore \u00e8 l'8\u00ba album di Mietta, pubblicato il 16 maggio 2003 con etichetta WEA.\nDescrizione.\nL'album, prodotto da Armando Mango, autore con Stefano Borzi anche di molti brani, \u00e8 anticipato un anno prima dal singolo \"Shisa\", che racconta di un'attrazione lesbica e presenta interessanti sonorit\u00e0 elettro-pop ed arabeggianti.\nTra le canzoni anche una reinterpretazione di \"Sentirti\", successo del 1978 di Patty Pravo scritto da Mango con Silvano D'Auria e Armando Mango.\nTutte canzoni di rilievo: da \"Abbracciati e vivi\" e \"Disordine perfetto\" alla title track \"Per esempio... per amore\" scritta dallo stesso Mango, collega con cui Mietta ha sin dagli esordi collaborato. Roberto Buti \u00e8 coautore della triste ballad \"Vivo senza te\", pezzo di chiusura che in parte si stacca dallo stile elettro-pop arabeggiante dominante nell'album."}
{"id": "1419309", "revid": "287204", "url": "https://it.wikipedia.org/wiki?curid=1419309", "title": "La signora de Winter", "text": "La signora de Winter (nell'originale in lingua inglese: \"Mrs. de Winter\") \u00e8 un romanzo scritto da Susan Hill nel 1993 ed \u00e8 la continuazione di \"Rebecca, la prima moglie\", di Daphne du Maurier.\n\u00c8 conosciuto anche con il titolo \"La signora de Winter: il seguito di Rebecca di Daphne du Maurier\"."}
{"id": "1419310", "revid": "11976092", "url": "https://it.wikipedia.org/wiki?curid=1419310", "title": "La signora De Winter", "text": ""}
{"id": "1419311", "revid": "106908", "url": "https://it.wikipedia.org/wiki?curid=1419311", "title": "Lucio Cassio Longino", "text": "Biografia.\nPretore nel 111 a.C., venne inviato in Numidia. Console nel 107 a.C. con Gaio Mario, nello stesso anno, durante la guerre cimbriche, i Tigurini, trib\u00f9 degli Elvezi, guidati da Divicone, penetrarono nella Gallia narbonese, provincia romana. Cassio Longino, a quel punto, si diresse con sei legioni e seimila cavalieri verso Tolosa \u2013 percorrendo la strada fatta costruire da Gneo Domizio Enobarbo \u2013 e ingaggi\u00f2 battaglia, a poca distanza dalla citt\u00e0 celtica, contro il popolo dei Volci Tectosagi, a cui si erano uniti parte dei Cimbri, Teutoni e Tigurini, riuscendoli a battere. Dopodich\u00e9 il console continu\u00f2 l'avanzata in territorio nemico, portando con s\u00e9 i bagagli, come se fosse una normale marcia di trasferimento, risalendo la valle del fiume Garonna, fino a Burdigala. L'esercito romano, ormai distante dalla provincia romana, fu massacrato nella zona di Agen \u2013 nei territori dei Nitiobrogi \u2013 e i superstiti fatti passare sotto il giogo; lo stesso Cassio Longino perse la vita.\nCesare nel 58 a.C., memore del massacro degli uomini di Longino, imped\u00ec il passaggio agli Elvezi che premevano per entrare nella Narbonense, sconfiggendo anche i Tigurini di li a poco, vendicando l'onta romana come afferma nel \"De Bello Gallico\"."}
{"id": "1419334", "revid": "1566286", "url": "https://it.wikipedia.org/wiki?curid=1419334", "title": "Filmografia di Oliver Hardy", "text": "Di seguito viene presentata la filmografia di Oliver Hardy senza Stan Laurel. Per la filmografia di Stanlio e Ollio come coppia, vedere Filmografia di Stanlio e Ollio.\nEdison Company.\n1915\nWharton Brothers.\n1915\nVarie Compagnie di New York.\n1915\nKing Bee.\n1917\n1918\nChadwick.\n1924\nArrow Pictures.\n1925\nHal Roach Studios.\n\"(nel 1925, Babe Hardy lavor\u00f2 per Hal Roach come freelance; le altre produzioni sono indicate fra parentesi)\"\nM-G-M.\n1932\n1938"}
{"id": "1419345", "revid": "729019", "url": "https://it.wikipedia.org/wiki?curid=1419345", "title": "Isole della Societ\u00e0", "text": "Le Isole della Societ\u00e0 (in francese \u00eeles de la Soci\u00e9t\u00e9 o archipel de la Soci\u00e9t\u00e9) sono un arcipelago situato in Oceania suddiviso geograficamente e politicamente in altri due arcipelaghi: quello delle Isole del Vento, formato da Tahiti, Moorea, Maiao e Mehetia, e quello delle Isole Sottovento, formato da Bora Bora, Maupiti, Raiatea, Tupai e dal gruppo delle Huahine.\nGeograficamente fanno parte della Polinesia, politicamente appartengono alla Polinesia Francese.\nLe isole sono una delle mete polinesiane pi\u00f9 frequentate dai turisti.\nFurono cos\u00ec chiamate da James Cook, in onore della Royal Society, nel 1769.."}
{"id": "1419346", "revid": "1745361", "url": "https://it.wikipedia.org/wiki?curid=1419346", "title": "Inglese australiano", "text": "L'inglese australiano (\"Australian English\", abbreviazioni AuE, AusE, en-AU) \u00e8 la variante della lingua inglese parlata in Australia.\nI primi immigrati australiani erano dei criminali, portati sull'isola coattamente, a scopo detentivo. Erano un misto di irlandesi, inglesi e scozzesi. Questa peculiarit\u00e0 \u00e8 alla base dell'inglese australiano.\nInfluenze importanti successive sono sempre dell'orbita inglese: inglese irlandese, inglese americano e, a diverse ondate, inglese standard. Impronta importante dal punto di vista del lessico, hanno avuto, soprattutto negli ultimi cinquant'anni, le lingue aborigene. Gli immigrati di altri gruppi linguistici arrivati successivamente hanno influenzato l'inglese australiano in misura minore.\nStoria.\nSi fa risalire la fondazione dell'Australia bianca al 1788, quando la \"First Fleet\", la prima nave di deportati britannici sbarc\u00f2 in Sydney Cove. I forzati erano criminali di diverse specie, dai poveracci che avevano commesso reati giustificati dalla fame (rubare un tozzo di pane poteva all'epoca significare l'impiccagione), al ladruncolo, al criminale ben organizzato. Ma ci\u00f2 che li accomunava era il fatto di provenire dalle citt\u00e0, soprattutto Londra, e non dalla campagna.\nMolte parole australiane trovano riscontro nel dialetto \"flash\", cio\u00e8 il linguaggio dei ladri londinesi. \"To plant\", per esempio, che significa nascondere la refurtiva in un posto per riprenderla una volta calmate le acque, in australiano viene usato nella vita del \"bush\", per esempio, quando si sotterrano in un posto fresco e asciutto le vivande per conservarle durante un walkabout, una \"gita\", per cos\u00ec dire, o anche ha il significato di nascondere i regali di natale affinch\u00e9 i bambini non li trovino.\nParole dell'ambiente rurale come \"brook\", \"glen\" e \"dale\" non si trovano nel vocabolario australiano. Parole pi\u00f9 comuni hanno assunto nell'inglese australiano significati nuovi, come \"creek\", un piccolo sussidiario di un fiume per i britannici, ma un affluente anche pi\u00f9 grosso del Tamigi per gli australiani.\nLa sollevazione popolare in Irlanda del 1798 e la carestia del 1845-49 hanno portato nuovi elementi all'inglese australiano, non solo nel vocabolario ma anche nella grammatica. Cronologicamente segue la corsa australiana all'oro nel 1850, che ha anch'essa contribuito all'introduzione nel lessico australiano di diverse parole legate al mondo dei minatori, come la nota espressione \"fair dinkum\" (lavoro onesto, genuino), che una storiella vorrebbe derivare dal cinese, ma \u00e8 assodato provenire dal dialetto britannico del Lancashire, contrazione di \"fair day's work\".\nAltri eventi che hanno apportato dei contributi alla lingua australiana furono senz'altro la federazione del 1901, le due guerre e la grande depressione del '29. Con la seconda guerra mondiale si osserva un importante influsso da parte dell'inglese americano: ancora oggi molti australiani credono che gli americani li abbiano salvati da un'invasione giapponese dell'isola. Ma segu\u00ec subito una consistente migrazione di inglesi britannici verso l'Australia, cosicch\u00e9 \u00e8 pi\u00f9 facile sentir dire l'inglese \"biscuit\" piuttosto che l'americano \"cookie\" e \"petrol stations\" (inglese) invece che \"gas stations\" (americano) per \"stazione di servizio\".\nPer quanto riguarda l'influsso aborigeno, la prima parola che entr\u00f2 nel lessico fu certamente kangaroo, registrata da Cook nei suoi diari nel 1788. Le lingue aborigene hanno apportato un enorme ampliamento del vocabolario australiano, soprattutto in questi anni di tentata riconciliazione, ma non hanno influenzato le regole grammaticali. Similmente tutte le lingue degli immigrati accolti in Australia.\nFonologia.\nL'inglese australiano ha molte somiglianze con l'inglese parlato nel sud-est dell'Inghilterra, in particolare al cockney e al Received Pronunciation. Come molti dialetti inglesi lo si distingue in base allo studio fonemico delle vocali.\nLe vocali si possono dividere in due categorie: brevi o lunghe. Le prime sono solo monottonghi, usate per lo pi\u00f9 nel Received Pronunciation come \"lax vowels\". Le altre sono sia monottonghi sia dittonghi, a questa categoria appartengono le \"tense vowels\" e i dittonghi di centratura .\nLe consonanti dell'inglese australiano sono non rotiche cos\u00ec come molte variet\u00e0 dell'inglese. Inoltre \u00e8 da segnalare la presenza del cosiddetto \"flapping\" delle consonanti /d/ e /t/, ossia, come nell'inglese nordamericano, quando queste due consonanti sono prevocaliche subiscono una flessione (\"to flap\") diventando delle monovibranti alveolari dopo una vocale sonora, oppure possono flettersi nei foni /\u014b/, /m/ e, il pi\u00f9 delle volte, /l/.\nVocabolario.\nL'inglese australiano ha molti termini che sono considerati tipici di questa variet\u00e0 della lingua inglese, ad esempio si possono citare i famosi \"bush\" e \"outback\". Questi vocaboli si riferiscono entrambi al paesaggio australiano, il primo indica gli arbusti oppure le stesse regioni aride dell'Australia; mentre il secondo si riferisce ad un territorio remoto e poco popolato. Gran parte delle parole tipiche dell'inglese australiano arrivarono nel continente con i carcerati deportati durante l'Epoca Coloniale. Peraltro, molti termini usati in Australia esistono anche negli altri paesi anglofoni, ma hanno un significato leggermente diverso. Ad esempio la parola \"scrub\" in Australia indica un'area coperta da vegetazione, in Gran Bretagna \u00e8 usata per dare il nome proprio ad un bosco/foresta (ad es.:Wormwood Scrubs). L'inglese australiano, come molti dialetti o gerghi britannici (vedi: il Cockney, Scouse, Glaswegian e il Geordie) usano \"mate\" riferendosi ad un amico o compagno di classe o di lavoro; va detto per\u00f2 che tale uso si \u00e8 esteso ed \u00e8 diventata un'espressione dell'inglese colloquiale.\nMolto diffuso \u00e8 l'uso dell'accorciativo, creato utilizzando la \"O\" finale. Cos\u00ec \"journalist\" (giornalista) \u00e8 \"journo\", \"musician\" (musicista) \u00e8 \"muso\", \"afternoon\" (pomeriggio) \u00e8 \"arvo\".\nL'origine di molte parole \u00e8 oscura oppure \u00e8 oggetto di discussione. Il vocabolo \"dinkum\" (o \"fair dinkum\") pu\u00f2 significare, a seconda del contesto e dell'inflessione, \"vero\", \"\u00e8 vero!\", \"\u00e8 vero?\". Si \u00e8 supposto che sia nata durante la \"Corsa all'oro\", e derivi dall'espressione cinese (forse cantonese o hokkien) \"ding kam\" (peso d'oro). Molti studiosi, per\u00f2, ritengono che l'etimo derivi dall'antico dialetto inglese delle Midlands Orientali. Quindi \"dinkum\" (o dincum) vorrebbe dire \"lavoro pesante\" oppure \"lavoro onesto\", \"lecito\". Il derivato \"dinky-di\" indica il concetto di purezza, di limpidit\u00e0, di devozione a qualcosa, e l'espressione \"dinky-di aussie\" significa \"vero Australiano\".\n\"Dinkum\", \"dinky-di\", \"true blue\", l'appellativo \"my friend\" (\"amico mio\") e il famoso saluto \"g'day\" (goodday, da non confondere con l'\"arrivederci\" che quest'espressione significa negli altri dialetti), sono considerati dei veri australianismi della lingua inglese.\nCollegamenti esterni.\nIn inglese:"}
{"id": "1419352", "revid": "1924342", "url": "https://it.wikipedia.org/wiki?curid=1419352", "title": "The Stranger (album)", "text": "The Stranger \u00e8 il quinto album discografico in studio del cantautore statunitense Billy Joel, pubblicato nel settembre del 1977.\n\u00c8 stato inserito nella lista dei 500 migliori album di tutti i tempi secondo la rivista Rolling stone alla posizione 70.\nClassifica.\nAlbum\nSingoli"}
{"id": "1419359", "revid": "1996158", "url": "https://it.wikipedia.org/wiki?curid=1419359", "title": "Nomi delle lettere dell'alfabeto latino", "text": "I nomi delle lettere dell'alfabeto latino variano da lingua a lingua, ma hanno in comune il fatto di contenere, nella maggior parte dei casi, la lettera stessa o il fonema che essa rappresenta principalmente nella lingua stessa.\nIn italiano.\nIn italiano i nomi delle lettere non hanno un genere preciso, ma viene assegnato di volta in volta a seconda della parola che viene sottintesa davanti, che pu\u00f2 essere \"\"lettera\" (e quindi di genere \"femminile\"), come avviene nella maggior parte dei casi, oppure un sostantivo maschile, come \"suono\" o \"segno\"\", ma quest'occorrenza \u00e8 piuttosto rara e comunque da non considerarsi errata.\nLe uniche lettere che vengono, invece, sempre considerare di genere femminile sono Z e H, probabilmente per la \"a\" finale (\"zet-a\", \"acc-a\"), che tende a farle considerare istintivamente femminili come la maggior parte delle parole italiane terminanti per \"a\"; tuttavia tale costanza non si registra per la lettera K che, in alcuni contesti, viene considerata di genere maschile, forse perch\u00e9, essendo sentita come un grafema \"straniero\", viene caricata di un connotato simbolico, che porta pi\u00f9 a considerarla come \"il simbolismo K\" (\"maschile\"), che non come \"la lettera K\" (\"femminile\").\nPer quanto riguarda il \"plurale\", qualsiasi genere venga attribuito alle lettere, il loro nome resta comunque \"invariato\".\nCirca l'origine dei nomi attuali \u00e8 incontestabile che essi vengano dai corrispettivi latini:\nConsiderando, invece, solo le consonanti dell'alfabeto italiano, sono rintracciabili due percorsi evolutivi:\nDelle restanti lettere italiane alcune presentano pi\u00f9 nomi ammissibili, anche poco in uso:\nTutti i nomi monosillabici (\"a\", \"bi\", \"ci\", \"di\", \"e\", \"gi\", \"i\", \"o\", \"pi\", \"cu\", \"ti\", \"u\", \"vu\" o \"vi\") sono dei monosillabi forti e richiedono quindi il raddoppiamento fonosintattico della lettera che segue, nella pronuncia standard, quando vengono pronunciati sia singolarmente che in mezzo a una sigla. La cogeminazione dovrebbe trovare, di norma, anche corrispondenza grafica nella presenza delle doppie nelle parole derivate da sigle, com'\u00e8 senz'altro evidente in parole di non recente formazione come \"tivv\u00f9\" o \"abbicc\u00ec\", ma \u00e8 sempre meno frequente nei neologismi di nuova formazione; tuttavia i dizionari pi\u00f9 rigorosi segnalano debitamente la preferibilit\u00e0 ortografica delle forme con le doppie, come \"pidduista\" o \"piddiessino\", rispetto ai pi\u00f9 diffusi e comuni \"piduista\" e \"pidiessino\".\nQuanto alla presenza dell'accento, anche se tali monosillabi sono fonologicamente accentati, il segnaccento non va mai indicato, come in tutti i monosillabi di una sola lettera vocalica che non presentano frequenti possibilit\u00e0 di fraintendimento; l'accento va comunque sempre segnalato quando, invece, tali monosillabi intervengono nella formazione di parole composte con accento sull'ultima sillaba."}
{"id": "1419363", "revid": "1649409", "url": "https://it.wikipedia.org/wiki?curid=1419363", "title": "Susan Hill", "text": "Biografia.\nNata a Scarborough (North Yorkshire) nel 1942, nel 1958 si trasfer\u00ec con la sua famiglia a Coventry, nel Warwickshire, dove il padre lavorava in un'industria di auto e aeromobili. Dopo aver frequentato la Barr's Hill School, si laure\u00f2 in letteratura inglese presso il King's College di Londra. Gi\u00e0 durante il primo anno di universit\u00e0 aveva scritto un primo racconto dal titolo \"The Enclosure\" (\"Il recinto\") che venne pubblicato nel 1961 dall'editore Hutchinson e fu criticato sul \"Daily Mail\" per i suoi contenuti sessuali giudicati inappropriati per una giovane studentessa.\nIl suo celebre romanzo \"La donna in nero\" (\"The Woman in Black\"), che fu pubblicato in Gran Bretagna nel 1983, \u00e8 ormai considerato un classico del romanzo gotico, con all'attivo oltre venti edizioni e innumerevoli traduzioni. La sua popolarit\u00e0 \u00e8 stata ulteriormente accresciuta dalla versione teatrale, curata da Stephen Mallatratt, andata in scena per la prima volta a Scarborough, citt\u00e0 natale dell'autrice, nel dicembre del 1987. Approdata a Londra, la pi\u00e8ce venne rappresentata ininterrottamente per pi\u00f9 di vent'anni presso il Fortune Theatre superando le 5000 repliche con un numero complessivo di pi\u00f9 di 250 000 spettatori. Dopo \"Trappola per topi\" di Agatha Christie, detiene il record di pi\u00f9 lunga permanenza su un palcoscenico londinese. Dal romanzo sono stati tratti due film, un film televisivo del 1989 per la regia di Herbert Wise e un remake del 2012 del regista britannico James Watkins.\nNel 1992 Susan Hill scrisse un'altra storia di fantasmi dal titolo \"The Mist in the Mirror\" e l'anno seguente pubblic\u00f2 un \"sequel\" del famoso romanzo \"Rebecca, la prima moglie\" di Daphne du Maurier, intitolandolo \"Mrs. De Winter.\" Nel 2004 ha iniziato a scrivere una serie di romanzi gialli che hanno per protagonista il detective Simon Serrailler. Il primo di questi si intitola \"The Various Haunts of Men\". Nel marzo 2019 \u00e8 uscito il nono romanzo della serie, \"The Comforts of Home\". Del decimo, dal titolo \"The Benefit of Hindsight,\" \u00e8 prevista la pubblicazione per ottobre.\nVincitrice dei pi\u00f9 prestigiosi premi letterari inglesi, la scrittrice ha pubblicato finora una trentina di opere narrative e tre libri per bambini.\nNel 1990 ha fondato la Long Barn Books, una piccola casa editrice che gestisce dalla sua residenza nel Gloucestershire. \u00c8 sposata con Stanley Wells, un eminente studioso di Shakespeare (che lasci\u00f2 per alcuni anni per la regista Barbara Machin, la quale in seguito la abbandon\u00f2 a sua volta per la commediografa Rhona Cameron) ed \u00e8 madre di due figlie, Jessica - anch'essa scrittrice - e Clemency."}
{"id": "1419370", "revid": "1516566", "url": "https://it.wikipedia.org/wiki?curid=1419370", "title": "HMS Partridge", "text": "Varie unit\u00e0 della Royal Navy han portato il nome \"Partridge\" (in italiano \"Pernice\"):"}
{"id": "1419371", "revid": "827882", "url": "https://it.wikipedia.org/wiki?curid=1419371", "title": "HMS Speedy", "text": "Nove unit\u00e0 della Royal Navy hanno portato il nome HMS \"Speedy\":"}
{"id": "1419372", "revid": "102105867", "url": "https://it.wikipedia.org/wiki?curid=1419372", "title": "Modello ibrido del transistor", "text": "Per un transistor a giunzione bipolare si pu\u00f2 usare il modello a parametri ibridi qualora sia necessario l'uso a basse frequenze.\nModello ibrido.\nIn generale il modello ibrido \u00e8 rappresentato da una scatola con due porte: cio\u00e8 un doppio bipolo. Si hanno quindi quattro variabili, due correnti formula_1 e due tensioni formula_2, che si possono mettere in relazione lineare tramite un sistema per esempio:\ncio\u00e8 come variabili indipendenti vengono scelti formula_4, ma possono scegliersi altre variabili. I parametri \"h\" sono appunto detti parametri ibridi perch\u00e9 hanno dimensioni diverse. Vediamone il significato:\nprende il nome di resistenza d'ingresso quando l'uscita \u00e8 in corto circuito e quindi si misura in Ohm;\n\u00e8 il rapporto tra le tensioni d'ingresso e d'uscita ad ingresso aperto ed \u00e8 detto amplificazione inversa a vuoto ed \u00e8 adimensionale;\n\u00e8 il rapporto tra le correnti di uscita e di ingresso quando l'uscita \u00e8 in corto circuito ed \u00e8 detto amplificazione di corrente ed \u00e8 anch'esso adimensionale;\n\u00e8 la conduttanza di uscita con ingresso a vuoto. La notazione pi\u00f9 utilizzata \u00e8 quella IEEE: (11 = \"i\", ingresso), (22 = \"o\", uscita), (12=\"r\", trasferimento inverso), (21=\"f\", trasferimento diretto) come evidenziato nel circuito equivalente generale indipendentemente dalla configurazione. \nLe grandezze in maiuscolo formula_9 sono pi\u00f9 generali perch\u00e9 sono rappresentabili anche i segnali variabili come quelli sinusoidali, in tal caso possono rappresentare i fasori; formula_10 \u00e8 il generatore di tensione con la sua resistenza formula_11 e formula_12 \u00e8 un'impedenza di carico. In questa configurazione il transistor \u00e8 un amplificatore.\nTransistor come amplificatore.\nMa dall'analisi del circuito:\ndove\nquindi in definitiva:\n\u00e8 l'amplificazione di corrente. Tenendo conto della resistenza del generatore formula_11:\nma secondo quanto detto circa l'amplificazione di corrente:\nquindi in definitiva:\ndove formula_22 \u00e8 l'ammettenza di carico, dalla quale dipende l'impedenza di uscita.\ncio\u00e8 l'amplificazione di tensione dipende dall'impedenza di ingresso e da quella di uscita. Tenendo conto della resistenza del generatore abbiamo:\n formula_24\nPer la definizione dell'impedenza di uscita bisogna porre a zero la formula_10 e formula_26:\nma vale anche:\nquindi in definitiva:\ncio\u00e8 formula_30 \u00e8 una funzione della resistenza del generatore.\nModello ibrido del transistor a emettitore comune.\nPossiamo applicare il modello ibrido al transistor a giunzione tripolare in configurazione a emettitore comune. Come si vede nella figura le tensioni e le correnti formula_31 con pedice maiuscolo indicano i valori istantanei delle grandezze; i valori formula_32 sono i valori massimi o i valori medi delle grandezze, formula_33 sono invece sono i valori istantanei delle grandezze e sono usati nel modello ibrido con l'aggiunta del pedice \"e\" nei parametri ibridi per identificare la configurazione ad emettitore comune. Il circuito equivalente del modello ibrido del transistor ad emettitore comune \u00e8 rappresentato nella figura successiva. In base a quanto detto in maniera generale sul modello ibrido possiamo esprimere le variabili dipendenti e indipendenti in maniera arbitraria, ma scegliamo (secondo convenzione) di usare:\nNella figura non \u00e8 mostrato il generatore e le resistenze di ingresso e di uscita, ma per questo ci si rif\u00e0 semplicemente al modello generale, in pratica basta aggiungere all'ingresso un generatore di tensione formula_35 con la sua resistenza (o in generale un'impedenza) formula_11 e all'uscita una resistenza (o un'impedenza) di carico formula_37.\nVediamo a cosa equivalgono i parametri ibridi:\n\u00e8 l'amplificazione di corrente. Tenendo conto della resistenza del generatore formula_11:\nPer la definizione della resistenza di uscita (tramite la conduttanza) poniamo formula_43 e formula_44:\ncio\u00e8 formula_46 \u00e8 una funzione della resistenza del generatore.\nModello ibrido semplificato per il transistor a emettitore comune.\nIn generale possiamo semplificare il modello ibrido tenendo conto solo di due parametri ibridi: formula_47. La condizione sotto la quale si pu\u00f2 usare il modello ibrido semplificato \u00e8 che per i circuiti a bassa frequenza la resistenza di carico sia abbastanza piccola da soddisfare la:\n formula_48\nSe vale questa condizione allora: l'amplificazione di corrente diventa\nLa resistenza d'ingresso diventa:\nL'amplificazione di tensione resta inalterata nella forma:\nmentre l'impedenza di uscita si pu\u00f2 porre infinita perch\u00e9 formula_52 \u00e8 abbastanza grande (formula_53).\nModello ibrido del transistor a collettore comune.\nPoich\u00e9 il transistor a collettore comune ha pochi utilizzi, scriviamo solo i parametri per il modello ibrido tenendo conto solo di due quantit\u00e0: formula_54. La condizione sotto la quale si pu\u00f2 usare il modello ibrido semplificato \u00e8 sempre la stessa:\nSe vale questa condizione allora: l'amplificazione di corrente diventa\nLa resistenza d'ingresso diventa:\nL'amplificazione di tensione:\nmentre la resistenza di uscita:\n\u00e8 molto bassa.\nModello ibrido del transistor a base comune.\nInfine vediamo i parametri del transistor bjt in configurazione a base comune:"}
{"id": "1419374", "revid": "916580", "url": "https://it.wikipedia.org/wiki?curid=1419374", "title": "Bune\u0219ti", "text": ""}
{"id": "1419381", "revid": "889336", "url": "https://it.wikipedia.org/wiki?curid=1419381", "title": "Cuore delle Orcadi neolitiche", "text": "Il termine Cuore delle Orcadi neolitiche si riferisce ad un gruppo di monumenti neolitici ritrovati in Scozia, sulle isole Orcadi. Il nome venne adottato dall'UNESCO quando lo proclam\u00f2 patrimonio dell'umanit\u00e0 nel 1999.\nIl sito \u00e8 composto da quattro parti principali:"}
{"id": "1419386", "revid": "729019", "url": "https://it.wikipedia.org/wiki?curid=1419386", "title": "Comana", "text": ""}
{"id": "1419397", "revid": "287204", "url": "https://it.wikipedia.org/wiki?curid=1419397", "title": "Dumbr\u0103vi\u021ba", "text": ""}
{"id": "1419400", "revid": "768068", "url": "https://it.wikipedia.org/wiki?curid=1419400", "title": "W\u0101w (lettera)", "text": "W\u0101w ( ) \u00e8 la ventisettesima lettera dell'alfabeto arabo. Nella numerazione abjad essa ha il valore 6 (questa numerazione si basa infatti sull'antico ordine delle lettere nell'alfabeto semitico nordoccidentale, dove per l'appunto \"waw\" era la sesta lettera).\nOrigine.\nQuesta lettera deriva secondo alcuni da dell'alfabeto nabateo, secondo altri da \u0718 dell'alfabeto siriaco. In ogni caso deriva da \"waw\" dell'alfabeto aramaico (), che nacque dalla \"waw\" dell'alfabeto fenicio (), generata dalla \"waw\" dell'alfabeto proto-cananeo ().\nFonetica.\nFoneticamente corrisponde alla approssimante labiovelare sonora () ed alla vocale posteriore chiusa arrotondata lunga ().\nScrittura e traslitterazione.\nW\u0101w viene scritta in varie forme in funzione della sua posizione all'interno di una parola. Essa, tuttavia, rientra nel gruppo delle lettere che non possono legarsi alla loro sinistra, per cui le forme iniziale e intermedia sono rispettivamente uguali alle forme isolata e finale:\nNella traslitterazione dall'arabo \u00e8 comunemente associata a \"w\".\nEssa pu\u00f2 assumere una doppia funzione fonetica:\nCome vocale, pu\u00f2 essere di \"appoggio\" alla hamza: \u0624.\nSintassi.\nW\u0101w \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m, \"al\"), esso non subir\u00e0 alcuna modifica.\nAd esempio \u0648\u0632\u064a\u0631 (\"waz\u012br\", ministro) diventa \u0627\u0644\u0648\u0632\u064a\u0631 (\"al-waz\u012br\", il ministro) e si pronuncia .\nLa lettera w\u0101w da sola trascrive in arabo la congiunzione \"wa\", che ha diversi significati: il pi\u00f9 comune \u00e8 quello di congiungere due frasi o termini, come la \"e\" in lingua italiana; pu\u00f2 essere, tuttavia, anche utilizzata con valore avversativo, ad esempio \u0648\u0644\u0643\u0646 \"wa-l\u0101kin\", che significa \"ma\" (disgiunzione). Un'altra funzione che pu\u00f2 assumere \u00e8 quella di introdurre una formula di giuramento, quando precede un nome di elevata importanza per colui che parla. In questo senso \u00e8 molto spesso usato nel Corano: \u0648\u0627\u0644\u0644\u0647 wallah, \"per Allah\" o \"giuro su Allah\"."}
{"id": "1419402", "revid": "78273", "url": "https://it.wikipedia.org/wiki?curid=1419402", "title": "FS Charles de Gaulle", "text": ""}
{"id": "1419403", "revid": "88740", "url": "https://it.wikipedia.org/wiki?curid=1419403", "title": "Harman", "text": ""}
{"id": "1419404", "revid": "123368071", "url": "https://it.wikipedia.org/wiki?curid=1419404", "title": "Hampstead", "text": "Hampstead \u00e8 un'area ricca e benestante di Londra, situata a nord del centro storico della capitale inglese, a a nord-ovest di Charing Cross.\nParte del London Borough of Camden, \u00e8 famoso per essere il sobborgo degli intellettuali, artisti, musicisti e scrittori. Hampstead \u00e8 anche un polmone verde grazie al vasto parco Hampstead Heath, frequentato anche da Karl Marx. \n\u00c8 in questo sobborgo che sono ubicate alcune delle ville pi\u00f9 costose del mondo. Regolarmente, vi sono ville in vendita a pi\u00f9 di 20 milioni di sterline (25 milioni di \u20ac). Non a caso, Hampstead conta pi\u00f9 milionari di qualsiasi altra area d'Inghilterra.\nIn una villa di questo sobborgo ha trascorso l'ultimo anno di vita lo psicoanalista Sigmund Freud. \nTra le altre personalit\u00e0 legate ad Hampstead, troviamo Nick Mason, cofondatore dei Pink Floyd, Slash, chitarrista dei Guns N' Roses, nato in questo sobborgo nel 1965, Liam Gallagher, ex leader degli Oasis, attuale residente, Ricky Gervais, Melanie C, Jess Glynne.\nStoria.\nPiccola cittadina alla fine del XIX secolo, Hampstead \u00e8 il risultato delle utopie urbane proprie della citt\u00e0 post-liberale. Nasce nel 1905 da un progetto di Raymond Unwin e Barry Parker. Sulla base dell'esperienza di Ebenezer Howard (la citt\u00e0 giardino), punta al superamento della \"teoria del 3\u00b0 magnete\". \nHampstead segna il passaggio dalla Citt\u00e0 giardino al Garden Suburb e, in essa, si configura l'ipotesi della crescita cellulare della citt\u00e0.\nIl suburbio di Hampstead evidenzia e si basa su dei punti chiave della teoria di Unwin:\nEducazione.\nHampstead ospita il campus londinese dell'ESCP Business School."}
{"id": "1419416", "revid": "889336", "url": "https://it.wikipedia.org/wiki?curid=1419416", "title": "Maeshowe", "text": "Maeshowe (o Maes Howe) \u00e8 un complesso di tombe neolitiche situate in Scozia, sulle isole Orcadi. I monumenti che si trovano attorno a Meashowe, compresa Skara Brae, sono state elencate tra i Patrimoni dell'umanit\u00e0 dell'UNESCO nel 1999. Deve il suo nome al tipo delle camere mortuarie, che non ha nulla in comune con le altre situate nelle Orcadi o in altri luoghi. Il sito \u00e8 composto da 30 tonnellate di arenaria, ed \u00e8 uno dei luoghi sepolcrali pi\u00f9 grandi delle Orcadi. Il posizionamento delle tombe \u00e8 fatto in modo che la camera centrale sia illuminata durante il solstizio d'inverno.\nVenne in origine costruito dalle popolazioni neolitiche e si trova vicino ad altri luoghi simili ed altrettanto interessanti che, probabilmente, sono contemporanei.\nCome descritto nella Saga degli uomini delle Orcadi Maeshowe venne saccheggiata dai vichinghi (Earl Harald Maddadarson e Rognvald Eysteinsson) attorno al dodicesimo secolo. I vichinghi lasciarono, passando, una serie di incisioni rupestri runiche sulle mura in pietra dei tumuli che usarono come rifugio. Sono state ritrovate oltre 30 inscrizioni, la collezione pi\u00f9 ricca del mondo.\nIl tetto \u00e8 sorretto da mensole e venne distrutto nel 1861 da archeologi troppo entusiasti, che scartarono anche molto materiale ritrovato, tra cui alcuni artefatti. In generale causarono danni relativamente poco gravi, ed il sito presenta tuttora numerose caratteristiche uniche all'interno dell'arcipelago britannico.\nToponimia.\nL'origine del nome \"Maeshowe\" non \u00e8 sicura. Mentre la seconda parte (howe) deriva quasi sicuramente dall'antico norreno \"haugr\", che indica una collinetta per uso funerario, sono state avanzate nel tempo numerose ipotesi sull'origine della prima parte, \"maes\".\nQueste teorie comprendono:"}
{"id": "1419418", "revid": "339392", "url": "https://it.wikipedia.org/wiki?curid=1419418", "title": "Polo della libert\u00e0", "text": ""}
{"id": "1419419", "revid": "124651708", "url": "https://it.wikipedia.org/wiki?curid=1419419", "title": "Pierre Durand", "text": "Nell'agosto 1810, gli fu concesso il brevetto dal re Giorgio III d'Inghilterra per la conservazione di cibi \"in vetro, ceramica, alluminio e altri metalli\". Il brevetto di Durand era basato sui 15 anni di sperimentazioni del francese Nicolas Appert, che svilupp\u00f2 l'idea di conservare il cibo in bottiglie. Durand prese l'idea di Appert e fece un ulteriore passo avanti, sostituendo le fragili bottiglie di vetro con cilindriche lattine in alluminio, dando cos\u00ec lo spunto a due inglesi, Bryan Donkin e John Hall, che diedero vita ad una industria di conserve e nel 1813 produssero i primi cibi in scatola per l'esercito inglese."}
{"id": "1419420", "revid": "433605", "url": "https://it.wikipedia.org/wiki?curid=1419420", "title": "Maasara", "text": "Maasara ( Ma\u2018\u1e63ara) o El Maasara, cittadina nella provincia di Giza, sulla riva destra del Nilo, 16 chilometri a SE del Cairo, presso il sito dell'antica capitale faraonica Menfi. \u00c8 divisa in due centri, l'area urbana e il porto fluviale. Cave di pietra calcarea molto utilizzate nell'Egitto antico.\nIl sito e le miniere.\nDalle cave di calcare di Maasara e Tura si estraeva una finissima pietra di calcare bianco utilizzata per il rivestimento esterno delle piramidi e delle mastabe. Un minerale molto apprezzato anche nel periodo tolemaico.\nNell'antico Egitto il metodo utilizzato per estrarre i blocchi consisteva nello scavo di tunnel nelle colline delle miniere; trovato un punto con un'ottima pietra, vi si scavava intorno una larga camera sotterranea lasciando dei pilastri di roccia per sostenere la copertura.&lt;br&gt;\nNella zona delle miniere e in molti tunnel sono state rinvenute iscrizioni che registrano l'apertura di alcune camere di scavo sotterranee, insieme a rilievi e graffiti in demotico che riportano i nomi di alcuni sovrani, come Ahmose, Amenofi III e Nectanebo II.&lt;br&gt;\nDue stele trovate nel sito delle miniere di Maasala portano iscrizioni databili al XXII anno di regno di re Ahmose (1550 a.C. circa), fondatore della XVIII dinastia. Le due epigrafi narrano dell'estrazione di pietra calcarea da utilizzare per una lista di templi. Fra questi il riferimento all'attuale Tempio d Luxor, la \u201ccasa del Sud\u201d, o \u201charem meridionale\u201d del Dio Amon, struttura templare connessa al pi\u00f9 grandioso ed esteso Tempio di Karnak."}
{"id": "1419423", "revid": "486946", "url": "https://it.wikipedia.org/wiki?curid=1419423", "title": "Nulla poena sine lege", "text": ""}
{"id": "1419427", "revid": "76963", "url": "https://it.wikipedia.org/wiki?curid=1419427", "title": "Chris Lowell", "text": "Biografia.\nChris ha frequentato l'\"Atlanta International School\" dove ha cominciato ad interessarsi al teatro e alla produzione cinematografica. Attualmente studia alla \"University of Shouthern California\" dove venne scoperto durante il suo primo anno mentre giocava beach volley. Nel suo tempo libero adora girare brevi film amatoriali, il teatro e viaggiare.\nCarriera.\nDopo essere stato scoperto ed essere andato alla sua prima audizione, ottenne un ruolo nella serie televisiva della ABC \"Life As We Know It\". Del trio di ragazzi della serie televisiva, Chris interpretava Jonathan Fields, il meno sicuro di s\u00e9 ma il pi\u00f9 creativo motivato dei tre. La serie televisiva fu cancellata dopo soli 13 episodi.\nOltre ad un ruolo nel film \"You Are Here\" nel 2006, Chris non ottenne ruoli importanti tra \"Life As We Know It\", che si concluse all'inizio del 2005, e l'estate 2006 quando ottenne il ruolo di Stosh \"Piz\" Piznarski nella terza stagione di \"Veronica Mars\". Nella serie, Chris interpreta uno studente dell'Hearst College nonch\u00e9 compagno di stanza dell'amico di Veronica, Wallace. Attraverso proprio Wallace, Piz diventa amico di Veronica, nonostante questo rapporto sia percepito come un pericolo per la relazione tra Veronica e Logan.\nChris apparir\u00e0 inoltre nel film \"Graduation\". Ha inoltre ricoperto un ruolo minore nella serie televisiva \"Private Practice\". Il pilot della serie \u00e8 andato in onda negli USA il 3 maggio come episodio di \"Grey's Anatomy\".\nChris \u00e8 inoltre il cantante e armonista della band Two Shots for Poe.\nDoppiatori italiani.\nNelle versioni in lingua italiana dei suoi lavori, Chris Lowell \u00e8 stato doppiato da:"}
{"id": "1419429", "revid": "1305772", "url": "https://it.wikipedia.org/wiki?curid=1419429", "title": "Mandra", "text": ""}
{"id": "1419431", "revid": "11977540", "url": "https://it.wikipedia.org/wiki?curid=1419431", "title": "Venezuelani", "text": ""}
{"id": "1419440", "revid": "120835599", "url": "https://it.wikipedia.org/wiki?curid=1419440", "title": "Mezzo corazzato", "text": "Un mezzo corazzato o veicolo corazzato (in inglese: \"armoured vehicle\") \u00e8 quel mezzo militare da combattimento dotato di corazza, ovvero di blindatura, capace di resistere ad attacchi di media intensit\u00e0, quali proiettili, mine, razzi, e generalmente armato con un cannone, mitragliatrici, lanciarazzi o lanciamissili.\nIl mezzo corazzato per antonomasia \u00e8 il carro armato, ma rientrano in questa categoria anche i veicoli di trasporto truppe (VTT/APC), i veicoli da combattimento di fanteria (VCC/IFV), i semoventi d'artiglieria e pi\u00f9 in generale tutti gli autoblindo dotati di un certo livello di blindatura.\nCaratteristiche.\nTipologia di corazza.\nLa corazza \u00e8 composta da acciaio balistico. Col passare del tempo e con lo sviluppo delle tecnologie belliche, la corazza ha subito numerosi adeguamenti delle sue caratteristiche tecniche, soprattutto con l'aggiunta di nuove stratificazioni. Ad esempio tra due strati di acciaio balistico ne \u00e8 stato inserito uno di ceramica, atto a respingere il proietto infuocato della carica cava usata dai missili/razzi controcarro.\nEsistono anche le corazze reattive, ovvero dotate di cariche esplosive all'esterno dei carri. Queste cariche, una volta colpite, esplodono deviando la forza del missile/razzo usato per perforare la corazza e distruggere il carro.\nTipologie di mezzi.\nI mezzi corazzati si suddividono principalmente in due categorie: da trasporto e da combattimento.\nEsistono versioni di mezzi corazzati usati come postazione per il lancio di missili/razzi o come postazione comando/comunicazione. Nati con la prima guerra mondiale, i mezzi corazzati hanno segnato una svolta nella tecnica della guerra del secondo conflitto mondiale. I primi a capire l'importanza della truppe corazzate nel combattimento sono stati i tedeschi. La guerra lampo, che ha permesso alle potenze dell'Asse di poter invadere velocemente grandi porzioni di territorio nemico, si basava sull'abbinamento di truppe corazzate, fanteria leggera e aviazione. La superiorit\u00e0 dei carri tedeschi ha tenuto sotto scacco gli Alleati per i primi anni del conflitto.\nTutt'oggi i mezzi corazzati ricoprono un posto fondamentale nell'impiego delle forze armate di tutto il mondo. Numerose sono le tipologie di mezzi corazzati esistenti ad oggi.\nNomenclatura.\nDi seguito un elenco di abbreviazioni e nomi di veicoli corazzati:"}
{"id": "1419443", "revid": "133248", "url": "https://it.wikipedia.org/wiki?curid=1419443", "title": "Ormenis", "text": ""}
{"id": "1419444", "revid": "125058531", "url": "https://it.wikipedia.org/wiki?curid=1419444", "title": "Attacco EF", "text": "Con attacco EF, o innesto EF, si intende il quarto sistema, in ordine di tempo, di innesto tra fotocamera SLR e obiettivo introdotto da Canon con la serie EOS. \nCon esso viene introdotto nativamente l'autofocus: EF sta per \"Electro Focus\". \nUtilizza un tipo di innesto a baionetta, diversamente dai precedenti attacchi R, FL ed FD, che impiegano un innesto di tipo \"breech-lock\".\nStoria.\nL'attacco EF, introdotto nel 1987, presenta il pi\u00f9 ampio diametro interno tra le macchine fotografiche reflex 24\u00d736 (54\u00a0mm contro, ad esempio, i 44 del Nikon F-mount, ed i 42 dello storico attacco a vite M42), consentendo quindi di avere obiettivi con maggiori aperture destinati alle Canon EOS, tra cui spicca il famoso 50\u00a0mm f/1,0L USM. A differenza dell'attacco degli obiettivi standard con autofocus dell'epoca, i quali usavano un motore nel corpo macchina per guidare il meccanismo della messa a fuoco nell'obiettivo per mezzo di un dispositivo di trasmissione, con la serie EF venne introdotto il motore all'interno dell'obiettivo stesso. Questo permetteva alle ottiche con messa fuoco automatica di non avere pi\u00f9 contatti meccanici tra corpo macchina ed obiettivo, bens\u00ec solamente elettrici, in modo da poter fornire energia e i vari comandi al motore collocato nell'obiettivo. Cos\u00ec il meccanismo della montatura diveniva pi\u00f9 semplice e durevole. Anche i motori vengono progettati appositamente per gli obiettivi nei quali saranno installati. Un beneficio di questo adattamento \u00e8 che se il motore in un obiettivo si rompe, gli altri obiettivi saranno pienamente funzionanti. Se invece il motore \u00e8 collocato nel corpo macchina e smette di funzionare, l'autofocus risulter\u00e0 comunque impossibile da effettuare.\nData la mancanza di collegamenti meccanici, anche il diaframma \u00e8 azionato da un servomotore interno all'obiettivo stesso, questo semplifica l'utilizzo con tubi di prolunga e si rivela molto utile nella realizzazione di lenti Tilt and Shift, ove per la natura dell'obiettivo non sono possibili collegamenti meccanici al corpo macchina. Inoltre, a detta di Canon il diaframma controllato elettricamente risulta pi\u00f9 preciso del diaframma controllato meccanicamente.\nIl sistema EF \u00e8 attualmente costituito da oltre 60 obiettivi per tutti i tipi e applicazioni, dai paesaggi ai ritratti, agli sport e al fotogiornalismo. Le ottiche del sistema Canon EF, hanno anche portato con s\u00e9 lo sviluppo di molte tecnologie meccaniche e ottiche di successo, come il motore ultrasonico (USM, che sta per \"Ultrasonic Motor\"), lo stabilizzatore ottico d'immagine (IS, che sta per \"Image Stabilizer\"), l'elemento ottico diffrattivo (DO, che sta per \"Diffractive Optics\"), e lenti asferiche e alla fluorite nella costruzione dei loro obiettivi della serie L per una eccellente qualit\u00e0 d'immagine.\nObiettivi EF di terze parti.\nGli obiettivi di terze parti compatibili con la baionetta EF sono prodotti da Sigma, Tamron, Tokina e Zeiss. In passato sono stati prodotti anche da altri marchi tra cui Vivitar e Cosina. Canon non concede in licenza le specifiche elettriche della propria baionetta, quindi i produttori hanno recuperato tali specifiche mediante attivit\u00e0 di reverse engineering. Ovviamente anche le ottiche di terze parti hanno il motore di messa a fuoco incorporato, in alcuni casi questo comporta un prezzo di acquisto leggermente superiore rispetto a quello delle medesime versioni per marche diverse, laddove l'obiettivo sfrutti il motore presente nel corpo macchina.\nObiettivi adattabili.\nLa baionetta EF ha un tiraggio (distanza tra flangia frontale e piano focale) di 44\u00a0mm, inferiore a quello della maggioranza degli altri costruttori (storici od in attivit\u00e0) sebbene superiore al precedente attacco Canon FD (che \u00e8 di soli 42\u00a0mm). Per questo motivo \u00e8 possibile utilizzare gran parte delle lenti esistenti mediante adattatori comunemente reperibili in commercio. La differenza di tiraggio permette di mantenere la messa a fuoco all'infinito senza utilizzo di lenti aggiuntive che causerebbero un peggioramento della qualit\u00e0 nelle immagini cos\u00ec ottenute. L'utilizzo di lenti adattate va effettuato in manual focus ed in stop-down (non \u00e8 possibile lavorare in preselezione automatica perch\u00e9 i corpi Canon non possono pilotare il diaframma delle lente adattata) ma, utilizzandone le versioni dotate di chip elettronico, \u00e8 possibile mantenere la lettura esposimetrica in tutti i modi di funzionamento (altrimenti solo in lettura media) e la conferma di corretta messa a fuoco.\n\u00c8 ad esempio facilmente adattabile la stragrande maggioranza degli obiettivi Nikon, Leica R, Contax, Olympus e tutti quelli con attacco a vite M42 utilizzato, tra l'altro, da molti produttori russi e, fino agli anni settanta, da Pentax. Problemi di incompatibilit\u00e0 meccanica si presentano solo per alcuni obiettivi, tra cui lo Zeiss Planar 85/1,2 ed il Sonnar 135/2, entrambi con innesto Yashica/Contax.\nParadossalmente le lenti Canon FD (ed anche le precedenti FL), per i motivi suddetti, possono essere adattate solo utilizzando un anello munito di ottica correttiva, indispensabile per mantenere la messa fuoco all'infinito. Tuttavia, essa causa un lieve aumento della focale (circa 1,26\u00d7) e non garantisce il mantenimento della qualit\u00e0 originale.\nIl primo adattatore di questo tipo fu prodotto dalla stessa Canon in edizione limitata, essendo destinato ai professionisti in possesso dei teleobiettivi di fascia alta. Ancora oggi \u00e8 reperibile sul mercato dell'usato, ma a prezzi altissimi. In seguito sono usciti adattatori concorrenti che per\u00f2, a fronte di un prezzo nettamente minore, in abbinamento alle stesse ottiche offrono una qualit\u00e0 d'immagine nettamente inferiore.\nAttacco derivato EF-S.\nNel modello EOS 300D Canon ha introdotto una variante dello standard EF, ossia l'EF-S, dove la \"S\" significa \"Short-backfocus\". Gli obiettivi EF-S sono destinati all'uso esclusivo su fotocamere digitali con sensore in formato APS-C; non possono essere montati su fotocamere a pellicola, con sensore full-frame o APS-H perch\u00e9 un apposito distanziale in gomma li rende incompatibili meccanicamente. Al contrario gli obbiettivi EF possono essere montati anche su fotocamere APS-C.\nAttacco derivato EF-M.\nCon l'introduzione della prima mirrorless, la EOS M, Canon ha introdotto la variante allo standard EF, denominata EF-M, adatta alla nuova serie di fotocamere prodotte con questa tecnologia. \u00c8 possibile utilizzare comunque gli obiettivi della serie EF attraverso l'adattatore \"Canon Mount Adapter EF-EOS M\".\nTecnologie relative.\nMotore ultrasonico.\nI primi obiettivi con motore ultrasonico (USM) apparirono nel 1987 con l'introduzione dell'obiettivo EF 300\u00a0mm f/2,8L USM. Gli obiettivi EF equipaggiati con l'USM sono veloci, silenziosi, hanno un autofocus preciso e, comparati al motore AF, consumano meno energia.\nCi sono due tipi di USM, il \"motore ultrasonico ad anello\" (in inglese, \"ring-type USM\") ed il \"micromotore ultrasonico\" (in inglese, \"micromotor USM\"). Il \"motore ultrasonico ad anello\" \u00e8 usato negli obiettivi di classe elevata, \u00e8 infatti la soluzione migliore perch\u00e9 offre la massima velocit\u00e0 e silenziosit\u00e0; permette inoltre la messa a fuoco manuale in ogni momento senza dover passare dalla modalit\u00e0 AF (Auto Focus) a quella MF (Manual Focus), da qui il nome \"full-time manual focus\" dato a questa caratteristica.\nIl \"micromotore ultrasonico\" \u00e8 pi\u00f9 lento e leggermente rumoroso; \u00e8 usato in alcuni obiettivi di classe media perch\u00e9 pi\u00f9 economico del \"motore ultrasonico ad anello\". Tipicamente non offre il \"full-time manual focus\", tuttavia nei modelli \"EF 50mm f/1,4 USM\" ed \"EF 28-105\u00a0mm f/4-5,6 USM\" tale funzione \u00e8 ancora presente, a costo di una maggiore complessit\u00e0 meccanica e di una minore eleganza progettuale.\nGli obiettivi USM non appartenenti alla serie L sono identificati con un anello dorato e dall'etichetta \"Ultrasonic\" stampata sopra il barilotto. Le ottiche serie L, gi\u00e0 caratterizzate da un anello rosso, recano solamente la scritta \"Ultrasonic\" nello stesso colore.\nStabilizzatore d'immagine.\nUna fotografia scattata con tempi di esposizione lunghi (tipicamente maggiori del reciproco della lunghezza focale) pu\u00f2 facilmente presentare il fenomeno del \"mosso\" a causa dei movimenti indotti dalla mano o dalle vibrazioni del supporto. Lo stabilizzatore d'immagini (IS, che sta per \"Image Stabilizer\") compensa, entro un certo limite, tali vibrazioni utilizzando un sistema di accelerometri e gruppi di lenti mobili. Alcune implementazioni concorrenti effettuano la compensazione muovendo il sensore anzich\u00e9 le lenti, tale soluzione ha il vantaggio di poter funzionare con tutti gli obbiettivi indistintamente ma, oltre a non essere implementabile su corpi a pellicola, presenta il difetto che l'immagine nel mirino durante lo scatto non \u00e8 stabilizzata, a discapito della precisione della composizione. Gli obiettivi stabilizzati IS permettono di utilizzare tempi lunghi fino a 4 stop in pi\u00f9 rispetto a quanto possibile senza stabilizzazione: un 50\u00a0mm, normalmente utilizzabile fino ad un tempo di 1/60s (per la regola sopracitata), diverrebbe cos\u00ec utilizzabile con un tempo lento fino a 1/8s.\nCanon ha messo in commercio diverse versioni di sistemi IS. Il primo fu impiegato nel 75\u2013300\u00a0mm f/4-5,6 IS USM del 1995, il quale porta fino a un secondo la stabilizzazione, fornendo due stop di stabilit\u00e0, ma non \u00e8 adatto all'uso su treppiede (se non pu\u00f2 individuare nessun movimento, esso potrebbe introdurne) e all'utilizzo per il panning. Il successivo avanzamento avvenne nel 1997 con la distribuzione del 300\u00a0mm f/4L IS USM, al quale fu aggiunto lo \"IS mode 2\", stabilizzatore ideale per il panning. Il \"mode 2\" riesce a percepire se il panning viene realizzato tenendo la fotocamera orizzontalmente oppure verticalmente e compensa le vibrazioni nel piano perpendicolare a quello di panning. Nel 1999, con la distribuzione dei super-teleobiettivi 300\u00a0mm f/2,8L IS USM e 600\u00a0mm f/4L IS USM, fu aggiunto la rilevazione del treppiede, cos\u00ec da rendere possibile l'utilizzo dello stabilizzatore anche nelle ottiche montate su cavalletto. Nel 2001 fu prodotta una nuova versione di stabilizzatore d'immagine per il 70\u2013200\u00a0mm f/2,8L IS USM: il tempo d'avvio di questa funzione fu ridotto a circa 0,5s e venne incrementata la stabilizzazione a tre stop. Il pi\u00f9 recente aggiornamento \u00e8 impiegato a partire dal 70\u2013200\u00a0mm f/4L IS USM (fine 2006) e permette di salire a ben quattro stop.\nTutti gli obiettivi stabilizzati presentano la parola \"Image Stabilizer\" (IS) scritta in argento sul corpo obiettivo. Su alcuni super-teleobiettivi Canon che montano lo IS la parola \"Image Stabilizer\" \u00e8 incisa in un pannello argentato attaccato sull'obiettivo.\nElementi ottici diffrattivi.\nGli elementi ottici diffrattivi sono usati in determinate tipologie di obiettivi che altrimenti richiederebbero lenti ampie e pesanti. Le ottiche DO, comparate agli obiettivi non-DO di pari lunghezza focale e valore d'apertura, sono usualmente pi\u00f9 piccoli e leggeri. Inoltre gli obiettivi DO hanno una superiore soppressione dell'aberrazione cromatica; l'aberrazione cromatica prodotta dalle ottiche DO s'oppone in termini di direzione a quella prodotta dagli obiettivi rifrattivi e cos\u00ec accoppiando un elemento diffrattivo con un elemento rifrattivo \u00e8 possibile ottenere un'effettiva eliminazione dell'aberrazione cromatica.\nCiononostante gli elementi DO sono estremamente costosi da produrre a causa dell'elevato tasso di rigetto e perci\u00f2 sono presenti in un limitato numero di obiettivi EF. Attualmente solo l'EF 400\u00a0mm f/4 DO IS USM e l'EF 70\u2013300\u00a0mm f/4,5-5,6 DO IS USM contengono elementi DO.\nLe ottiche DO sono identificate con un anello verde sul barilotto dell'obiettivo.\nObiettivi serie L.\nI migliori obiettivi Canon EF sono identificati come \"serie L\", ossia \"luxury\" (\"lusso\" in italiano). Queste ottiche hanno prestazioni superiori e sono tipicamente prodotte con una solida costruzione in modo da poter resistere a un uso costante e alle pi\u00f9 rigide condizioni. Possono essere riconosciute per mezzo di un anello rosso presente attorno alla parte frontale dell'obiettivo. Le ottiche L pi\u00f9 recenti sono tropicalizzate, ossia sigillate in modo da impedire l'ingresso di polvere e acqua. Gli obiettivi serie L sono per lo pi\u00f9 usati da professionisti e amatori impegnati per via della loro maggior qualit\u00e0 ottica e costruttiva.\nUn obiettivo EF \u00e8 considerato di serie L solo quando contiene almeno una lente alla fluorite o un elemento a bassissima dispersione (ultra-low dispersion element), formato da una lente a bassa dispersione e da lenti asferiche. \nGli obiettivi serie L pi\u00f9 grandi, come gli zoom 70\u2013200\u00a0mm e 100\u2013400\u00a0mm e i super-teleobiettivi fissi (con lunghezza focale superiore ai 300\u00a0mm) di solito presentano un barilotto color bianco sporco, questo per limitare l'assorbimento dei raggi solari che potrebbero compromettere le prestazioni dell'obiettivo. Mentre le altre ottiche serie L, ossia quelle con lunghezza focale inferiore, hanno il barilotto verniciato di nero. Quindi gli obiettivi di serie L si possono facilmente identificare sia dal barilotto color bianco sporco che dall'anello rosso presente sul barilotto.\nCanon vende questi obiettivi dando in dotazione sia paraluce che la custodia, diversamente da quanto avviene con quelli non serie L, per i quali occorre acquistare ambedue gli accessori separatamente.\nElenco degli obiettivi EF.\nLa seguente \u00e8 una lista di obiettivi EF prodotti da Canon. Le sigle \"I\", \"II\", \"III\", ecc. presenti dopo la lunghezza focale indicano il numero dell'ultima generazione di quel modello.\nGli obiettivi EF si suddividono in due categorie in base alla loro lunghezza focale:"}
{"id": "1419446", "revid": "599013", "url": "https://it.wikipedia.org/wiki?curid=1419446", "title": "Al-F\u0101tiha", "text": ""}
{"id": "1419451", "revid": "1067855", "url": "https://it.wikipedia.org/wiki?curid=1419451", "title": "Campionato europeo maschile di pallacanestro 1981", "text": "Il 22\u00ba Campionato Europeo Maschile di Pallacanestro FIBA (noto anche come FIBA EuroBasket 1981) si \u00e8 tenuto dal 26 maggio al 5 giugno 1981 in Cecoslovacchia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in due gruppi da sei squadre.\nPrima fase.\nLa vincente di ogni gara si aggiudica due punti, la perdente uno. Le prime tre di ogni girone accedono alla fase finale, le ultime tre partecipano alla fase di consolazione.\nFase Finale.\nGirone di consolazione.\nLe squadre arrivate quarte, quinte e seste nella prima fase si incontrano in un girone unico con partite di sola andata per definire le posizioni dalla settima alla dodicesima. La vittoria vale due punti e la sconfitta uno. Le squadre conservano il risultato ottenuto al primo turno con l'avversaria classificatasi nello stesso gruppo preliminare.\nGirone finale.\nLe squadre qualificatesi per il turno finale si incontrano in un girone unico con partite di sola andata. La vittoria vale due punti la sconfitta uno. Le squadre conservano il risultato ottenuto al primo turno con l'avversaria classificatasi nello stesso gruppo preliminare. Le prime due del girone vanno in finale, la terza e la quarta giocano per il terzo posto.\nFinali.\n3\u00ba posto\n1\u00ba posto"}
{"id": "1419452", "revid": "46291", "url": "https://it.wikipedia.org/wiki?curid=1419452", "title": "Agave vivipara", "text": "Agave vivipara \u00e8 una pianta della famiglia delle Asparagaceae, originaria del Centroamerica.\nDescrizione.\n\u00c8 una specie di piccole dimensioni.\nHa foglie appuntite di colore verde scuro, con una fine linea bianca lungo il margine.\nConservazione.\nLa Lista rossa IUCN classifica \"Agave vivipara\" come specie vulnerabile.\nUsi.\nViene utilizzata per produrre il mescal (un liquore messicano), e anche come pianta ornamentale.\nCollegamenti esterni.\n "}
{"id": "1419454", "revid": "28592", "url": "https://it.wikipedia.org/wiki?curid=1419454", "title": "Elena Glinskaja", "text": ""}
{"id": "1419456", "revid": "11977806", "url": "https://it.wikipedia.org/wiki?curid=1419456", "title": "Dance alternativa", "text": ""}
{"id": "1419458", "revid": "1452073", "url": "https://it.wikipedia.org/wiki?curid=1419458", "title": "Arte Italiana nel mondo", "text": "Arte Italiana nel Mondo \u00e8 un progetto espositivo sviluppato fra il 1992 ed il 2000. Esso \u00e8 stato concepito per far conoscere all'estero i profili pi\u00f9 rappresentativi della pittura contemporanea italiana. Gli sponsor dell'iniziativa sono stati la Presidenza del Consiglio dei ministri ed il Ministero per i Beni Culturali e Ambientali della Repubblica Italiana.\nFra gli artisti che hanno preso parte nei diversi cicli espositivi figurano Michele Cascella, Aligi Sassu, Mario Schifano, Alberto Sughi, Mirko Pagliacci, Pierluigi Cesarini, Pina Valotta. Le esposizioni sono state curate da Fabio Magalh\u00e3es, Maurizio Fagiolo dell'Arco, Carlo Pedretti, Vittorio Sgarbi, Achille Bonito Oliva ed Antonio Del Guercio, coordinati dalla direzione organizzativa del collezionista e mecenate Pierpaolo Cimatti.\nL'importanza del progetto di mostre si riscontra nei numerosi percorsi espositivi di arte italiana successivamente curati all'estero da diverse associazioni d'arte ed enti pubblici."}
{"id": "1419459", "revid": "268111", "url": "https://it.wikipedia.org/wiki?curid=1419459", "title": "Parau", "text": ""}
{"id": "1419461", "revid": "638792", "url": "https://it.wikipedia.org/wiki?curid=1419461", "title": "Rena Mizunashi", "text": ""}
{"id": "1419465", "revid": "287204", "url": "https://it.wikipedia.org/wiki?curid=1419465", "title": "Maikel Salas", "text": "Gioca nel ruolo di palleggiatore.\nCarriera.\nLa carriera di Maikel Salas incomincia a Cuba, suo paese natale. Nel 1997 viene concocato nella nazionale pre-juniores cubana con cui disputa il campionato mondiale pre-juniores, in Iran. Dopo esser stato convocato anche nella nazionale juniores, nel 2001, gioca per la nazionale maggiore con cui vince, nello stesso anno, un campionato nordamericano e una Grand Champions Cup.\nNel maggio del 2004 decide di lasciare la nazionale cubana mentre si trovava in Europa, dove stava disputando alcune amichevoli contro la nazionale greca e la nazionale portoghese. Nella stessa spedizione anche il libero Javier Brito fugge dalla nazionale.\nDopo la squalifica inflittagli dalla FIVB viene tesserato nella stagione 2006-07 dalla BluVolley Verona che per\u00f2, dopo alcuni mesi, lo gira in prestito alla Modugno Volley. La stagione successiva gioca nella Cagliari Volley. Nello stesso anno viene convocato nella rosa dei migliori giocatori della Serie A2 per disputare l'All Star Game.\nNella stagione 2008-09 si trasferisce in Polonia dove viene ingaggiato dallo Jadar Radom, squadra militante nel massimo campionato polacco. Nella stagione 2010-11 passa all'AZS Politechnika Warszawska. L'anno successivo si trasferisce in Svizzera, dove gioca nella Pallavolo Lugano.\nNella stagione 2012-13 viene ingaggiato dal , mentre in quella successiva ritorna nella PlusLiga polacca per giocare col \u0141uczniczka Bydgoszcz.\nNella stagione successiva ritorna alla Pallavolo Lugano."}
{"id": "1419470", "revid": "11977875", "url": "https://it.wikipedia.org/wiki?curid=1419470", "title": "Colombiani", "text": ""}
{"id": "1419471", "revid": "287204", "url": "https://it.wikipedia.org/wiki?curid=1419471", "title": "Sinca", "text": ""}
{"id": "1419474", "revid": "268111", "url": "https://it.wikipedia.org/wiki?curid=1419474", "title": "Sanpetru", "text": "Il toponimo Sanpetru (da San Pietro) pu\u00f2 riferirsi a diverse localit\u00e0 della Romania:"}
{"id": "1419475", "revid": "93436", "url": "https://it.wikipedia.org/wiki?curid=1419475", "title": "Gli occhi del parco", "text": "Gli occhi del parco (\"The Watcher in the Woods\") \u00e8 un film del 1980 diretto da John Hough e Vincent McEveety, quest'ultimo non \u00e8 accreditato.\n\u00c8 il primo film prodotto dalla Walt Disney Company ad avere un'ambientazione horror.\nTratto dal romanzo del 1976 \"A Watcher in the Woods\" di Florence Engel Randall, il film ebbe diversi problemi di produzione e venne ritirato dai cinema dopo la sua iniziale distribuzione avvenuta nel 1980. Il film venne nuovamente distribuito nei cinema nel 1981 con un nuovo finale.\nTrama.\nIl compositore americano Paul Curtis si trasferisce in Inghilterra con la moglie ed i due figli Jan ed Ellie e si stabilisce nella vecchia casa di campagna della signora Alywood, un'abitazione gotica immersa nel verde e circondata da un bosco.\nLa giovane Jan \u00e8 la prima a notare inquietanti particolari: gli specchi riflettono immagini non reali, in tutta la casa si sentono voci sussurranti, gli oggetti scompaiono e riappaiono dove non dovrebbero trovarsi. Ben presto tutti i nuovi ospiti capiranno che la casa nasconde un oscuro segreto risalente a 30 anni prima.\nProduzione.\nSviluppo.\nIl produttore Tom Leetch present\u00f2 il progetto al produttore della Disney Ron Miller, affermando che \"Questo potrebbe essere il nostro \"Esorcista\".\" Brian Clemens trasse dal romanzo una sceneggiatura, ma la Disney la ritenne troppo cupa e chiese a Rosemary Anne Sisson di risistemarla. La sceneggiatura venne successivamente rivista da Gerry Day nel luglio 1979. Durante le riprese, Ron Miller spesso interveniva per modificare le scene, provocando tensioni tra lui e Leetch. Miller reclut\u00f2 John Hough per dirigere il film dopo aver visto il suo film precedente, \"Dopo la vita\" con Roddy McDowall.\nQuando il film stava per uscire nei cinema, diversi finali alternativi furono scritti da vari autori per sostituire il finale originale. Oltre agli scrittori della Disney furono contattati numerosi scrittori di fantascienza, tra cui Robert Silverberg, Joe Haldeman e la squadra Niven/Pournelle. Nessuno dei finali alternativi venne per\u00f2 usato. Harrison Ellenshaw, il designer degli effetti visivi, dichiar\u00f2 in seguito che c'erano \"circa 152\" finali possibili. Ellenshaw scrisse la versione del finale che ha accompagnato la re-release del film.\nCast.\nSecondo quanto rivelato dal regista John Hough durante il suo commento audio nella versione DVD del film, Bette Davis voleva interpretare Mrs. Aylwood sia da giovane che da anziana.\nNumerosi specialisti in make-up si recarono a Los Angeles per lavorare sull'attrice, ma il trucco non bastava a far sembrare molto pi\u00f9 giovane l'attrice che aveva all'epoca gi\u00e0 72 anni. Dopo che Hough le parl\u00f2, Bette Davis accett\u00f2 di interpretare solamente Mrs. Aylwood da anziana. L'attrice britannica Georgina Hale, contattata per interpretare Mrs. Aylwood giovane, accett\u00f2 solamente perch\u00e9 aveva una profonda ammirazione per Bette Davis.\nPer la parte di Jan era stata inizialmente pensata Diane Lane; tuttavia, a causa di alcune complicazioni, la parte venne data a Lynn-Holly Johnson, la quale aveva gi\u00e0 avuto successo negli Stati Uniti interpretando il ruolo di una pattinatrice su ghiaccio cieca nel film del 1978, \"Castelli di ghiaccio\".\nCarroll Baker, che all'epoca viveva a Londra, venne scelta da Hough per la parte di Helen perch\u00e9 era un suo ammiratore. L'undicenne Kyle Richards, che interpreta la piccola Ellie, aveva precedentemente lavorato con Hough nel film \"Incredibile viaggio verso l'ignoto\" insieme alla sorella Kim.\nRiprese.\nIl film \u00e8 stato girato principalmente agli Pinewood Studios nel Buckinghamshire, Inghilterra, e nelle zone circostanti. La casa utilizzata nel film era una casa vera presente sul posto; da allora \u00e8 stata decostruita e trasformata in appartamenti. Hough us\u00f2 diverse locations che erano state usate per il film \"Gli invasati\" di Robert Wise; in particolare la casa usata per le riprese de \"Gli invasati\" \u00e8 stata qui utilizzata come dimora di John Keller (Ettington Park, Warwickshire).\nFinali alternativi.\nFurono realizzati tre diversi finali alternativi per il film, presenti tra i contenuti speciali della versione in DVD della Anchor Bay uscita nel 2002.\nFinale concepito inizialmente.\nUna sequenza \"other world\" era parte integrante del finale inizialmente concepito ma non fu mai completata.\nIn questo finale fa la sua comparsa l'Osservatore, un insettoide alieno scheletrico, che entrato nella cappella rapisce Jan e sparisce con essa. L'alieno conduce la ragazza su un altro pianeta dove la sua astronave si \u00e8 schiantata. All'interno di essa si trova Karen, intrappolata in un prisma piramidale.\nJan allunga la mano a Karen e quando le due si abbracciano vengono teletrasportate dentro la cappella. Le ragazze poi ritornano a casa, dove Mrs. Aylwood e la figlia finalmente si riuniscono. Mentre camminano a braccetto, Jan spiega tutto ad Ellie: l'Osservatore, che \u00e8 stato attivato accidentalmente da Karen durante l'eclissi solare, aveva bisogno di Jan per liberare Karen.\nGli effetti visivi per le scene \"other world\" non sarebbero stati completati in tempo per l'uscita del film prevista in coincidenza con i cinquanta anni di carriera cinematografica di Bette Davis. Quindi la Disney decise di riscrivere e rigirare il finale tralasciando i riferimenti all'occulto, ritenendoli troppo cupi.\nFinale cinematografico iniziale (1980).\nIl primo finale cinematografico, proiettato in anteprima a New York City per una settimana, mostra solo una parte del finale che era inizialmente pensato, tralasciando tutta la sequenza \"other world\" e sostituendola con un interrogatorio che fa Helen a Tom, Mary e John nella cappella, dopo che Jan \u00e8 scomparsa durante la loro rievocazione della seduta. In questo finale, tuttavia, \u00e8 presente l'apparizione della creatura aliena che rapisce Jan e scompare nel nulla. Mentre Helen sta parlando con gli altri nella cappella, Jan riappare ed emerge da un fascio di luce, mano nella mano con Karen. Le ragazze tornano a casa, dove Mrs. Aylwood e Karen, finalmente riunite, si abbracciano nel cortile davanti a casa mentre Jan ed Ellie parlano dell'osservatore.\nQuesto finale di \"Gli occhi del parco\" risulta quasi incomprensibile, dando cos\u00ec allo spettatore l'impressione di non avere un finale. In esso \u00e8 anche mancante la condanna di Mrs. Aylwood sulla ricreazione della seduta sulla base del fatto che era stregoneria. Dopo una settimana di anteprima, il film venne accolto male dalla critica e dal pubblico, che considerava gli effetti speciali usati per l'alieno come troppo irrealistici, e venne ritirato dai cinema. Dopo che il film fu ritirato inizi\u00f2 subito la realizzazione di un finale differente, senza per\u00f2 interpellare il regista Hough.\nFinale cinematografico (1981).\nQuella uscita nelle sale nel 1981 \u00e8 la versione ufficiale del film ed \u00e8 quella reperibile su tutte le VHS e i DVD. In questo finale l'aspetto dell'Osservatore \u00e8 completamente diverso da quello precedente nonch\u00e9 meno minaccioso ma pi\u00f9 soprannaturale; mentre prima aveva l'aspetto di un insettoide alieno, qui compare sotto forma di un'ectoplasmatica colonna di luce. La natura di Karen e il Watcher's switch viene spiegato chiaramente da Ellie nella cappella mentre \u00e8 posseduta dall'Osservatore. Il nuovo finale e le scene della foresta che hanno sostituito i titoli di testa originali sono state tutte dirette da Vincent McEveety anche se non \u00e8 stato accreditato a causa di alcune norme sindacali."}
{"id": "1419479", "revid": "63945", "url": "https://it.wikipedia.org/wiki?curid=1419479", "title": "Fileni Jesi", "text": ""}
{"id": "1419481", "revid": "345405", "url": "https://it.wikipedia.org/wiki?curid=1419481", "title": "Ucea", "text": ""}
{"id": "1419483", "revid": "106908", "url": "https://it.wikipedia.org/wiki?curid=1419483", "title": "Campeonato Brasileiro S\u00e9rie A 2001", "text": "Il Campeonato Brasileiro S\u00e9rie A 2001 (in italiano Campionato Brasiliano Serie A 2001) \u00e8 stato la 31\u00aa edizione del massimo campionato brasiliano di calcio.\nFormula.\nPrimo turno: ognuna delle 28 squadre affronta una volta tutte le altre. Si qualificano alla fase finale le prime 8 classificate mentre retrocedono in S\u00e9rie B le ultime 4.\nQuarti di finale e semifinale: gare in partita unica, gioca in casa la squadra che ha ottenuto il miglior risultato nel turno precedente. In caso di parit\u00e0 sono previti i tempi supplementari e, nel caso del perdurare del risultato di pareggio, si qualifica la squadra che ha ottenuto il miglior risultato nel turno precedente.\nFinale: gare in partita di andata e ritorno, gioca in casa la seconda partita la squadra che ha ottenuto il miglior risultato nel turno precedente. In caso di parit\u00e0 sono previsti i tempi supplementari e, nel caso del perdurare del risultato di pareggio, \u00e8 considerata vincitrice la squadra che ha ottenuto il miglior risultato nel turno precedente."}
{"id": "1419490", "revid": "110157", "url": "https://it.wikipedia.org/wiki?curid=1419490", "title": "Chiesa di Santa Maria in Vivario", "text": "La chiesa parrocchiale di Santa Maria in Vivario \u00e8 un luogo di culto cattolico di Frascati, in provincia di Roma, nella Sede suburbicaria di Frascati. Fu per 150 anni (1538-1680) cattedrale della diocesi.\nLa chiesa sorse attorno al XII secolo sui resti di una struttura della villa romana attribuita a Lucullo. Nel 1296 vennero effettuati i primi lavori di restauro, e nel 1305 fu eretto il famoso campanile romanico posto sul retro della chiesa.\nL'11 maggio 1495 la chiesa venne riconsacrata dopo i lavori di restauro finanziati dagli Estouteville, allora feudatari di Frascati. L'11 gennaio 1538 papa Paolo V consacr\u00f2 personalmente la chiesa come cattedrale della diocesi di Frascati, e il titolo pass\u00f2 all'attuale cattedrale di San Pietro solo nel 1680.\nIn concomitanza con la peste del 1656, vennero rinvenute presso la chiesa due immagini di san Sebastiano e san Rocco, che il 28 gennaio 1656 vennero proclamati protettori di Frascati. Fu allora che la chiesa venne ribattezzata in onore di san Rocco, tanto che oggi i due nomi di santa Maria in Vivario e san Rocco coesistono per indicare la stessa chiesa. \nNel 1740 l'abside venne chiusa, per le infiltrazioni d'acqua dal tetto; venne riaperta solo durante i restauri del 1879.\nDistrutta dai bombardamenti dell'8 settembre 1943, la chiesa \u00e8 stata ricostruita nel 1958 e restaurata entro il 1962. Dal 1992 \u00e8 agibile la cripta sotterranea. Nel 1994 alcuni ladri sacrileghi hanno colpito il luogo di culto."}
{"id": "1419491", "revid": "767487", "url": "https://it.wikipedia.org/wiki?curid=1419491", "title": "Bryan Donkin", "text": "Nato a Sandoe, Northumberland, lavorava come apprendista da un cartaio, John Hall. Donkin fu assunto nel 1798 da Nicholas Louis Robert per migliorare la macchina per la produzione della carta. Egli sviluppo la versione commerciale della Fourdrinier e invent\u00f2 la composizione di pi\u00f9 rulli nella stampa.\nNel 1808 brevett\u00f2 la penna in acciaio.\nNel 1812 Donkin fond\u00f2 in Inghilterra la prima fabbrica di conserve. I barattoli di ferro erano rivestiti di stagno per proteggere i cibi.\nDal 1825 al 1827 forn\u00ec equipaggiamenti e apparecchiature Marc Isambard Brunel durante la costruzione del Tunnel nel Tamigi.\nNel 1829, Charles Babbage richiese l'assistenza di Donkin con Georg Rennie (ingegnere), come consulto e per i pezzi della macchina differenziale di Babbage, la quale macchina era stata commissionata a Babbage da Joseph Clement.\nDal 1847, il suo gruppo inizi\u00f2 a progettare i primi prodotti per le distributrici di gas. Donkin d\u00e0 il nome a delle valvole per gli impianti a gas e al Bryan Donkin RMG Gas Controls Limited.\nNel 1853 Donkin costru\u00ec un calcolatore sul design di Per Georg Scheutz e suo figlio Edvard. Questa macchina operava con 15 cifre. Ora \u00e8 custodita nel museo di scienze di Londra"}
{"id": "1419492", "revid": "767487", "url": "https://it.wikipedia.org/wiki?curid=1419492", "title": "Dudino il supermaggiolino", "text": "Dudino il supermaggiolino (\"Das verr\u00fcckteste Auto der Welt\") \u00e8 un film del 1975 diretto da Rudolf Zehetgruber.\n\u00c8 il quarto film di una fortunata serie prodotta nella Repubblica Federale Tedesca dopo \"Il maggiolino Dud\u00f9 contro leoni, pantere e zeb\u00f9\" (1971), \"Dud\u00f9 il maggiolino scatenato\" (1972) e \"Dud\u00f9 il maggiolino a tutto gas\" (1973). Fu seguito da \"Zwei tolle K\u00e4fer r\u00e4umen auf\" (1978)."}
{"id": "1419493", "revid": "268111", "url": "https://it.wikipedia.org/wiki?curid=1419493", "title": "Vama", "text": "Il toponimo Vama (\"dogana\" in romeno) pu\u00f2 riferirsi a diverse localit\u00e0 della Romania:"}
{"id": "1419500", "revid": "124866529", "url": "https://it.wikipedia.org/wiki?curid=1419500", "title": "Romanzi a fumetti Bonelli", "text": "Romanzi a fumetti Bonelli \u00e8 una serie a fumetti pubblicata in Italia da Sergio Bonelli Editore da giugno 2007.\nStoria editoriale.\n l'editore decise di sfruttare nuovi formati rispetto a quelli tradizionalmente impiegati dalla casa editrice, al fine acquisire una pi\u00f9 vasta e differenziata gamma di lettori. La serie si concentra sulle graphic novel, anche se Sergio Bonelli prefer\u00ec chiamarli in maniera differente per distinguerla dalla tradizione statunitense del fumetto autoconclusivo.\nInizialmente concepiti per uscire a cadenza annuale, visto il successo ottenuto dal primo volume della serie (\"Dragonero\", con 35\u00a0000 copie vendute) la Bonelli anticip\u00f2 il secondo volume (\"Gli occhi e il buio\") solo quattro mesi dopo l'uscita del primo. \nDal n. 11 la testata divenne mensile e alterna miniserie nel tradizionale formato Bonelli, a storie autonclusive e numeri speciali a colori e in formato maggiore. I volumi, di foliazione variabile (comunque tutti attorno alle 300 pagine per i primi 10) contengono storie autoconclusive di diverso genere, contenenti anche approfondimenti sulla creazione della storia e dei personaggi. Dal volume 33 la pubblicazione diventa bimestrale e il formato torna essere quello originario bonellide con foliazione intorno alle 300 pagine ma senza i risvolti di copertina in cui venivano presentati gli autori.\nTrame.\nSighma.\nIn un futuro imprecisato tutta l'umanit\u00e0 vive in una immensa megalopoli a forma di cono costruita su numerosi livelli. Un uomo si risveglia fuori dalla citt\u00e0, non ricorda nulla di s\u00e9 e del suo passato, tra i pochi indizi che possono aiutarlo a capire chi era \u00e8 la lettera greca Sighma tatuata sul petto. Inizier\u00e0 in tal modo per Sighma (cos\u00ec decider\u00e0 di farsi chiamare) un lungo viaggio attraverso i vari livelli della citt\u00e0, nei quali, mentre cercher\u00e0 di ritrovare la sua vera identit\u00e0, conoscer\u00e0 una societ\u00e0 ricca di stranezze e punti in ombra che dovr\u00e0 cercare di chiarire.\nMohican.\nIl protagonista della vicenda, ambientata nel lontano 1700, si chiama Natty Bumppo ed \u00e8 seguito dalla sua spalla Chingachgook, unico sopravvissuto dei Mohicani. Vuole essere il seguito ideale del romanzo \"L'ultimo dei Mohicani\" di James Fenimore Cooper.\nStria.\nCome recita l'introduzione, \u00e8 un thriller/horror ambientato in un paesino di montagna che corrisponde, seppur adattato in base ai ricordi dell'autore e alle ragioni narrative, a Marmentino - Piani di Vaghezza situato nella Val Trompia, in provincia di Brescia.\nLinea di sangue.\nStoria di Vic \u00e8 un sicario della mafia a New York impegnato contro la mafia irlandese e Paul un soldato americano impegnato sul fronte di Montecassino. \nDarwin.\nIn una realt\u00e0 alternativa, la vita di Kent Darwin, studente irlandese alla Sorbona, \u00e8 improvvisamente sconvolta: Parigi viene devastata da eventi apocalittici apparentemente inspiegabili che hanno inizio la sera in cui Kent chiede alla fidanzata Chieko di sposarlo. Dopo aver perso i sensi, il ragazzo si risveglia e scopre che da quella terribile notte sono trascorsi interi mesi di cui lui non conserva memoria. In una citt\u00e0 irriconoscibile, Darwin affronta i sopravvissuti, organizzati in gruppi senza pi\u00f9 alcuna legge, insieme a un misterioso uomo che sembra sapere tutto di lui...\nSul pianeta perduto.\nSu di un lontano pianeta disperso nella galassia, molti anni fa \u00e8 precipitata un'astronave carica di coloni terrestri. I discendenti di quegli uomini hanno sviluppato, sulla piccola isola sulla quale si sono ritrovati, una civilt\u00e0 rurale che vive apparentemente in pace con se stessa, con la popolazione del luogo e con la rigogliosa natura che la circonda. Ma il naufragio di un misterioso personaggio sulle coste dell'isola sembra improvvisamente rendere reali le leggende riguardo ad una seconda astronave perduta; due giovani, Jim e Rose, scopriranno le menzogne dei loro genitori e si ritroveranno proiettati in un'incredibile avventura che li porter\u00e0 a svelare la vera origine di quel mondo sconosciuto...\nCome Tex nessuno mai.\nLa versione in DVD di \"Come Tex nessuno mai\", il film-documentario, scritto e diretto da Giancarlo Soldi, che rievoca la straordinaria avventura, umana e professionale, di Sergio Bonelli.\nSergio Bonelli, il Timoniere dei Sogni..\nSecondo volume dedicato alla memoria di Sergio Bonelli. Contiene \"L'uomo del Texas\".\nIl grande Belzoni.\nRomanzo grafico ispirato alla vita dell'archeologo padovano Giovanni Battista Belzoni.\nTex. L'eroe e la leggenda.\nIl romanzo racconta di una coppia di giovani Tex e Carson alle prese con centinaia di Comanches selvaggi, in un\u2019atmosfera da leggenda western.\nConey Island.\nMiniserie in tre albi ambientata nella New York degli anni Venti, per seguire le vicende del poliziotto Jack Sloane che combatte il crimine senza esclusione di colpi. Jack ha un debole per Brenda, una ragazza bella e ingenua (almeno all\u2019apparenza), che, a sua volta, \u00e8 attratta dall'affascinante e misterioso Mister Frolic. Questo insolito personaggio \u00e8 un illusionista, in grado di incantare i visitatori del luna-park di Coney Island: un tipo \u201cstrano\u201d, che dietro le sue magie nasconde un incredibile segreto...\nTropical Blues.\nAmbientato in Nuova Guinea nel 1927 racconta le avventure di Ray Harvest, un detective di San Francisco, che viene ingaggiato da Michael Somerset I, un ricco uomo d'affari, per ritrovare il nipote Mike Somerset III, giovane collezionista d\u2019arte primitiva, che \u00e8 scomparso (storia ispirata alla figura di Michael Rockefeller).\nHellnoir.\nHellnoir \u00e8 il nome di una metropoli oscura e sterminata, che si trova fra il nostro mondo e quello dei morti. Vi giungono tutti coloro che hanno avuto una morte violenta, e la loro seconda vita, laggi\u00f9, \u00e8 quasi sempre pi\u00f9 dolorosa e crudele della prima. Uno di questi abitanti si chiama Melvin Soul, un detective che deve risolvere un altro caso in questa citt\u00e0 che ha imparato a conoscere cos\u00ec bene da chiamarla casa.\nTex. Painted desert.\nLo sceriffo Scott Nelson \u00e8 stato abbandonato pi\u00f9 morto che vivo nel Deserto Dipinto, tra i corpi dei suoi vice, uccisi dai fuorilegge di Earl Crane, rapitore di sua moglie Debra. Per sua fortuna, sulle tracce dei banditi ci sono anche Tex e Tiger, diretti verso il sinistro pueblo di Sombra Verde con i suoi inquietanti segreti.\nUT.\nDopo la scomparsa dell\u2019Uomo, quel che resta del pianeta \u00e8 popolato da nuove specie antropomorfe, governate solo dai loro bisogni primordiali. UT \u00e8 una creatura elementare, feroce e infantile, i cui compiti sono cercare insetti per l\u2019entomologo Decio e sorvegliare un\u2019antica mastaba. Da l\u00ec, un giorno, emerge accidentalmente un individuo diverso da tutti gli altri, Iranon, enorme, frastornato e privo di memoria. Decio incarica UT di non perderlo mai di vista, perch\u00e9 \u201c\u00e8 il solo esemplare della sua specie\u201d.\nTex. Sfida nel Montana.\nUn amico della giovinezza di Tex, che lavorava con lui nel ranch del padre, \u00e8 nei guai con i cacciatori dell\u2019\u201cAmerican Fur Company\u201d, tra le nevi del Montana. Il giovane Tex, fuorilegge vagabondo, non \u00e8 tipo da abbandonare i compagni, e scende in campo in aiuto di Birdy, contro trappers pericolosi e indiani Blackfeet.\nGreystorm.\nNel 1906, mentre la sua base segreta \u00e8 ancora in costruzione, Robert Greystorm, folle scienziato, scopre qualcosa di inaspettato: qualcun altro, oltre a lui, \u00e8 in grado di anticipare le scoperte della scienza e, potenzialmente, di cambiare il mondo. Ma il confronto con una giovane donna, erede di una conoscenza al di l\u00e0 dell\u2019umano, lo porter\u00e0 a riconsiderare il suo stesso futuro.\nI pionieri dell'ignoto.\nUn gruppo di avventurieri guidati da Jack Gordon si incontrano in una Londra vittoriana steampunk del 1882 per risalire il Nilo e rintracciare Reginald Stockwood, un archeologo scomparso. Si ritrovano coinvolti in una guerra tra antiche societ\u00e0 segrete per il controllo di un\u2019invenzione in grado di mutare il corso della storia.\nLa bestia.\nSacramento, 1969. L'agente di polizia Bradley East arresta un sospettato durante un controllo di routine, scoprendo ben presto che non si tratta di un semplice ladro d'auto. Da questo momento in poi la sua vita cambia radicalmente, nel bene e nel male. Circa undici anni dopo, la giovane e intraprendente analista dell'FBI Mary Jane Patridge incappa in una serie di delitti inquietanti che conducono proprio a Sacramento e sembrano coinvolgere l'ormai ex agente East. Ha cos\u00ec inizio un gioco perverso e mortale, in cui nessuno \u00e8 ci\u00f2 che dice di essere e che conduce inevitabilmente la Bella dentro la buia tana della Bestia.\nCheyenne.\nLa civilt\u00e0 dei bianchi avanza, inesorabile e spietata, schiacciando i nativi, calpestando le loro terre e la loro libert\u00e0. Il crepuscolo dell'epopea della Frontiera, visto dagli occhi di due uomini: uno in bilico tra due culture, rapito dai Cheyenne quand'era bambino, riportato tra i bianchi dai soldati dell'esercito, e l'altro che va alla sua ricerca, rinunciando alla propria vita.\nIl Commissario Ricciardi a fumetti 1. Il senso del dolore.\nVersione a fumetti del romanzo \"Il senso del dolore. L'inverno del commissario Ricciardi\" di Maurizio De Giovanni.\nIl Commissario Ricciardi a fumetti 2. La condanna del sangue.\nVersione a fumetti del romanzo \"La condanna del sangue. La primavera del commissario Ricciardi\" di Maurizio De Giovanni.\nMonolith.\nUn'automobile all'avanguardia, la pi\u00f9 resistente e sicura sul mercato, un gioiello di tecnologia. Ne esistono ancora poche in circolazione. Una di queste, Sandra l'ha ricevuta in regalo dal marito Carl, che vuole il meglio per lei e per il loro amato figlioletto David. E proprio a bordo della Monolith, Sandra e David partono per un viaggio. Ma una volta giunti nel deserto, una serie di sfortunate circostanze creano una situazione drammatica: David chiuso dentro l'auto e Sandra fuori, che deve fare tutto il possibile per salvarlo.\nDa esso \u00e8 stato tratto \"Monolith\".\nIl Commissario Ricciardi a fumetti 3. Il posto di ognuno.\nVersione a fumetti del romanzo \"Il posto di ognuno. L'estate del commissario Ricciardi\" di Maurizio De Giovanni.\nMani nude.\n\u00c8 l'adattamento a fumetti del romanzo di Paola Barbato che le \u00e8 valso nel 2008 la vittoria del Premio Scerbanenco.\nDavide Bergamaschi \u00e8 un adolescente di 16 anni che viene rapito e obbligato a combattere in incontri clandestini a mani nude, per la sua stessa vita, usando il soprannome di Batiza: chi vince sopravvive in attesa dell'avversario successivo; chi perde muore e sparisce per sempre. Abbandonata forzatamente e per sempre la sua vita precedente si ritrova in un mondo che, nonostante tutto, lo fa sentire vivo e appagato abbastanza da non voler tornare indietro. Gli anni passano, diventa una celebrit\u00e0 e si guadagna la possibilit\u00e0 di partecipare a un torneo esclusivo in cui in palio c'\u00e8 la libert\u00e0.\nIl Commissario Ricciardi a fumetti 4. Il giorno dei morti.\nVersione a fumetti del romanzo \"Il giorno dei morti. L'autunno del commissario Ricciardi\" di Maurizio De Giovanni.\nI bastardi di Pizzofalcone.\nVersione a fumetti dell'omonimo romanzo di Maurizio De Giovanni.\nAltri casi.\n\"Hit Moll\".\nIn origine il fumetto \"Hit Moll\" di Luca Enoch e Andrea Accardi doveva far parte di questa collana, ma in corso d'opera la Sergio Bonelli lo rifiut\u00f2, pagando completamente gli autori e mettendoli in contatto con un'altra casa editrice, le Edizioni BD, che lo pubblic\u00f2. Probabilmente l'esclusione fu dovuta alla presenza di scene forti, ritenute non adatte a questa serie.\n\"Tex. Gli sterminatori\".\nIl volume 5 di \"Tex romanzi a fumetti\" \u00e8 uscito il 23 febbraio 2017 ed \u00e8 stato pubblicato nella collana Tex Stella d'oro con il numero 25 anzich\u00e9 nella collana Romanzi a fumetti. \u00c8 la riedizione a colori e in formato cartonato alla francese da 52 pagine dell'omonima avventura comparsa sul numero 134 della collana di Tex, pubblicato originariamente nel 1971, per celebrare il centenario della nascita di Aurelio Galleppini. Soggetto e sceneggiatura sono di Gianluigi Bonelli, i disegni di Aurelio Galleppini, i colori, inediti, di Oscar Celestini. Con questo volume la Bonelli ha voluto rendere omaggio al creatore grafico di Tex, festeggiando il centenario della sua nascita."}
{"id": "1419501", "revid": "1702319", "url": "https://it.wikipedia.org/wiki?curid=1419501", "title": "Chiesa di San Francesco d'Assisi (Frascati)", "text": "La chiesa di San Francesco d'Assisi, con l'annesso convento di padri Cappuccini e con il Museo etiopico, \u00e8 una chiesa conventuale cattolica di Frascati, in citt\u00e0 metropolitana di Roma Capitale e sede suburbicaria di Frascati.\nIl convento dei padri cappuccini con l'annessa chiesa dedicata a san Francesco d'Assisi venne consacrata il 21 ottobre del 1579, dopo che i lavori erano incominciati nel 1575. Papa Gregorio XIII si interess\u00f2 costantemente ai lavori.\nAlla fine del XVIII secolo venne raddoppiato il convento. In seguito, con l'entrata in vigore della legge eversiva dei beni ecclesiastici anche nell'ex-Stato pontificio, nel 1873, la struttura venne messa all'asta dallo Stato italiano, e nel 1876 and\u00f2 ai frati che la riacquistarono per 9671,94 lire.\nNel convento trascorse gli ultimi anni di vita il cardinale Guglielmo Massaja e l\u00ec venne sepolto. In suo onore nel 1909 venne aperto nel convento il Museo etiopico.\nIl convento di Frascati \u00e8 molto importante per l'ordine, tanto che vi ha sede dal 1911 un collegio internazionale. Dal 2003 il convento ristrutturato ospita laici e religiosi per ritiri."}
{"id": "1419507", "revid": "1543377", "url": "https://it.wikipedia.org/wiki?curid=1419507", "title": "Fabio Treves", "text": "Biografia.\nFabio Treves, armonicista e cantante, \u00e8 nato e cresciuto a Milano, in zona Citt\u00e0 Studi/Lambrate (da cui il soprannome \u201cPuma di Lambrate\u201d in assonanza col soprannome del famoso bluesman britannico John Mayall, detto a sua volta \"il Leone di Manchester\").\nSi avvicina alla musica in tenera et\u00e0, sfruttando la passione del padre Gaddo Treves: ascolta vecchie registrazioni su dischi da 78 giri e LP di musica classica, jazz, blues e fado portoghese. L'amore per la musica aumenta sempre pi\u00f9 e il giovane Treves si applica da autodidatta allo studio di vari strumenti, finch\u00e9 nel 1965, assistendo al concerto degli Who al Palalido di Milano, scopre l'armonica a bocca.\nSi afferma nella zona milanese e lombarda come armonicista blues, ispirato da armonicisti statunitensi quali Sonny Terry, Little Walter, Paul Butterfield, Alan Wilson, Sonny Boy Williamson.\nNel 1967 suona nel suo primo gruppo studentesco, il Friday Blues Group. Dopo alcune collaborazioni con altri gruppi, nel 1974 decide di formare una sua band sullo stile degli amati esempi statunitensi. Fonda la Treves Blues Band, che nel 2014 celebra i 40 anni di attivit\u00e0. In quegli anni incontra anche il chitarrista e armonicista texano, trapiantato in Italia, Cooper Terry, con cui avvier\u00e0 un lungo sodalizio musicale.\nConosce e collabora con Dave Kelly, Pick Withers, Sunnyland Slim, Johnny Shines, Homesick James, Willie Mabon, Billy Branch, Dave Kelly, Paul Jones, Alexis Korner, Bob Margolin, Sam Lay, Louisiana Red, Pat Grover, Gordon Smith, Son Seals, Eddie Boyd.\nNel 1980 Fabio Treves ha registrato un album \"live\" con il chitarrista blues Mike Bloomfield ed ha suonato con Frank Zappa.\nNel CD \"Bluesfriends\" (2004) figurano come ospiti Roy Rogers, Chuck Leavell, Willy De Ville, John Popper e Linda Gail Lewis.\nTreves ha al suo attivo 21 dischi e un centinaio di collaborazioni con artisti italiani. Ha suonato la sua armonica nei dischi di: Angelo Branduardi, Pierangelo Bertoli, Claudio Rocchi, Eugenio Finardi, Shel Shapiro, Pino Scotto, Giorgio Conte, Francesco Baccini, Marco Ferradini, Riccardo Cocciante, Ivan Graziani, nel brano di Mina (\"E poi...\") e ha dato vita a collaborazioni con gli Articolo 31 e con Elio e le Storie Tese.\nFabio Treves ha partecipato a Festival Blues Internazionali e nel 1976 ha tenuto a battesimo una trasmissione di Blues a Milano, ha scritto due Guide al Blues e ha condotto su Rock FM \"Blues Express\" poi ha collaborato alla rivista musicale JAM con la rubrica \"Chi fa da s\u00e9, fa per 3ves\u2026\"\nDal 2004 conduce su LifeGate Radio la trasmissione \"Life in Blues\".\nNel 2011 ha realizzato uno spettacolo musicale dal titolo \"Blues in Teatro\" e dalle registrazioni eseguite durante il tour nei teatri italiani \u00e8 nato il cd live della TBB \"Blues in Teatro\", pubblicato nel giugno 2011.\nNel 2013 ha collaborato alla stesura di Album biango, degli Elio e le Storie Tese.\nNel 2014 la TBB ha festeggiato i suoi 40 anni con un tour teatrale.\nIl 7 dicembre 2014 a Fabio Treves \u00e8 stato conferito l\u2019Ambrogino d'oro, importante onorificenza del Comune di Milano.\n\"Rolling Stone\" lo ha inserito nel numero speciale fotografico \"Le 100 facce della musica italiana,\" pubblicato nel febbraio 2015 da cui \u00e8 derivata l'omonima mostra.\nNel 2015 Treves e la Treves Blues Band hanno fatto da supporter ai Deep Purple nel loro tour italiano e nel 2016 \u00e8 stato eccezionale opening-act al concerto di Bruce Springsteen al Circo Massimo di Roma il 16 luglio.\nFabio Treves \u00e8 noto anche per la sua grande passione per il Milan.\nFuori dal palco.\nIn radio.\nFabio Treves ha cominciato la sua carriera di dj radiofonico nel 1976 sull'emittente milanese Radio Popolare trasmettendo blues proveniente soprattutto dagli Stati Uniti fino al 1981\nDal 1993 al 2008 ha condotto su Radio RockFM il programma \"Blues Express\" dove, ha ospitato i musicisti ZZ Top, Johnny Lang e la Zappa Family.\nDal 2004 conduce su LifeGate Radio un programma di Blues intitolato \"Life in Blues\".\nIn TV.\nHa partecipato alle trasmissioni televisive di Renzo Arbore \"L'altra domenica\" nel 1977, \"Quelli della notte\" nel 1985 e \"DOC\" nel 1988.\nDal 2008 a fine 2010 ha condotto sul canale satellitare Rock TV il programma \"Database\" con appuntamenti mensili al gioved\u00ec."}
{"id": "1419509", "revid": "11978489", "url": "https://it.wikipedia.org/wiki?curid=1419509", "title": "Isole Kizhi", "text": ""}
{"id": "1419513", "revid": "287204", "url": "https://it.wikipedia.org/wiki?curid=1419513", "title": "Vulcan", "text": ""}
{"id": "1419523", "revid": "268111", "url": "https://it.wikipedia.org/wiki?curid=1419523", "title": "S\u0103cele", "text": "Il toponimo S\u0103cele pu\u00f2 riferirsi a diverse localit\u00e0 della Romania:"}
{"id": "1419524", "revid": "64860", "url": "https://it.wikipedia.org/wiki?curid=1419524", "title": "Acerenza", "text": "Acerenza (\"La C\u00ebr\u00e8nz\u0259\" in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nSorge a nella parte nord-orientale della provincia. Confina con i comuni di: Oppido Lucano (), Cancellara (), Forenza (), Pietragalla (), Genzano di Lucania () e Palazzo San Gervasio (). Dista da Potenza e da Matera.\nAssieme ai comuni lucani di Venosa, Castelmezzano, Pietrapertosa, Viggianello e Guardia Perticara, \u00e8 considerato uno dei borghi pi\u00f9 belli d'Italia dall'associazione omonima, che comprende in totale 196 localit\u00e0 della penisola.\nStoria.\nPeriodo antico.\nPosta su un altipiano dai fianchi ripidi, tra il fiume Bradano e il suo affluente Fiumarella, \u00e8 stata sempre molto importante dal punto di vista strategico per la difesa del territorio.\nLe prime notizie di insediamenti abitati risalgono al VI secolo a.C. e sul luogo dell'attuale abitato nacque l'antica Acheruntia, \u0391\u03c7\u03b5\u03c1\u03bf\u03c5\u03bd\u03c4\u03af\u03b1 in greco, citata dagli scrittori romani Tito Livio e Orazio, e nel Medioevo da Procopio. Tutti la citano come \"Fortezza di guerra\" e \"presidio\".\nNel V secolo fu istituita come una delle diocesi lucane.\nAlto medioevo.\nAl tempo dell'Imperatore Giustiniano e nella met\u00e0 del VI secolo la citt\u00e0 di Acerenza \u00e8 ugualmente forte: Procopio, infatti, dice che Totila, avendo preso un certo presidio presso i Lucani, \"che alcuni abitanti chiamano Acerenza, vi pose un presidio di 300 uomini\". E lo stesso Procopio ci dice che il suddetto presidio, comandato dal capitano Morra, pass\u00f2 all'Imperatore Giustiniano.\nNel 788 Carlo Magno per liberare Grimoaldo III, suo ostaggio, e permettergli di tornare a Benevento, chiede come condizione l'abbattimento delle mura di Acerenza, condizione accettata. Nel 793, per\u00f2, lo stesso Duca di Benevento Grimoaldo III la fece ricostruire sul monte.\nNell'IX secolo la Lucania, \u00e8 divisa in un certo numero di gastaldati: secondo un trattato tra il duca di Benevento Radelchi e il principe di Salerno Siconolfo, che \u00e8 generalmente datato 849, attribuisce al principato di Salerno tutta la parte sud ovest dei domini longobardi dell'Italia meridionale, nell'elenco dei gastaldati che lo compongono c'\u00e8 la \u00e8 met\u00e0 del gastaldato di Acerenza, anche se nei fatti Acerenza mantenne la sua indipendenza da Salerno.\nLa cittadina fu oggetto di una lunga contesa tra Longobardi e Bizantini.\nGli ufficiali longobardi divennero a volte collaboratori dei funzionari bizantini e addirittura rendevano conto pi\u00f9 allo stratego di Bari, rappresentante dell'Imperatore d'Oriente in Italia che al principe di Salerno.\nSignificativa delle interferenze tra longobardi e bizantini nella zona in questo periodo \u00e8 controversia per alcune terre di propriet\u00e0 dell'abbazia di Acerenza, date in affitto ad un contadino di Matera, perch\u00e9 l'affitto sia valido occorre il consenso del principe di Salerno, legittimo proprietario delle terre. Un inviato del principe di Salerno rappresenta l'abbazia nel giudizio, ma la sentenza finale \u00e8 ratificata a Matera da un giudice che \u00e8 un funzionario bizantino insignito del titolo di scudiero imperiale.\nAcerenza \u00e8 citata in un documento bizantino del 1002, sottoscritto dal catapano Gregorios Tarkaneiotes, nel quale si fa menzione di una contesa sorta tra il \"kastron\" (citt\u00e0 fortificata) di Tricarico e quello di Acerenza, per il possesso di alcune terre a seguito della cacciata, da parte delle forze bizantine, di un manipolo di arabi insediati a Pietrapertosa al comando di un certo Loukas (un cristiano convertito all'Islam) che compiva scorribande nella zona. Interessante \u00e8 il fatto che in quel documento vengono ristabiliti i confini indicando punti fissi che ancora oggi sono individuabili e che costituiscono l'attuale confine tra il territorio di Tricarico e quelli di S. Chirico Nuovo e Tolve.\nPeriodo normanno.\nIl 4 maggio 1041 il vescovo di Acerenza, Stefano (1029-1041), che appoggiava il Catapano di Bari, muore combattendo sulle rive dell'Ofanto contro i primi Normanni che avevano conquistato la zona intorno a Melfi.\nIn seguito a questa battaglia, Acerenza viene conquistata dai Normanni, tra le prime localit\u00e0 del sud Italia, in particolare da Asclettino I, della casata Drengot Quarrel, cavaliere che emerge tra i primi capi normanni che fondano la contea di Puglia. Asclettino si afferma nel territorio del Vulture-Melfese, ed \u00e8 attivo anche nella zona di Vieste (nel promontorio del Gargano).\nAll'Assise di Melfi, che termina al principio dell'anno 1043, partecipa lo stesso Asclettino. Va rilevato che egli \u00e8 l'unico della casata Drengot ad essere insignito di una signoria nella contea di Puglia, tra undici diversi altri cavalieri tutti appartenenti alla famiglia Altavilla.\nIn questo parlamento generale, Guaimario V garantisce a Rainulfo I Drengot il dominio sui territori della Campania. Si distingue, cos\u00ec, da \"Braccio di Ferro\", capo della contea di Puglia.\nL'intera regione, ad eccezione di Melfi, viene suddivisa in dodici baronie, costituite a beneficio dei capi normanni ed assegnate nei territori di Capitanata, Gargano, Apulia e Irpinia, fino al Vulture.\nI Normanni dividono in dodici Contee le terre conquistate o da conquistare. Il sovrano attribuisce i feudi secondo il rango e il merito e ognuno dei cavalieri si dedicher\u00e0 alla conquista di quanto concessogli. In particolare \u00e8 questa la circostanza in cui Asclettino I Drengot \"(Asclettino minore)\", che risiede nel castello di Genzano, prende il titolo di Conte di Acerenza. Le vicende della Contea di Puglia e della Casata Altavilla si intrecciano con quelle di Aversa e dei Drengot. Questi ultimi, infatti, all'interno della stessa contea, sono presenti nelle zone di Vieste (promontorio del Gargano), Acerenza e Genzano (Basilicata) proprio con Asclettino I.\nAsclettino II Drengot succede a Rainulfo Drengot nel titolo di conte di Aversa e duca di Gaeta nel 1045. Asclettino II \u00e8 eletto dai normanni di Aversa ed investito della contea da Guaimario IV di Salerno. Ma i nobili di Gaeta eleggono duca il longobardo Atenolfo, Conte di Aquino. Guaimario, \"signore sia di Gaeta che di Aversa\", e di cui Rainulfo \u00e8 stato vassallo, interviene per conto di Asclettino II, attacca Atenolfo, lo sconfigge e lo prende prigioniero. Ma successivamente lo libera e lo confermato duca di Gaeta. Asclettino II governa solo pochi mesi e muore prematuramente. Arriva, poi, nella penisola Riccardo I Drengot, figlio di Asclettino I \"(Asclettino maggiore)\", si pone al servizio di Umfredo d'Altavilla e ne sposa la sorella Fressenda: a Melfi gli \u00e8 assegnato il titolo di Conte di Acerenza e Signore di Vieste.\nNel 1061 Roberto il Guiscardo ne fece una roccaforte rendendola un centro di difesa da rappresaglie bizantine.\nMonumenti e luoghi d'interesse.\nIl centro storico mantiene ancora importanti testimonianze storiche, con edifici del XVII-XVIII secolo.\nArchitetture religiose.\nCattedrale di Santa Maria Assunta e San Canio Vescovo.\nLa cattedrale \u00e8 un pregevole monumento, tra i pi\u00f9 importanti della regione: risalente all'XI secolo, fu consacrata nel 1080 in stile romanico con influenze gotiche. Ha una grande abside e un interno a tre navate con importanti tavole cinquecentesche, una cripta del 1524, sulle cui pareti vi sono degli affreschi di Giovanni Todisco da Abriola.\nSia la facciata sia i campanili sono stati ritoccati nel corso dei secoli; la cupola sulla crociera \u00e8 del XIX secolo. All'interno della sacrestia emerge un busto di Flavio Claudio Giuliano; un passaggio consente di girare attorno al coro e di ammirare le absidi in pietra squadrata.\nDi recente sono stati ritrovati, dopo alcuni scavi, le fondamenta di un battistero adiacente alla cattedrale.\nChiesa di San Laviero Martire.\nLa chiesa, situata in Via Umberto I, \u00e8 del 1065 e venne dedicata a S.Laviero martire acheruntino e patrono della citt\u00e0 di Acerenza con S. Canio e S. Mariano. Al suo interno si pu\u00f2 ammirare un altare in pietra in stile barocco su cui troneggia la tela che raffigura il martirio di S. Laviero, opera di Filippo Donzelli del 1700. La tela \u00e8 molto venerata dal popolo acheruntino e nella chiesa si conservano similmente le statue di S.Rocco in cartapesta leccese e di S.Giuseppe in legno della Madonna Addolorata in manichino con un vestito nero del 1847. La chiesa viene poi usata ogni anno il 17 novembre in occasione della festa in onore di S.Laviero martire, la quale \u00e8 preceduta da un solenne triduo di preghiere.\nSala dell'Episcopio.\nIl nobile Francesco Antonio Simonello, o de Simonellis ha lasciato al clero di Acerenza la pala d'altare che era situata nella cappella di Santa Caterina d'Alessandria, all'interno della Cattedrale, di propriet\u00e0 delle famiglie Simonello e Caterini, raffigurante il Matrimonio mistico di Santa Caterina d'Alessandria, dipinta da Horatius Jacobotta da Spinazzola nell'anno 1596. Nell'angolo destro in basso sono raffigurati Francesco Simonello e la figlia Caterina con il loro blasone: D'azzurro, ai due leoni d'oro controrampanti poggianti sul mare e rivolti verso una stella d'oro, con la seguente iscrizione: \"D. O. M.\nFranciscus Antonius de Simonellis Acheruntinus ut.. suae animae provideret hoc opus Divae Catharinae dicavit. Feliciter Amen\". In alto a sinistra \u00e8 rappresentato San Giuseppe, a destra la Vergine Maria con Ges\u00f9 bambino, che offre a Santa Caterina d'Alessandria, raffigurata con la ruota, l'anello nuziale, dicendo: \"Veni sponsa mea accipe hanc coronam tibi quam ego preparavi in aeternum regni mei.\" Al centro del dipinto vi \u00e8 Sant'Anna, con lo sfondo di un paesaggio silvano e collinare. La famiglia Simonello giunse ad Acerenza nel 1414 da Castellaneta di Taranto, infatti questa famiglia nel 1400 era nobile di Taranto e Castellaneta. Nel 1444 Antonio De Simonellis era nobile e governatore regio e possedeva i feudi di Carosino e San Crispieri. Giovanni Antonio De Simonellis fu nel 1496 Capitano di Taranto e devoto degli Aragonesi. La stessa famiglia godette nobilt\u00e0 ad Aversa in virt\u00f9 della parentela con il vescovo Manfredi di Aversa. La nipote di Francesco De Simonellis, Maddalena Caterini, spos\u00f2 il 11/09/1629 Donato dei Conti Gattini come riportato a pagina 25 e 26 della \u201cMemoria genealogica - istorica della famiglia Gattini da Matera, del Cavaliere Avvocato Pietro Antonio Ridola:\n\u00ab(Belisario Gattini) toglieva in moglie Felicia Sinerchia, de' signori di Rocca San Felice, da cui otteneva Donato, che poi impalmava la nobile Maddalena Caterini di Acerenza, Giulia e Beatrice; maritata quella col cavaliere Biscaglino Francesco Spilla fratello di Giovanni, Arcivescovo di Matera ed Acerenza.. Avendo servito Donato con specchiata fede alla corona di Spagna, che dominava allora le nostre contrade, era destinato alla custodia di parecchi presidii del Regno, promosso dal grado di capitano a quello di Capitan Maggiore. Dalla moglie Maddalena(Caterini) poi otteneva tre figliuoli, che si addicevano tutti allo stato ecclesiastico, ed una femmina a nome Felicia. Di essi Stanislao si faceva Gesuita, Michelangelo diveniva Maestro dei PP. Conventuali, e Domenico Antonio era Arciprete della Cattedrale ed esaminatore sinodale, come da bolla del 9 febbraio 1669.\u00bb\nLo stesso autore scrive, che Maddalena in virt\u00f9 del matrimonio con il Conte Donato Gattini, diviene cognata del Cavaliere Francesco Spilla, il quale sposa Giulia Gattini, sorella di Donato. L'altra sorella, di nome Beatrice, viene riportata in una nota genealogica, come novizia del convento Materano delle Domenicane, detto dell'Annunziata. Francesco Spilla in un luogo del libro viene definito fratello dell'Arcivescovo Giovanni Spilla, e nelle annotazioni dove sono indicate le notizie riguardanti tutte le famiglie nobili imparentate con i Conti Gattini, con l'illustrazione dei relativi blasoni, \u00e8 presentato come nipote:\n\u00abFamiglia della terra di Deno in Biscaglia, ch'ebbe molti personaggi illustri, fra cui non ultimo al certo l'Arcivescovo in parola, stato prima maestro Domenicano e pubblico Lettor di Filosofia e Teologia in Salamanca, e poi Confessore del Conte di Benavente Vicer\u00e9 di Napoli sotto Filippo III di Spagna, presso la cui Corte fu tenuto in altissimo pregio- Ad occasione di questo matrimonio si legge n\u00e9 Battesimali della Cattedrale, fol.21a t\u00b0\" Die 25 mensis Februarii 1618. Die Dominica Qinquagesima mane dum divina peragebatur, Illmus et Rmus Dnus F. Ioannes Spilla, Sacrae Theologia Magister Ordinis Predicatorum, Archiepiscopus Matheranus et Acherontinus, Regiusque Consiliarius, post Missam per Ipsum Illmum celebratam in altare S. Maria de Bruna, in qua benedixit ac desponsavit admodum illustres dominos, Franciscum Spilla ejus nepotem, et Iuliam Gattinam, conjuges novos sponsos, magna existente moltitudine virorum, mulierum et exterorum\".\u00bb\nDelle notizie in appendice, riferite alla famiglia Caterini, apposte nelle annotazioni delle famiglie nobili imparentate con i Conti Gattini, l'autore espone semplicemente quello che segue:\n\u00abNessuna notizia si \u00e8 potuto avere intorno a questa famiglia (Caterini) la cui arma fu ricavata dal pregevolissimo blasonario inedito del pittore araldista Giuseppe Fosco.(Tav.III, N\u00b038). Solo ne' libri dei decessi della Maggior Chiesa si riscontra: 2 octobris 1652... Eodem die mortua est Magdalena Catherini Acheruntina Uxor Donati Gattini et sequenti die 3 octobris sepulta est in Metropolitana notabili pompa.\u00bb Lo stemma qui descritto e raffigurato viene anche menzionato da Giovan Battista di Crollalanza nel suo Dizionario Storico - Blasonico al III volume pagina 205, nel seguente modo: \u00abCaterini di Acerenza (Basilicata) - Arma: D'argento, ad una spada nuda dello stesso, impugnata d'oro, posta in palo, colla punta al basso, fiancheggiata verso l'elsa da due rose di rosso; colla fascia d'azzurro, caricata di tre stelle d'oro ed attraversante sulla spada. Ornata di corona di Nobile.\u00bb\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 75 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nPiatto tipico acheruntino \u00e8 la \"lagana chiapputa\" (lag'na chiappout), preparato con le lagane, un formato di pasta simile alle tagliatelle ma pi\u00f9 corte e spesse, con l'aggiunta di noci e mandorle tritate, uva passa e mosto cotto. Il piatto si caratterizza per il suo sapore dolce, tanto da essere spesso classificato come tale pi\u00f9 che primo piatto.\nEventi.\nAcerenza \u00e8 patria di San Laviero Martire, un giovane che nasce ad Acerenza nel vico Tergia e che muore martire a Grumento il 17 novembre 312; la sua Festa annuale del 17 novembre \u00e8 preceduta da un Triduo di Preghiere nella chiesa a lui intitolata.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Acerenza\" che milita nel girone B potentino di 3\u00aa Categoria."}
{"id": "1419526", "revid": "916580", "url": "https://it.wikipedia.org/wiki?curid=1419526", "title": "Predeal", "text": "Il toponimo Predeal pu\u00f2 riferirsi a diverse localit\u00e0 della Romania:"}
{"id": "1419527", "revid": "115233", "url": "https://it.wikipedia.org/wiki?curid=1419527", "title": "Canal Bianco", "text": ""}
{"id": "1419530", "revid": "115233", "url": "https://it.wikipedia.org/wiki?curid=1419530", "title": "Canalbianco", "text": ""}
{"id": "1419531", "revid": "547034", "url": "https://it.wikipedia.org/wiki?curid=1419531", "title": "Saint-Josse-ten-Noode", "text": "Saint-Josse-ten-Noode (in olandese \"Sint-Joost-ten-Node\") \u00e8 uno dei 19 comuni bilingue della regione di Bruxelles-Capitale in Belgio; ha abitanti e confina coi comuni di Bruxelles e Schaerbeek. Il nome \u00e8 stato scelto in onore del santo monaco bretone Giudoco. \u00c8 il comune con reddito pro capite pi\u00f9 basso del Belgio.\nAmministrazione.\nGemellaggi.\nSaint-Josse-ten-Noode \u00e8 gemellata con le seguenti citt\u00e0:"}
{"id": "1419533", "revid": "729019", "url": "https://it.wikipedia.org/wiki?curid=1419533", "title": "Aeroporto Internazionale Tan Son Nhat", "text": "LAeroporto internazionale di Tan Son Nhat (\"S\u00e2n bay qu\u1ed1c t\u1ebf T\u00e2n S\u01a1n Nh\u1ea5t\" in vietnamita) \u00e8 un aeroporto che serve la citt\u00e0 di Ho Chi Minh, nel sud del paese. \u00c8 il pi\u00f9 importante aeroporto del Vietnam e nel 2018 hanno transitato 38,5 milioni di passeggeri. Nel maggio 2020 \u00e8 stata approvata la costruzione di un terzo terminal per ridurre l'affollamento del terminal 1, utilizzato per i voli nazionali. I lavori dovrebbero iniziare nell'ottobre 2021 e il nuovo terminal dovrebbe portare la capacit\u00e0 totale dello scalo a 50 milioni di passeggeri annui entro il 2025."}
{"id": "1419534", "revid": "287204", "url": "https://it.wikipedia.org/wiki?curid=1419534", "title": "Frontenis", "text": "Il frontenis \u00e8 una specialit\u00e0 sferistica di palla basca.\nRegolamento.\nIl regolamento del frontenis fu ideato nel 1916 in Messico evolvendosi nel tempo: il regolamento definito \"olimpico\" \u00e8 quello principale e la variante di regolamento definito \"preolimpico\" \u00e8 poco praticata. Le forme di gioco dei professionisti sono due: individuale e doppio. Il campo in sferisterio \u00e8 costituito da uno spazio rettangolare, lungo 30\u00a0m e largo 9,1\u00a0m, delimitato da un muro frontale, alto 9,85\u00a0m, che si estende lateralmente a sinistra e posteriormente ai giocatori. Gli atleti con la racchetta devono lanciare energicamente la palla verso il muro frontale affinch\u00e9 il rimbalzo sia incontrollabile dagli avversari. Racchette e palle differiscono poco da quelle di tennis. La vittoria si consegue totalizzando 25 punti nel singolo e 30 nel doppio: nella specialit\u00e0 del doppio si adotta anche la regola alternativa del tempo ossia chi entro un'ora realizza pi\u00f9 punti vince la partita."}
{"id": "1419535", "revid": "109829594", "url": "https://it.wikipedia.org/wiki?curid=1419535", "title": "Clorato di bario", "text": "Il clorato di bario \u00e8 il sale di bario dell'acido clorico. Si presenta come un solido bianco cristallino. \u00c8 irritante, e se ingerito pu\u00f2 causare nausea, vomito e diarrea. \u00c8 usato in pirotecnica per produrre il colore verde.\nSintesi.\nPu\u00f2 essere prodotto da una reazione di doppio scambio del cloruro di bario col clorato di sodio."}
{"id": "1419540", "revid": "124177061", "url": "https://it.wikipedia.org/wiki?curid=1419540", "title": "Episodi di Criminal Minds (seconda stagione)", "text": "La seconda stagione della serie televisiva Criminal Minds \u00e8 stata trasmessa per la prima volta negli Stati Uniti il 20 settembre 2006 e si \u00e8 conclusa il 16 maggio 2007, mentre in Italia \u00e8 stata trasmessa in prima visione sul canale a pagamento Fox Crime dal 29 marzo 2007 al 30 agosto 2007.\nIl re pescatore, seconda parte.\nTrama.\nTutti i membri dell'Unit\u00e0 di Analisi Comportamentale sono stati contattati da un killer psicopatico che, fornendo loro indizi enigmatici, vuole condurli a una giovane donna sparita due anni prima da Boston. Il rapitore vuole \"giocare\" con i membri della squadra, che conosce uno per uno. Gideon raccomanda a tutti di non focalizzare l'attenzione sugli aspetti personali del caso, ma di lavorare sul profilo dell'uomo, come se si trattasse di un'altra qualsiasi indagine.\nSoggetto Ignoto.\nRandall Garner\nVite all'asta.\nTrama.\nKatie Cole \u00e8 a capo di un'unit\u00e0 speciale dell'FBI che si occupa dei crimini riguardanti la pornografia infantile e sta cercando un pericoloso malvivente. Per trovarlo, ma soprattutto per liberare il giovane che tiene in ostaggio, chiede aiuto agli agenti dell'Unit\u00e0 di Analisi Comportamentale di cui aveva fatto parte in passato.\nSoggetto Ignoto.\nMichael Erston, sospettato e gi\u00e0 interrogato nella precedente indagine\nLa tempesta perfetta.\nTrama.\nGli agenti dell'Unit\u00e0 di Analisi Comportamentale vanno in Florida per indagare sull'omicidio di sette ragazze. La squadra di Gideon, dopo aver visto alcuni video inviati alle famiglie delle vittime, pensa che i colpevoli siano due, ma si sbaglia. Si scopre che dietro gli omicidi c'era una donna di nome Amber Carnado moglie di uno dei due colpevoli il motivo per cui era diventata una serial killer \u00e8 stato per colpa degli abusi e delle violenze subite da bambina dal padre e del fratello e che sua madre non l'aveva mai difesa. Un giorno dopo l'ennesima violenza subita fin\u00ec in ospedale e i medici notarono i segni dei maltrattamenti e delle violenze e la convinsero a denunciare gli abusi subiti ma quando denunci\u00f2 il fatto alle autorit\u00e0 la madre disse che la figlia si era inventata tutto. Il motivo per cui uccide giovani ragazze \u00e8 perch\u00e8 le ricordano la vita che avrebbe voluto avere e che non ha mai avuto tormentando infine le famiglie delle sue vittime in particolare le madri in quanto ci\u00f2 le ricordavano la sua che non l'aveva mai aiutata. La squadra riesce a impedire alla donna di uccidere la sua ultima vittima e arrestarla. Tuttavia prima di essere portata via la crudele donna sottolinea che quella ragazza non sar\u00e0 pi\u00f9 la stessa facendo chiaro riferimento a se stessa facendo capire come si fosse sentita lei quando sub\u00ec gli abusi della sua famiglia. \nSoggetto Ignoto.\nLa moglie dell'ex galeotto Amber Canardo, aiutata dal marito Anthony 'Tony' Canardo.\nPsicodramma.\nTrama.\nL'Unit\u00e0 di Analisi Comportamentale indaga su un uomo che rapina le banche. Il caso appare strano perch\u00e9 il ladro non sembra essere interessato ai soldi quanto pi\u00f9 a una specie di \"psicodramma\" che fa recitare ai suoi ostaggi.\nSoggetto Ignoto.\nIl tossico Caleb Dale Sheppard, anche chiamato \"il bandito dello spogliarello\".\nConseguenze.\nTrama.\nUn uomo aggredisce alcune giovani studentesse di un'universit\u00e0 di teologia, poi improvvisamente si ferma per sei settimane e quando ricomincia a colpire cambia tipologia di vittime, iniziando a rapire donne tra i 30 e i 40 anni. Mentre Gideon e i suoi indagano, Elle deve prendere una decisione che potrebbe allontanarla dalla squadra.\nSoggetto Ignoto.\nL'operatore di marketing William Lee.\nL'uomo nero.\nTrama.\nLa squadra di Gideon va in Texas per indagare sulla sparizione di alcuni bambini. Nel frattempo Hotch cerca di rintracciare Elle che, dopo essere rimasta coinvolta in una sparatoria, non ha presentato rapporto e si \u00e8 resa irreperibile.\nSoggetto Ignoto.\nLo studente Jeffrey Charles.\nNorth Mammon.\nTrama.\nA North Mammon, una cittadina della Pennsylvania, un uomo rapisce e rinchiude in una cantina tre studentesse del college. Prima di andarsene, dice alle giovani che una di loro morir\u00e0 e chiede proprio a loro di scegliere chi sar\u00e0 la vittima. La madre di una delle ragazze va a Quantico per chiedere l'aiuto di Jennifer, che riesce a convincere la squadra a occuparsi del caso.\nSoggetto Ignoto.\nL'ex compagno di squadra e netturbino Marcus Younger.\nPianeta vuoto.\nTrama.\nLa squadra dell'Unit\u00e0 di Analisi Comportamentale si trasferisce a Seattle per catturare un uomo che da giorni terrorizza la popolazioni facendo esplodere delle bombe in giro per la citt\u00e0. Reid scopre che il dinamitardo \u00e8 ossessionato dalla lettura del romanzo di fantascienza \"Pianeta vuoto\" e rintraccia l'autore del libro.\nSoggetto Ignoto.\nLo studente Kenneth Roberts.\nIl maestro e l'allievo.\nTrama.\nIl team di Gideon \u00e8 a St. Louis alla ricerca di due serial killer che hanno personalit\u00e0 opposte e agiscono con modalit\u00e0 diverse (il primo uccide a mani nude donne dell'alta borghesia, mentre il secondo spara alle prostitute) ma che sembrano essere in competizione fra di loro. Nel frattempo si aggiunge alla squadra una nuova profiler, l'agente speciale Emily Prentiss, che deve guadagnarsi la fiducia di Gideon e Hotchner.\nSoggetto Ignoto.\n\"L'uomo cavo\" e \"il killer di Mill Creek\".\nL'ora della preghiera.\nTrama.\nViene rinvenuta in una casa una possibile arma biologica. Si teme un atto terroristico, il primo dopo l'11 settembre. L'unico modo per salvare la citt\u00e0 \u00e8 interrogare un prigioniero di Guant\u00e1namo. Questo risulter\u00e0 molto difficile dal momento che esso non intende aprire la bocca se non per pregare.\nSoggetto Ignoto.\nLa cellula terroristica sotto il comando del detenuto Jamal Abaza, anche chiamato \"Jind Allah\".\nEros e Thanatos.\nTrama.\nA Washington D.C. un serial killer inizia a uccidere prostitute. La squadra viene chiamata a investigare sul caso e i sospetti cadono su un ragazzo con l'ossessione per le prostitute da cui \u00e8 attratto e repulso allo stesso tempo. Il ragazzo aveva gi\u00e0 contattato Reid, il quale si convince della sua innocenza e vorrebbe aiutarlo.\nSoggetto Ignoto.\nIl lobbista, responsabile de \"Le guardie della Moralit\u00e0\" Ronald Weems.\nIl profilo del profiler.\nTrama.\nMorgan va a trovare la madre a Chicago, Illinois, ma viene arrestato perch\u00e9 gli agenti di polizia del posto, basandosi su un profilo che Gideon aveva spedito al detective Gordinski, sono convinti che abbia ucciso tre ragazzi. La squadra, per\u00f2, \u00e8 certa dell'innocenza di Morgan e indaga per trovare il vero omicida.\nSoggetto Ignoto.\nIl responsabile del centro giovanile Carl Buford.\nSenza via d'uscita, prima parte.\nTrama.\nIn un ristorante di Golconda, in Nevada, Gideon scova un serial killer, il pi\u00f9 pericoloso e spietato con cui abbia mai avuto a che fare, e cerca di costringerlo a rivelare dove ha nascosto una donna rapita e che tiene come ostaggio. L'assassino, per\u00f2, vuole barattare la sua libert\u00e0 in cambio di un'informazione riguardante un gruppo di bambini.\nSoggetto Ignoto.\nLo psicopatico Frank.\nRaphael, prima parte.\nTrama.\nPochi minuti prima che vengano commessi degli omicidi la polizia di Atlanta, Georgia, riceve una chiamata in cui sono annunciati i crimini. I profiler dell'FBI scoprono che i video degli omicidi vengono diffusi in internet. Gli elementi portano a un SI con personalit\u00e0 multipla e ossessionato dalla religione, che uccide lasciando come firma passi dell'Apocalisse di Giovanni.\nSoggetto Ignoto.\nIl tecnico da remoto Tobias Hankel, e le sue altre due personalit\u00e0 Raphael e il padre Charles.\nRaphael, seconda parte.\nTrama.\nLa seconda parte dell'episodio Raphael \u00e8 prevalentemente centrata sull'agente Spencer Reid che viene rapito e torturato dallo stesso S.I. affinch\u00e9 confessi un peccato del quale poterlo poi punire. Negli intervalli, Reid viene drogato.\nSoggetto Ignoto.\nIl tecnico da remoto Tobias Hankel, e le sue altre due personalit\u00e0 Raphael e il padre Charles.\nNote mortali.\nTrama.\nLa squadra dell'Unit\u00e0 di Analisi Comportamentale si reca in un sobborgo di New York, abitato prevalentemente dalla media borghesia bianca, dove sono stati commessi alcuni omicidi. Le vittime sono quattro donne afroamericane e il movente dei delitti, quindi, sembra essere l'odio razziale.\nSoggetto Ignoto.\nLa guardia giurata Terrance Wakeland.\nAngoscia.\nTrama.\nGideon va a Houston, Texas, con il suo team per indagare su una serie di omicidi avvenuti vicino a dei cantieri edili e in edifici abbandonati. Gli agenti sono in difficolt\u00e0 perch\u00e9 il modus operandi del serial killer non \u00e8 chiaro, le sue vittime sembrano scelte a caso e non secondo un criterio coerente con il suo profilo psicologico. L'ipotesi pi\u00f9 accreditata, quindi, \u00e8 che si tratti di un barbone. Intanto tutti notano un insolito cambiamento nel comportamento di Reid.\nSoggetto Ignoto.\nL'ex ranger dell'esercito Roy Woodridge.\nJones.\nTrama.\nLa squadra viaggia fino a New Orleans in Louisiana per aiutare il detective LaMontagne Jr. a fermare un serial killer che torna a uccidere dopo una pausa durata 15 mesi. I funzionari di New Orleans credevano che l'assassino fosse rimasto ucciso nell'uragano Katrina poich\u00e9 in quel periodo gli omicidi si erano fermati. L'indagine si complica ulteriormente, poich\u00e9 tutti i rapporti e le prove del caso sono stati distrutti dall'uragano. Hotch, Gideon e la squadra hanno soltanto un indizio su cui lavorare, una parola, \"Jones,\" scritta su una parete dal detective che era incaricato del caso un attimo prima di morire travolto dalle acque dell'inondazione. Intanto, Reid trova a New Orleans un vecchio amico che aveva cominciato il BAU con lui, ma che poi aveva rinunciato dedicandosi alla musica.\nSoggetto Ignoto.\nLa ex studentessa Sarah Danlin.\nCitazioni.\nAscolti TV Italia: 3\u00a0616\u00a0000 telespettatori \nCenere e polvere.\nTrama.\nLa squadra di Gideon \u00e8 a San Francisco, California, alla ricerca di un piromane assassino con un disturbo narcisistico di personalit\u00e0, che prende di mira le famiglie benestanti della zona. L'unico collegamento fra le vittime \u00e8 quello di essere state denunciate da un gruppo di ecologisti. Il sospetto che si tratti di atti di eco-terrorismo cresce, ma il leader del movimento si dichiara disposto a collaborare con le indagini.\nSoggetto Ignoto.\nIl venditore di prodotti farmaceutici Vincent Stiles.\nCitazioni.\nAscolti TV Italia: 2\u00a0600\u00a0000 telespettatori \nIl codice dei ladri.\nA Baltimora, Maryland, un immigrato russo viene rapito nonostante le modeste condizioni economiche della sua famiglia. L'FBI si chiede perch\u00e9 la mafia russa abbia pagato il riscatto.\nSoggetto Ignoto.\nIl figlio di Arseny Lysowsky, Lyvov, con la complicit\u00e0 della figlia del rapito Natalya Chernus.\nCitazioni.\nAscolti tv Italia: 2\u00a0700\u00a0000 telespettatori \nStagione di caccia.\nA Boise in Idaho delle persone scomparse vengono ritrovate uccise nell'immensa foresta con due fori sul petto, non provocati da arma da fuoco. Il BAU traccia subito il profilo dell'SI: due persone legate da parentela, caratterizzate da personalit\u00e0 gravemente antisociali e paranoidi. La zona \u00e8 frequentata da cacciatori, le indagini si concentrano in quell'ambiente. Visto l'elevato numero di cacciatori e possibili sospetti, i profiler cercano di risolvere il caso prima dell'apertura della stagione di caccia.\nSoggetto Ignoto.\nI fratelli Paul e Johnny Mulford.\nCitazioni.\nAscolti TV Italia: 3\u00a0515\u00a0000 telespettatori \nIl lascito.\nTrama.\nAlmeno 63 persone sono scomparse dai bassifondi di Kansas City, Kansas. L'unica cosa che li accomuna \u00e8 il fatto di essere dei reietti sociali (barboni, prostitute, tossico-dipendenti). Nessuno sembra farci caso, tranne un giovane detective molto meticoloso e nevrotico, che riesce a convincere il team della presenza di un serial killer. I profiler identificano il soggetto ignoto come un pulitore di case: un serial killer \"missionario\" convinto che i suoi omicidi aiutino la societ\u00e0, e che agisce con l'aiuto di un complice sottomesso a lui. Mentre le ricerche proseguono, una giovane prostituta viene rapita dal complice e portata in un vecchio mattatoio trasformato in un labirinto di trappole mortali. Sar\u00e0 costretta a una disumana corsa contro il tempo per salvarsi.\nSoggetto Ignoto.\nCharles Holcombe, aiutato da Steven Foster.\nCitazioni.\nAscolti TV Italia: 2\u00a0338\u00a0000 telespettatori \nSenza via d'uscita, seconda parte: il ritorno di Frank.\nTrama.\nFrank, il serial killer che Gideon aveva affrontato a Golconda, Nevada, commette un omicidio nel suo appartamento, uccide una ragazza a cena dal detective e fa ricadere la colpa su di lui. Ricercato dalla polizia, Gideon viene per\u00f2 contattato dalla squadra che ha bisogno del suo aiuto per tracciare nuovamente il profilo di Frank che ha cambiato modo di agire e trovarlo, prima che lui uccida ancora per ottenere la donna della sua vita: Jane.\nSoggetto Ignoto.\nLo psicopatico Frank Breitkopf.\nCitazioni.\nAscolti TV Italia: 2\u00a0452\u00a0000 telespettatori "}
{"id": "1419544", "revid": "889336", "url": "https://it.wikipedia.org/wiki?curid=1419544", "title": "Pietre erette di Stenness", "text": "Le pietre erette di Stenness sono un monumento archeologico. Formano un enorme cerchio di pietre neolitico situato a Stenness, sulle isole Orcadi in Scozia. Il sito \u00e8 ubicato sopra un promontorio sulla riva meridionale del fiume che unisce il lato sud-orientale del lago di Stenness ed il lago di Harray.\nDescrizione.\nIl nome, pronunciato \"stein\u00ecs\", deriva dall'antico norreno e significa \"terra delle pietre\". Attualmente il fiume \u00e8 attraversato da un ponte, ma a quel tempo l'unico passaggio erano alcune rocce al suo interno ed il cerchio di Brodgar si trova a circa 1,2 chilometri a nord-est, oltre il fiume e vicino alla punta dell'istmo formato dai due laghi. Maeshowe si trova a 1,2 chilometri ad est delle pietre erette di Stenness. Nelle vicinanze si trovano altri monumenti neolitici, il che fa pensare che questo luogo fosse molto importante in quel periodo.\nLe pietre sono tavole piatte, spesse circa 30\u00a0cm. All'inizio il sito era composto da dodici pietre (alte fino a 5 metri) che formavano un'ellisse di circa 32 metri di diametro, su di una piattaforma di 44 metri di diametro circondato da un fosso. Il fosso \u00e8 scavato nella roccia e raggiunge i 2 metri di profondit\u00e0 e 7 di larghezza, con una singola entrata sul lato settentrionale. L'entrata si affaccia sull'insediamento neolitico di Barnhouse scoperto vicino al lago Harray. La \"pietra d'osservazione\" si trova all'esterno del cerchio a nord-est ed \u00e8 alta 5,6 metri. Le altre pietre minori comprendono un masso quadrato al centro del cerchio dove venivano cremate le ossa e dove sono stati ritrovati pezzi di carbone e di ceramiche, oltre ad ossa animali ritrovate nel fossato. Le ceramiche permettono di collegare il sito archeologico a quello di Skara Brae ed a Maeshowe, ed \u00e8 possibile datarlo precedentemente al 3000 a.C.\nAnche nel diciottesimo secolo il sito venne associato a tradizioni e rituali, soprattutto grazie ai norreni. Venne visitato da Walter Scott nel 1814 e nello stesso anno un contadino non originario del luogo decise di rimuovere le pietre portando alla distruzione della vicina pietra di Odino che \u00e8 diventata leggendaria. Questo gesto suscit\u00f2 scandalo e venne bloccato dopo aver distrutto una pietra ed averne rovesciata una seconda, che venne rialzata nel 1906 durante un approssimativo restauro del cerchio. In ogni caso le poche pietre sopravvissute creano un'atmosfera magica che rimanda ad un lontano passato.\nCaratteristiche naturali.\nLa vita degli uccelli \u00e8 molto attiva attorno ai laghi. Circa tre chilometri a sud si trova il \"Burn of Ayreland\" che scende fino al mare dove cambia il nome in \"Clestrain Sound\"."}
{"id": "1419546", "revid": "819238", "url": "https://it.wikipedia.org/wiki?curid=1419546", "title": "Ferrovia Pontebbana", "text": "La ferrovia Pontebbana \u00e8 una linea ferroviaria italiana che collega Udine a Tarvisio. Prende il nome dal paese di Pontebba nei pressi del quale era ubicato il vecchio confine tra Italia e Impero austro-ungarico, nei primi trent'anni di esercizio.\nStoria.\nProdromi.\nNegli anni cinquanta del XIX secolo, nell'impero austriaco si studi\u00f2 la possibilit\u00e0 di costruire una linea ferroviaria che da Bruck an der Mur, posta sulla Ferrovia Meridionale, passasse per Villaco, Tarvisio e Udine allo scopo di agevolare i collegamenti fra Vienna e Venezia. La Venezia-Udine, completata nel 1860, fu costruita anche seguendo quell'obiettivo.\nNel 1864, Villaco fu congiunta alla linea Meridionale tramite la ferrovia per Marburgo (poi Maribor). Si prevedeva di proseguire quest'ultima linea per arrivare a Fortezza sulla ferrovia del Brennero, inoltre si pensava di congiungere la citt\u00e0 carinziana a Leoben e da l\u00ec a Bruck an der Mur, tramite la progettanda Rudolfiana. In questo contesto, si studi\u00f2 quindi la possibilit\u00e0 di creare un collegamento fra Vienna e Trieste che fosse alternativo alla linea del Semmering e che potesse essere impiegato anche per un tragitto fra Innsbruck e il porto triestino. Si presentarono due progetti:\nCon il passaggio delle province venete e di quella di Udine all'Italia dopo la terza guerra di indipendenza, il progetto della Udine-Bahn fu momentaneamente accantonato a favore della Predil-Bahn.\nLa costruzione.\nSu impulso della Societ\u00e0 per le Ferrovie dell'Alta Italia (SFAI), la quale apparteneva agli stessi azionisti della societ\u00e0 ferroviaria S\u00fcdbahn (esercente la Meridionale e la parte austriaca della Udine-Trieste), l'Italia e l'Impero austro-ungarico si accordarono per la costruzione di una linea ferroviaria fra Udine e Tarvisio. Questa ferrovia avrebbe seguito il tracciato della Udine-Bahn, passando per Gemona del Friuli e Pontebba nei cui pressi si sarebbe situato il valico di confine.\nLa costruzione della linea ferroviaria fu affidata alla SFAI nel tratto italiano e alla \"k.k.p. Kronprinz Rudolf Bahn\" (KRB), che gi\u00e0 eserciva la Rodolfiana, in quello austriaco.\nIl tracciato completo della linea ferroviaria fu inaugurato il 30 ottobre 1879. Tra il 1875 e il 1879 furono aperti diversi tronchi in successione. Il 15 novembre del 1875 fu aperto il tratto tra Udine e Gemona del Friuli, mentre la stazione per la Carnia fu raggiunta il 18 dicembre dell'anno successivo. Fu poi la volta di Resiutta, raggiunta il 17 maggio 1877, e di Chiusaforte, il 14 marzo dell'anno successivo. Il 25 luglio 1879 fu aperto il tronco Chiusaforte Pontebba, mentre la sezione austriaca fu avviata all'esercizio l'11 ottobre dello stesso anno.\nPrimi anni d'esercizio.\nNel 1884, lo stato austro-ungarico nazionalizz\u00f2 le linee della KRB per cui l'esercizio della parte austriaca della ferrovia pass\u00f2 alla ferrovie imperiali dello stato austriaco (KkStb).\nL'anno successivo, a seguito della Convenzione ferroviaria del 1885, la sezione italiana entr\u00f2 a far parte della Rete Adriatica, esercita dalla Societ\u00e0 Italiana per le Strade Ferrate Meridionali.\nNel 1905, l'esercizio della stessa fu rilevato dalle Ferrovie dello Stato.\nIl primo dopoguerra.\nNel 1919, il trattato di Saint Germain stabiliva il confine fra Italia e Austria oltre lo spartiacque alpino, presso Tarvisio. La stazione di questa localit\u00e0, denominata inizialmente \"Tarvisio Sobborghi\" e poi \"Tarvisio Centrale\", divenne stazione internazionale e il tratto Pontafel-Tarvisio pass\u00f2 alle Ferrovie dello Stato. Dopo l'8 settembre, la stazione di Confine fu abolita e a partire dal 1944 la linea sar\u00e0 l'unico collegamento con la Germania e vedr\u00e0 il passaggio di tutti i treni di prigionieri diretti ai campi di sterminio nonch\u00e9 i rifornimenti. Infatti a partire dal gennaio 1944 tutte le linee dirette ferroviarie verranno bombardate, tranne la Pontebbana, in quanto alcuni ponti chiave (Dogna e Muro) erano di difficile bersaglio.\nIl secondo dopoguerra.\nNegli anni sessanta del XX secolo la linea fu interessata da lavori di potenziamento; in particolare vennero eretti i nuovi fabbricati viaggiatori nelle stazioni di Tarvisio Centrale e Pontebba, e in quest'ultima il fascio merci venne ampliato fino a raddoppiarne la capacit\u00e0. I nuovi impianti furono inaugurati nel novembre 1969.\nCaratteristiche.\nLa ferrovia \u00e8 esercita da Rete Ferroviaria Italiana che la classifica come linea fondamentale. Tale importanza \u00e8 dovuta al ruolo di collegamento fra Italia e Austria, dato che a Tarvisio Boscoverde si connette alla ferrovia Rodolfiana permettendo collegamenti verso Villaco, Klagenfurt, Vienna e Linz.\nLa linea \u00e8 a doppio binario dal Posto di Movimento Vat (P.M. Vat) a Tarvisio Boscoverde, mentre \u00e8 a semplice binario nel breve tratto iniziale. L'elettrificazione \u00e8 a 3.000 volt a corrente continua. Lo scartamento adottato \u00e8 quello ordinario da 1.435 mm.\nA partire dal 2000 ha subito un profondo cambiamento grazie all'apertura della nuova tratta da Carnia a Tarvisio, di cui buona parte in galleria, che ha portato alla soppressione della vecchia linea, a semplice binario e dal percorso tortuoso, con tutte le sue stazioni. L'unico tracciato preservato dalla nuova linea \u00e8 quello della stazione di Pontebba.\nIl tronco PM Vat-Tarvisio Boscoverde, inoltre, \u00e8 dotato di SCC, per cui la circolazione \u00e8 regolata dal Dirigente Centrale Operativo di Venezia Mestre. Il tratto P.M. Vat-Udine \u00e8 regolato dal Dirigente Centrale, sempre di \"Venezia Mestre\".\nLa linea si congiunge con altre linee alle due estremit\u00e0 (Tarvisio e Udine), nonch\u00e9 a Gemona del Friuli, da cui si dirama la linea per Sacile.\nPercorso.\nDa Udine a Carnia la ferrovia segue sostanzialmente lo stesso tracciato esistente fino al 1995, mentre da Carnia a Tarvisio esso \u00e8 stato completamente modificato, coincidendo con quello vecchio presso la stazione di Pontebba.\nNella prima di tali sezioni si registra la variante, realizzata nel 1985, nella zona di Tricesimo, che ha portato all'abbandono della precedente omonima stazione in favore della pi\u00f9 vicina fermata di Tricesimo-San Pelagio. Il raddoppio del binario nel tratto a nord di tale variante comport\u00f2, fra l'altro, la demolizione dell'opera di sovrappasso della tranvia elettrica Udine-Tarcento. Tra Gemona del Friuli e Carnia fu realizzata una variante di tracciato nel 1992, che ha sostituito le fermate di Gemona-Ospedaletto (gi\u00e0 dismessa nel 1962) e Venzone (sostituita dalla nuova).\nDa Carnia la ferrovia percorre un breve viadotto rettilineo entrando successivamente nella galleria Campiolo-Palis, alla cui uscita segue un brevissimo viadotto e una seconda galleria, posizionata sotto il monte Zuc dal Bor, il cui sbocco si trova nei pressi di Pontebba.\nPresso lo scalo di Pontebba sono presenti i resti degli edifici della grande dogana merci, in uso fino all'entrata in vigore degli accordi europei entrati in vigore nel 1993. Il piano del ferro \u00e8 stato ridotto a quattro binari, di cui tre riservati al servizio viaggiatori.\nDa Pontebba il tracciato ritorna in galleria e sbuca presso il mai attivato Posto di Comunicazione di Bagni Santa Caterina, attivato solamente come fermata e dismessa dal 2003. La ferrovia rientra di nuovo in galleria fino alla stazione di Ugovizza-Valbruna, la quale sostituisce le precedenti Ugovizza e Valbruna, trovandosi per\u00f2 distante da entrambi i paesi. Il tracciato in galleria tra Pontebba e la fermata di Ugovizza-Valbruna segue una sorta di \"M\", uscendo allo scoperto solo sulla \"met\u00e0\" della M, presso Bagni S. Caterina.\nDopo Ugovizza-Valbruna, la linea entra di nuovo in galleria aggirando gli abitati di Camporosso e Tarvisio e sbuca nella nuova stazione di Tarvisio Boscoverde. Quest'impianto \u00e8 attivo dal 2000 in sostituzione della precedente Tarvisio Centrale, situata parallelamente alla prima, a circa 500 metri di distanza in linea d'aria. La fermata di Tarvisio Citt\u00e0, che sorgeva in posizione pi\u00f9 favorevole per servire l'abitato, non \u00e8 stata ripristinata, dato che la ferrovia passa tutta in galleria nella zona di Tarvisio. Dopo Tarvisio Boscoverde, la linea si immette sulla Rudolfiana per valicare il confine con l'Austria e dirigersi verso Villaco.\nLa vecchia linea seguiva, invece, il corso del fiume Fella. Era dotata di molti viadotti e ponti di notevole interesse paesaggistico e costeggiava tutti i paesi lungo il corso del fiume. \u00c8 stata smantellata perch\u00e9 soggetta a frane, allagamenti e alluvioni e perch\u00e9 essendo a binario unico, non era pi\u00f9 sufficiente al traffico merci che si era andato sviluppando.\nAl 2009 \u00e8 rimasto solo un breve tratto a binario unico, tra la stazione di Udine e il PM Vat, lungo circa due chilometri; da quest'ultimo si dirama in direzione sud la linea di circonvallazione di Udine, che consente il transito dei treni merci verso le linee di Cervignano e Gorizia, senza entrare nella stazione viaggiatori di Udine.\nTraffico.\nMerci.\nIl traffico merci \u00e8 intenso; in particolare, i treni provenienti dall'Austria proseguono verso il porto di Trieste oppure in direzione Venezia.\nPasseggeri.\nIl servizio regionale \u00e8 coperto da alcune corse Trenitalia tra Tarvisio Boscoverde e Udine nonch\u00e9 da due coppie di corse della relazione transfrontaliera Udine \u2013 Villach Hauptbahnhof, espletate da una collaborazione tra la FUC, che fornisce il materiale di trazione, e la \u00d6BB che provvede a quello passeggeri, nell'ambito del Servizio Micotra..\nSono inoltre presenti vari collegamenti internazionali (effettuati da \u00d6BB con l'impiego di proprio materiale rotabile, mentre il personale di condotta e trazione sul territorio italiano \u00e8 di Trenord per i treni EC/EN e Trenitalia per i treni EN 234/235):\nInoltre le \u00d6BB mantengono anche un autoservizio, denominato Intercitybus, che collega la stazione di Venezia Mestre e quella di Udine a Klagenfurt Hauptbahnhof e a Villach Hauptbahnhof. Presso quest'ultima citt\u00e0 il servizio \u00e8 in coincidenza con i treni aventi destinazione Salisburgo e Vienna.\nIn precedenza il numero di collegamenti internazionali era maggiore: infatti nel 2009 fu soppresso l'Eurocity Allegro Johann Strauss, che collegava Venezia Santa Lucia a Vienna S\u00fcdbahnhof, il quale era l'ultimo collegamento diurno fra Italia e Austria che utilizzava la Pontebbana. Allo scopo di ripristinare una relazione diurna tra il Friuli-Venezia Giulia e la Carinzia, le due amministrazioni locali attivarono tre anni dopo un servizio sperimentale fra la stazione di Udine e quella di Villach Hauptbahnhof denominato \"Miglioramento dei collegamenti transfrontalieri di trasporto pubblico\" (Mi.Co.Tra.). Poi, con il cambio orario del 15 dicembre 2013, venne ripristinata da \u00d6BB la coppia diurna di EuroCity sulla relazione Venezia Santa Lucia-Vienna. A partire dal cambio orario del 10 dicembre 2017 \u00e8 stata rintrodotta la seconda coppia di EuroCity tra Venezia e Vienna.\nBibliografia.\nUlteriori approfondimenti (non utilizzati nella stesura della voce):"}
{"id": "1419548", "revid": "1543377", "url": "https://it.wikipedia.org/wiki?curid=1419548", "title": "Alessandro Ghigi", "text": "Biografia.\nFiglio dell'avvocato Callisto e di Maria Morelli, si spos\u00f2 con Maria Teresa Pagnoni.\nLaureatosi in scienze naturali all'Universit\u00e0 di Bologna, Alessandro Ghigi nel 1900 partecip\u00f2 alla fondazione della Societ\u00e0 Emiliana Pro Montibus et Sylvis.\nNel 1902 ottenne la libera docenza in zoologia, insegnando alla scuola superiore agraria di Bologna e all'Universit\u00e0 di Ferrara. Nel 1922 vinse la cattedra di zoologia a Bologna, dove diresse l'Istituto di zoologia. Fu rettore dell'ateneo bolognese dal 1930 al 1943: come tale, volle chiamare, prima in qualit\u00e0 di assistente in zoologia poi per la stazione sperimentale di pollicoltura di Rovigo, Mario Bonavita (allora noto come compositore di canzoni con lo pseudonimo di Marf), per i suoi meriti nel campo della sperimentazione degli incroci degli animali da cortile.\nNel 1911, fu uno dei fondatori della \u00abRivista Italiana di Ornitologia\u00bb.\nNel primo ventennio del Novecento peror\u00f2, assieme ad Erminio Sipari e a Pietro Romualdo Pirotta, la causa di un parco nazionale nell'Appennino abruzzese, e con essi sostenne in seguito la creazione del Parco nazionale d'Abruzzo, istituito su iniziativa privata ed inaugurato il 9 settembre 1922, prima del riconoscimento governativo.\nNel 1930 venne nominato Magnifico Rettore dell'Universit\u00e0 di Bologna, incarico che mantenne fino al 1943.\nNel 1933 fond\u00f2 il Laboratorio di zoologia applicata alla caccia, quindi denominato Istituto nazionale per la Fauna Selvatica, oggi inglobato in ISPRA.\nEletto deputato del Regno d'Italia (XXIX legislatura), il 6 febbraio 1943 venne nominato senatore. Nel 1938 il suo nome comparve tra gli scienziati ed intellettuali italiani sostenitori delle leggi razziali fasciste. Nel 1939 pubblic\u00f2 per Zanichelli il volume \"Problemi biologici della razza e del meticciato\" dove sosteneva \"la superiorit\u00e0 della nostra stirpe\" e accusava i meticci di essere \"causa di regresso e disgregazione, una ferita nella evoluzione naturale\".\nNel 1951 promosse l'istituzione della \"Commissione per la conservazione della natura e delle sue risorse\" del C.N.R., commissione che ha presieduto sino alla morte. Nel 1954 contribu\u00ec a fondare la rivista \"Natura e Montagna\", che diresse dal 1954 al 1966.\nAutore di centinaia di pubblicazioni, in particolare di zoologia, oltre a svariate relazioni, cur\u00f2 anche il volume \"La Fauna\" (Milano 1959) del Touring Club Italiano."}
{"id": "1419549", "revid": "198277", "url": "https://it.wikipedia.org/wiki?curid=1419549", "title": "Tomas Arana", "text": "Biografia.\nNella sua carriera ha preso parte a diverse produzioni cinematografiche, tra cui \"L'ultima tentazione di Cristo\", \"Caccia a Ottobre Rosso\", \"Guardia del corpo\", \"L.A. Confidential\", \"Il gladiatore\", \"Pearl Harbor\", \"The Bourne Supremacy\", \"Defiance - I giorni del coraggio\" e \"Limitless\", lavorando con Martin Scorsese, John McTiernan, Curtis Hanson, Ridley Scott, Edward Zwick e altri. Ha partecipato come guest star a varie serie televisive come \"Miami Vice\", \"E.R. - Medici in prima linea\", ', \"Senza traccia\", \"24\", ' e \"Lie to Me\". Molto attivo anche in Europa, soprattutto in Italia, nel corso degli anni ha recitato, tra gli altri, nel film \"Io e mia sorella\" di Carlo Verdone e nella serie TV \"Tutti pazzi per amore\"."}
{"id": "1419551", "revid": "1573940", "url": "https://it.wikipedia.org/wiki?curid=1419551", "title": "Leiopelma", "text": "Leiopelma \u00e8 l'unico genere di anfibi anuri della famiglia Leiopelmatidae, endemico della Nuova Zelanda.\nDescrizione.\nQuesti anfibi sono di piccole dimensioni, contenute entro 5 centimetri.\nPresentano caratteri anatomici primitivi, alcuni dei quali sono condivisi con specie fossili risalenti al Giurassico (da 195 a 136 milioni di anni fa), quali la presenza di 9 vertebre presacrali di tipo anficelico (la maggior parte delle specie di Anuri viventi ne hanno 8 o meno) e di costole libere (cio\u00e8 non attaccate alle vertebre) e la persistenza nell'adulto del muscolo della coda.\nAlcuni di questi caratteri sono condivisi anche con le specie viventi del genere \"Ascaphus\", filogeneticamente molto vicino a \"Leiopelma\".\nBiologia.\nLe loro abitudini sono molto varie, infatti alcune specie vivono nei sottoboschi, mentre altre hanno pi\u00f9 abitudini acquatiche e vivono vicino ai corsi d'acqua.\nSviluppo.\nLo sviluppo dei \"Leiopelma\" \u00e8 molto differente da quello delle altre rane, che per svilupparsi hanno bisogno di una serie di metamorfosi, mentre per questi anuri c'\u00e8 la particolarit\u00e0 che l'intero sviluppo larvale avviene dentro l'uovo per nascere poi come piccola ranocchia gi\u00e0 formata.\nDistribuzione e habitat.\nIl genere \"Leiopelma\" \u00e8 endemico della Nuova Zelanda.\nSono presenti in numero limitatissimo, e sono severamente protetti dal governo neozelandese.\nTassonomia.\nComprende tre specie viventi:\nAltre tre specie attribuite a questo genere sono note allo stato di fossile:"}
{"id": "1419564", "revid": "124762986", "url": "https://it.wikipedia.org/wiki?curid=1419564", "title": "Fool Frame", "text": "Fool Frame era un marchio della EXA Cinema, divisione \"home video\" della EXA Media S.p.a., creato nell'autunno 2007 per la commercializzazione di anime sul mercato italiano. In particolare, con il marchio \"Fool Frame\" sono state commercializzate anche opere un tempo licenziate alla fallita Shin Vision S.r.l. Il 24 aprile 2009 la EXA Media cedette tutte le attivit\u00e0 alla EMC S.r.l. e il marchio, con il quale non veniva pubblicato pi\u00f9 nulla dal 10 novembre 2008, fu anch'esso ceduto alla EMC, che dichiar\u00f2 di volerlo mantenere per terminare la commercializzazione delle serie in corso; in seguito alla cessazione dell'attivit\u00e0 anche di quest'ultima concessionaria, tuttavia, il marchio \u00e8 attualmente in disuso."}
{"id": "1419567", "revid": "121422767", "url": "https://it.wikipedia.org/wiki?curid=1419567", "title": "Ra'anana", "text": "Ra'anana \u00e8 una citt\u00e0 israeliana di 73.000 abitanti, 19\u00a0km a nord di Tel Aviv, nel Distretto Centrale."}
{"id": "1419571", "revid": "32116", "url": "https://it.wikipedia.org/wiki?curid=1419571", "title": "Hexen 2", "text": ""}
{"id": "1419573", "revid": "72129", "url": "https://it.wikipedia.org/wiki?curid=1419573", "title": "Raanana", "text": ""}
{"id": "1419581", "revid": "287204", "url": "https://it.wikipedia.org/wiki?curid=1419581", "title": "Benoit Peeters", "text": ""}
{"id": "1419582", "revid": "729019", "url": "https://it.wikipedia.org/wiki?curid=1419582", "title": "Potin", "text": "Il potin, conosciuto anche come bronzo bianco, \u00e8 una lega di rame con alta concentrazione di stagno o di piombo, in cui sono presenti a volte tracce di altri metalli.\nUso nella monetazione celtica.\nQuesta lega era usata da alcune popolazioni celtiche per la produzione delle loro monete o tessere di scambio utilizzate nei rapporti commerciali.\nDi solito, le monete in \"potin\" erano ottenute per fusione e non per coniazione. L'uso di questo tipo di monete \u00e8 attestato soprattutto nel nord delle Gallie, ma esemplari ne sono stati ritrovati anche durante gli scavi dell'oppidum di Manching.\nI potin sono stati prodotti essenzialmente dai Celti che abitavano in Gallia, dopo aver migrato verso ovest per un certo numero di secoli dalla loro patria originaria in Europa centrale. Erano fabbri esperti e aratori che avevano trasformato un paesaggio alberato e terreni incolti in una terra fertile."}
{"id": "1419586", "revid": "90063512", "url": "https://it.wikipedia.org/wiki?curid=1419586", "title": "Recluta", "text": ""}
{"id": "1419587", "revid": "125799801", "url": "https://it.wikipedia.org/wiki?curid=1419587", "title": "Ponte alle Grazie (casa editrice)", "text": "La Ponte alle Grazie \u00e8 una casa editrice italiana.\nStoria.\nLa casa editrice venne fondata alla fine degli anni Ottanta a Firenze, poi venne rilevata dal gruppo Longanesi nel 1993 (con conseguente trasferimento della sede a Milano) confluendo infine, nel gennaio 2006, nel nuovo Gruppo editoriale Mauri Spagnol (GeMS).\nAutori.\nPer Ponte alle Grazie hanno pubblicato tra gli altri: Slavoj Zizek, Noam Chomsky, Michel Onfray, Francosi Jullien, Massimo Recalcati, Matteo Nucci, Simone Regazzoni, Margaret Atwood, Ritanna Armeni, Fausto Bertinotti, Gianni Barbacetto, Antonio Di Pietro, Giulietto Chiesa, Rina Gagliardi, Paco Ignacio Taibo II, Andr\u00e9s Neuman, George Soros, Nanni Svampa, Christopher Reeve, Sergio Romano, Giorgio Nardone, Francesco Pecoraro, Fran\u00e7ois Bizot, Aldo Giannuli, Marco Martinelli e Fr\u00e9d\u00e9ric Richaud."}
{"id": "1419592", "revid": "36426", "url": "https://it.wikipedia.org/wiki?curid=1419592", "title": "Accoppiamento vibronico", "text": "In chimica teorica, l'accoppiamento vibronico esprime dei termini, non considerati nell'approssimazione adiabatica, proporzionali all'interazione tra i moti elettronici e nucleari delle molecole. La parola \"vibronico\" deriva dall'unione di \"vibrazionale\" ed \"elettronico\". L' \"accoppiamento\" si riferisce alle interazioni vibrazionali ed elettroniche che in una molecola sono correlate e si influenzano vicendevolmente. Per la sua relazione concettuale con l'effetto Jahn-Teller viene chiamato anche pseudo-effetto Jahn-Teller.\nL'accoppiamento vibronico \u00e8 in grado di influenzare le propriet\u00e0 ottiche, magnetiche ed elettroniche di una molecola.\nStoria.\nL'importanza dell'accoppiamento vibronico fu riconosciuta negli anni 1930. Nel 1934 R. Renner riport\u00f2 l'accoppiamento vibronico in uno stato \u03c0 eccitato della molecola di CO2. I calcoli dei livelli eccitati inferiori del benzene effettuati da Sklar nel 1937 (col metodo del legame di valenza) e successivamente nel 1938 insieme con Maria Goeppert-Mayer (col metodo degli orbitali molecolari) dimostrarono una corrispondenza tra le previsioni teoriche e i risultati sperimentali dello spettro del benzene. Questo spettro fu la prima evidenza della relazione tra la vibrazione e l'intensit\u00e0 di assorbimento.\nDescrizione.\nL'accoppiamento vibronico \u00e8 grande nel caso in cui due superfici di energia potenziale adiabatiche divengano prossime l'una all'altra, come nel caso in cui la differenza di energia tra loro differisca di un quanto. Ci\u00f2 avviene di solito nelle vicinanze di un punto in cui le superfici divergono per impedire l'incrocio reciproco, corrispondente a distinti stati elettronici della stessa simmetria spaziale e di spin. Comunque, l'accoppiamento vibronico si verifica anche nel caso in cui si abbiano incroci reali. In questo caso l'approssimazione adiabatica o di Born-Oppenheimer fallisce e i termini non adiabatici, i cosiddetti \"termini di accoppiamento vibronico\", devono essere presi in considerazione. Tali termini sono solitamente di difficile valutazione; questo \u00e8 dovuto al fatto che i termini sono proporzionali alle derivate prima e seconda della funzione d'onda elettronica rispetto alle coordinate molecolari. Il modo pi\u00f9 semplice di risolvere il problema \u00e8 quello di passare dalla rappresentazione adiabatica delle superfici di energia potenziale a quella diabatica. I termini vibronici sono responsabili per esempio del salto di superficie o della fase geometrica. L'accoppiamento vibronico diviene infinito nelle vicinanze di una intersezione conica. Questa singolarit\u00e0 nell'ambito dell'energia potenziale \u00e8 all'origine della fase geometrica.\nModelli.\nSono stati sviluppati diversi modelli per la descrizione dell'accoppiamento vibronico, fra i quali:"}
{"id": "1419602", "revid": "322321", "url": "https://it.wikipedia.org/wiki?curid=1419602", "title": "Unione montana Feltrina", "text": "L'unione montana Feltrina \u00e8 un'unione montana (gi\u00e0 comunit\u00e0 montana) del Veneto con sede a Feltre.\nRaggruppa in tutto tredici comuni, di cui dodici localizzati in provincia di Belluno, nel Feltrino, e uno, Segusino, in provincia di Treviso."}
{"id": "1419604", "revid": "36426", "url": "https://it.wikipedia.org/wiki?curid=1419604", "title": "Tifoseria della Societ\u00e0 Sportiva Lazio", "text": "Nella presente pagina sono riportate informazioni sui tifosi della Societ\u00e0 Sportiva Lazio, societ\u00e0 calcistica italiana per azioni con sede a Roma.\nContesto storico.\nLa mappa dei tifosi a Roma per zone \u00e8 in realt\u00e0 molto mescolata ed ha perso quei tratti netti che fino agli anni ottanta la contraddistinguevano. Restano comunque diverse le roccaforti di tifosi della Lazio, prevalentemente concentrate nella zona Nord della Capitale. I quartieri Cassia-Tomba di Nerone, Prati ed anche le zone limitrofe allo Stadio Olimpico, da Monte Mario a Vigna Clara, fanno registrare una predominanza in favore dei laziali piuttosto marcata.\nLe preferenze per il tifo biancoceleste arrivano fino a Boccea invadendo il quadrante Nord-Ovest, mentre un'altra zona in cui la Lazio \u00e8 molto popolare \u00e8 quella del quartiere Africano, da viale Etiopia a viale Libia, fino a piazza Vescovio, sede del pub \"Excalibur\", storico punto di ritrovo degli \"Ultras Laziali\". Qui la mappa del tifo biancoceleste invade la zona Nord-Est, partendo dai Parioli fino a Talenti, ed arrivando in zone pi\u00f9 popolari, anche se sempre a connotazione borghese, come il Nomentano e Montesacro, visto che da Conca d'Oro inizia a farsi pi\u00f9 forte la presenza dei romanisti, che arrivati verso la Tiburtina, tra San Lorenzo e la zona della Stazione, tornano ad essere maggioranza.\nComposizione demografica e record.\nAl momento la Lazio \u00e8 la sesta squadra d'Italia per numero di tifosi, dietro a Juventus, Inter, Milan, Napoli, Roma. Il tifo per la Lazio, tradizionalmente radicato dal punto di vista geografico soprattutto a Roma, ma presente anche nelle varie province laziali, \u00e8 esistente nel Nord come nel Sud Italia.\nI tifosi laziali possono vantare ben due record di presenze: il 12 maggio 1974, in occasione della gara Lazio-Foggia, che sanc\u00ec la vittoria del primo \"Scudetto\" della Lazio, il numero di spettatori era di 78.886, record di presenze allo Stadio Olimpico per una partita di calcio tuttora imbattuto; il 19 dicembre 1982, in occasione del match Lazio-Milan, valevole per la quindicesima giornata del campionato di Serie B 1982-83, gli spettatori paganti erano 65.850, record assoluto per una gara di cadetteria.\nOrientamento politico.\nI gruppi organizzati della Curva Nord sono notoriamente schierati su posizioni fasciste sin dalla fine degli anni settanta. Inoltre anche alcuni cori intonati dalla curva laziale durante le partite hanno una chiara ispirazione politica di destra identitaria.\nEpisodi controversi.\nA causa dello schieramento politico, negli anni la Curva Nord si \u00e8 resa protagonista di parecchi episodi che destarono scalpore pubblico. Nel 2000, in occasione della gara di campionato Lazio-, la Nord espose uno striscione in omaggio del leader paramilitare serbo \u017deljko Ra\u017enatovi\u0107 (meglio noto come \"\"Arkan\" la Tigre\") scomparso pochi giorni prima, cos\u00ec nel 2001 ne espose uno in omaggio a Carlo Giuliani, ucciso da un colpo di pistola esploso dal carabiniere Mario Placanica negli scontri di piazza tra forze dell'ordine e dimostranti durante il G8 di Genova. In altre occasioni la curva si schier\u00f2 contro il presidente della regione Storace, in solidariet\u00e0 alle vittime delle torri gemelle ma anche contro la guerra in Iraq e in memoria di Yasser Arafat.\nIl 24 aprile del 2019 in occasione di una partita di Coppa Italia contro il Milan alcuni appartenenti al gruppo degli \"Irriducibili\" si presentarono in Piazzale Loreto con quelli della Curva Nord interista, srotolando lo striscione \"Onore a Benito Mussolini\" e facendo il saluto romano.\nNel luglio 2021, Elseid Hysaj rimane vittima di ingiurie sui \"social network\" da parte della tifoseria di estrema destra, dopo la pubblicazione da parte di Luis Alberto di un video su Instagram in cui canta \"Bella Ciao\". Il 18 Luglio 2021 il gruppo degli \"Ultras Lazio\" espone uno striscione sul ponte di Corso Francia con la scritta \"Hysaj verme, la Lazio \u00e8 fascista\".\nNell'ottobre dello stesso anno, al termine di una partita casalinga contro l'Inter (3-1), Juan Bernab\u00e9 (il falconiere incaricato dalla societ\u00e0), con al braccio l'aquila Olympia, ha incitato la tifoseria della Tribuna Tevere ad inneggiare al Duce, inscenando il saluto romano ed i presenti lo hanno seguito al grido di \"Duce, Duce\". Nei giorni seguenti Bernab\u00e8, alle dipendenze di una societ\u00e0 esterna, \u00e8 stato sospeso dal servizio dietro pressione della Lazio, che ha anche chiesto la risoluzione del rapporto.\nNel novembre 2021, in occasione del match di UEFA Europa League tra Olympique Marsiglia e Lazio, il ministro dell'interno francese, G\u00e9rald Darmanin, ha firmato un'ordinanza contenente il divieto di accesso al territorio francese, a causa dell'orientamento politico, della frangia portante del tifo organizzato biancoceleste, poich\u00e9 sarebbe andata a collidere con quella multietnica e ideologicamente a sinistra del club marsigliese. La tifoseria biancoceleste, inferocita, fu tuttavia supportata dall'opinione pubblica.\nLa tifoseria organizzata.\nDagli albori agli \"Eagles' Supporters\".\nNel 1932 la tifoseria laziale \u00e8 stata la prima ad annoverare la nascita di una associazione organizzata, e con struttura gerarchica, di tifosi.\nIn occasione del derby romano del 23 ottobre 1932, un gruppo organizzato, denominato \"Paranza Aquilotti\" inscen\u00f2 infatti una coreografia allo Stadio del PNF. Successivamente, era il 1951, ed a Roma nacquero i \"Circoli Biancocelesti\" (i primi furono quelli del Trionfale e di Primavalle). In seguito vennero i \"Lazio Club\" e alla fine degli anni sessanta del XX secolo i primi \"leader\" carismatici, i capo popolo, come Leonida e Luciano. Dai club i pi\u00f9 giovani si riuniscono in gruppi ultras, con nomi da \"battaglia\", tra i primi \"Tupamaros\", le \"Aquile\", gli \"Ultras\", i \"NAB\", i \"Folgore\", i \"CAST\", i \"Marines\" ed i \"Vigilantes\".\nNegli anni settanta del XX secolo la nascita del movimento ultras \u00e8 guidata soprattutto da un personaggio di spicco: Goffredo Lucarelli detto \"il Tassinaro\", venuto a mancare il 1\u00ba agosto 2012. I primi gruppi nascevano tra amici dello stesso quartiere; fra tutti, nel 1971, nasce il primo vero importante gruppo ultras di quartiere del tifo biancazzurro (all'epoca riunito nella Curva Sud dell'Olimpico): i \"Commandos Monteverde Lazio\", in seguito \"C.M.L. '74\".\nNel 1976 gli altri gruppi decidono di riunirsi in un unico gruppo chiamato G.A.B.A. \"(Gruppi Associati Bianco Azzurri)\", per poi nel 1977 cambiare nome e dare vita a quello che divenne per anni la guida della curva laziale e uno dei gruppi pi\u00f9 numerosi e ammirati d'Italia: gli \"Eagles' Supporters\". Il loro striscione rimane tra i pi\u00f9 lunghi della storia: ben 54 metri. \nIl primo simbolo a comparire sullo striscione fu un'aquila del terzo Reich con uno scudetto ed una coccarda tricolore, a sinonimo del credo ideologico dei componenti del gruppo, successivamente cambiato a causa dei provvedimenti di polizia che vietavano l'esposizione di determinati simboli, postumi l'omicidio di \"Vincenzo Paparelli\". Si decise poi di mettere sullo striscione un simbolo meno collegabile ad un orientamento ideologico, una testa di Aquila con le lettere iniziali del gruppo \"ES\",presa in prestito dall'Eldorado Lazio, squadra di basket. \nUn gruppo importante, elitario per l'epoca, ad avere una spiccata vena politica di destra, nasce nel 1978 in Curva Sud: la \" Giovent\u00f9 Biancoazzurra\" poi \"Viking\" il cui striscione aveva il \"drakkar\" vichingo, \"l'ascia bipenne\" e l'elmo con penna. In seguito adotteranno il sole con all'interno il drakkar. Fu loro l' idea per la scenografia di un derby del 1985 con un sole avente i raggi bianchi e celesti il cui striscione da campo recitava :\"Solo i vili ed i mediocri conoscono la sconfitta, noi siamo grandi e risorgeremo\", la Lazio gioca il derby sapendo gi\u00e0 di essere retrocessa in serie B.\nL'avvento degli \"Irriducibili\".\nNel 1987 un manipolo di ragazzi si distacca dal gruppo portante, sono gli \"Irriducibili\" che diventeranno gli esponenti pi\u00f9 importanti e numerosi della tifoseria organizzata calcistica della Lazio.\nIl gruppo si colloca all'interno dello Stadio Olimpico di Roma, assieme alla maggior parte del tifo laziale, nel settore Curva Nord.\nIl simbolo degli \"Irriducibili\" \u00e8 Mr. Enrich, un omino stile fumetto che indossa una tipica bombetta inglese, un'idea del fondatore del gruppo. \nIl gruppo nasce nel 1987, in particolare dal precedente \" Ultras '74\" ma anche \"Viking\",\"Giovent\u00f9 Sudista\" e ragazzi di altri gruppi affiancandosi all'allora gruppo trainante della Curva Nord, gli \"Eagles' Supporters\", scioltisi all'inizio degli anni novanta. Numerose sono state, negli anni, le enormi coreografie organizzate dal gruppo nei derby, come il bandierone col simbolo del gruppo che copriva tutta la curva o come l'entrata degli stessi in curva, travestiti da astronauti e con dei grandi palloncini rappresentanti il Sistema Solare, con lo striscione \"Il futuro ci appartiene\". Ingranditosi negli anni a partire dalla sua fondazione, \u00e8 finito spesso in cronaca per incidenti da stadio, diffide, e per la morte in uno scontro a fuoco (1998) di uno dei suoi esponenti di spicco: il trasteverino Claudio Marsili, detto \"Cupido\". Stessa sorte colpir\u00e0 anni dopo (2019) un altro leader del gruppo, ovvero Fabrizio Piscitelli, alias \"Diabolik\", capo ultras della Curva Nord dalla met\u00e0 degli anni 90.\nGli \"Irriducibili\" rivoluzioneranno il modo di tifare della Nord: niente pi\u00f9 tamburi, solo tifo all'inglese. Su tutto ci\u00f2, inevitabilmente, nascono contrasti con gli \"Eagles' Supporters\", che negli anni vedono progressivamente eroso il loro ricambio generazionale e che, dopo numerose aggressioni subite in casa e in trasferta dagli stessi \"Irriducibili\", decidono lo scioglimento all'inizio del 1993.\nSono clamorose alcune iniziative degli \"Irriducibili\", come quella dell'11 giugno 1995, quando si riversano in massa nelle strade di Roma con destinazione via Novaro, dove ha sede la societ\u00e0 biancoceleste, per far desistere, con successo, il patron Sergio Cragnotti a concludere il trasferimento dell'idolo Beppe Signori dalla Lazio al . Eclatante \u00e8 anche il moto di protesta che il gruppo ultras monta l'11 maggio 2000 in via Allegri, davanti alla sede della Federcalcio, alla luce dei torti arbitrali che rischiavano di compromettere la corsa allo \"Scudetto\" della Lazio nei confronti della rivale Juventus e che in realt\u00e0 sarebbe stato vinto dalla stessa Lazio tre giorni dopo.\nIl XXI secolo.\nNel corso del primo decennio del nuovo millennio, la Nord continua ad essere guidata dagli \"Irriducibili\". Insieme a loro, nella Nord continuano ad esserci numerosi gruppi: il \"C.M.L.\", arrivato a 40 anni di attivit\u00e0 ininterrotta, i \"Viking Lazio\" (che per\u00f2 nel 2005 si scioglieranno), gli \"Ultras\", il gruppo \"Anni '70\", il \"Manipolo\", e i \"Lazio Fans\"; nascono anche nuovi gruppi: la \"Banda Noantri\", nata attorno al 2000, che segue stili e modi di agire della tipica Casual Crew inglese, e \"In Basso a Destra\", nato nel 2007, comprendente molti ragazzi della \"Banda Noantri\" che nel 2005 si sar\u00e0 sciolta in seguito a numerose diffide, arresti e problemi interni. I \"Veterani\" si spostano in Tribuna Tevere, settore nel quale nasce anche l'\"Associazione Sodalizio\", gruppo comprendente molti tifosi e ultras di vecchia data e tifosi laziali provenienti da tutta Italia.\nIn Curva Maestrelli (la Curva Sud) nascono la \"Legione Mr.Enrich\", le \"Ardite Schiere\" e la \"Brigata Bigiarelli\", alcuni gruppi avranno breve durata. Il campionato 2002-03 \u00e8 un anno importante per gli \"Irriducibili\" che giungono al loro quindicesimo anno di militanza ultras. Nello stesso anno la dirigenza della S.S. Lazio decide di consegnare alla Curva Nord la maglia numero 12, che da quella stagione in poi non verr\u00e0 indossata da alcun calciatore biancoceleste.\nIl 21 marzo 2010, in occasione della partita Cagliari-Lazio, gli \"Irriducibili\" mollano il comando dopo 23 anni, lasciando di conseguenza la gestione della curva in mano ai membri della ex \"Banda Noantri\" e \"In Basso a Destra\", gruppi come gi\u00e0 detto formalmente sciolti per le numerose diffide ma comunque presenti sotto il nome di altri striscioni: essi creeranno una collaborazione tra tutti i gruppi storici della Nord per quanto riguarda le decisioni e la gestione di essa, e tutti si riuniranno sotto il nome di \"Ultras Lazio Curva Nord\", e saranno tutti rappresentati dal vessillo dell'Aquila imperiale, posto ad ogni partita sulla cancellata centrale della Curva Nord dell'Olimpico.\nDal settembre 2012 i ragazzi della Curva Nord, con il patrocinio del Comune di Roma e della stessa societ\u00e0 Lazio, decidono di inaugurare l'iniziativa \"Terzo Tempo Lazio\", ovvero la possibilit\u00e0 per tutti i tifosi di incontrarsi nel pre e post gara delle partite casalinghe della squadra laziale in un'area nei pressi dello Stadio Olimpico totalmente dedicata ai colori biancocelesti.\nDal settembre 2017, gli \"Irriducibili\" tornano in Curva Nord, di cui ne riprendono il comando dopo 7 anni, ma il 27 febbraio 2020, dopo pi\u00f9 di 32 anni di vita, decidono il proprio autoscioglimento, dando vita ad un nuovo gruppo di tifo organizzato biancoceleste con il nome di \"Ultras Lazio\".\nCasi di tifosi rimasti uccisi.\nVincenzo Paparelli e Gabriele Sandri sono due tifosi laziali rimasti uccisi rispettivamente nel 1979 e nel 2007. Entrambi gli omicidi hanno suscitato l'interesse dei mezzi di comunicazione di massa e dell'opinione pubblica italiana.\nIl caso Vincenzo Paparelli.\nIl 28 ottobre 1979, poco prima dell'inizio del sentitissimo derby, in attesa dell'ingresso delle due squadre in campo, un tifoso romanista spar\u00f2 un razzo dalla Curva Sud dello Stadio Olimpico che, arrivato fino in Curva Nord, colp\u00ec a un occhio Vincenzo Paparelli, uccidendolo. Il ragazzo, un autoriparatore di 33 anni, coniugato e padre di due figli, venne condotto inutilmente all'Arcispedale di Santo Spirito di Roma.\nNonostante la notizia fosse giunta anche negli spogliatoi, l'arbitro D'Elia decise di far disputare comunque la gara, immersa in un'atmosfera surreale - che termin\u00f2 in parit\u00e0 sull'1-1, con rete silenziosa di Zucchini e pareggio romanista di Pruzzo. Paparelli fu la seconda vittima italiana della violenza negli stadi dopo Giuseppe Plaitano, tifoso rimasto ucciso sugli spalti dello Stadio Donato Vestuti di Salerno durante la gara di Serie C tra e a causa di una pallottola vagante esplosa da un agente di Polizia durante alcuni disordini tra le tifoserie.\nIl responsabile materiale dell'uccisione di Paparelli, Giovanni Fiorillo, appena diciassettenne, lavoratore saltuario come imbianchino, aveva acquistato con alcuni amici una partita di razzi nautici da segnalazione - con involucro metallico e circa 2 chilometri di gittata - contrabbandati da un rivenditore di materiali agricoli. Il commerciante se la caver\u00e0 con una lieve condanna.\nCostituitosi dopo diciotto mesi di latitanza in Svizzera, al processo Fiorillo affermer\u00e0 di non esser stato messo al corrente della natura letale degli ordigni. Il giovane verr\u00e0 condannato a sette anni di reclusione per omicidio preterintenzionale. Una volta scontata la pena torner\u00e0 nuovamente in carcere per piccoli reati e morir\u00e0 nel 1993 per un male incurabile. La tragedia \u00e8 ancora oggi ricordata da una targa affissa nella Curva Nord dello Stadio Olimpico di Roma.\nIl caso Gabriele Sandri.\nNel 2007 il giovane tifoso laziale Gabriele Sandri, partito alla volta di Milano insieme ad un gruppo di amici per assistere al match Inter-Lazio dell'11 novembre, venne ucciso con un colpo di pistola dall'agente di Polizia Luigi Spaccarotella, in seguito a degli scontri con dei tifosi juventini, mentre rientrava insieme ad un gruppo di amici all'interno di un'automobile in partenza dall'autogrill di Badia Al Pino - Arezzo (A1).\nL'11 novembre 2011, in occasione del quarto anniversario della sua scomparsa, gli \u00e8 stata dedicata una stele, posizionata nell'autogrill in un cui mor\u00ec, con la frase: \"In ricordo di Gabriele Sandri, cittadino italiano. Mai pi\u00f9 11 novembre\".\nGemellaggi e rivalit\u00e0.\nGemellaggi.\nIl rapporto tra gli ultras dell'Inter e della Lazio \u00e8 sicuramente il pi\u00f9 saldo: esso \u00e8 nato attorno alla met\u00e0 degli anni ottanta e si \u00e8 rinsaldato negli ultimi anni con la finale della Coppa UEFA 1997-98 a Parigi e il 5 maggio 2002, quando allo Stadio Olimpico molti tifosi laziali auguravano agli \"amici\" interisti la conquista dello \"Scudetto\". Un altro episodio significativo \u00e8 riferibile alla gara Lazio-Inter del 2 maggio 2010, alla terz'ultima giornata del campionato 2009-10, quando la tifoseria della squadra capitolina ha incitato per tutti i novanta minuti la compagine milanese, spingendola cos\u00ec verso il sorpasso decisivo in testa alla classifica nei confronti dei \"cugini\" romanisti, superati proprio grazie alla vittoria dei \"nerazzurri\" sui \"biancocelesti\" per 2-0. Tra gli ultras della Nord ed i tifosi della c'\u00e8 un vero e proprio gemellaggio che risale agli anni ottanta.\nSuccessivamente la squadra giuliana, in una partita all'Olimpico contro la Roma, ha esposto i vessilli biancocelesti saldando ancor di pi\u00f9 il rapporto.\nAltro buon rapporto \u00e8 quello che gli ultras capitolini hanno stretto da anni con quelli del Verona, essendoci tra le due fazioni forte sintonia sia politica (sono entrambe di estrazione neofascista e di estrema destra) che per stile di tifo, testimoniato da vari scambi di ospitalit\u00e0 in partite importanti per le due compagini; stessa cosa vale riguardo al rapporto con i tifosi di e . Nell'ultima partita in Serie A dell'Ascoli contro la Lazio questa amicizia si \u00e8 incrinata per dissidi interni, in merito ad uno striscione esposto dagli interisti contro l'Ascoli in riferimento alla morte di Nazareno Filippini, tifoso ascolano morto durante un Ascoli-Inter, per tanto oltre rapporti strettamente personali tra singoli gruppi , l'amicizia tra le tifoserie non si considera come gemellaggio.\nA livello internazionale, i gemellaggi pi\u00f9 importanti sono quelli con il Real Madrid e l'Espanyol: il primo nasce nel 2001 durante una partita di Champions League tra le due squadre, e l'altro per il trasferimento di alcuni ultras laziali storici a Barcellona i quali legarono subito con gli ultras della squadra meno blasonata ma che rappresenta il club fedele ad una identit\u00e0 nazionale a differenza dei Barcellona che rappresenta per antonomasia la forte rivendicazione catalana della citt\u00e0. Le amicizie europee con le due tifoserie spagnole nascono nel 2001, tra gli \"Irriducibili\" e gli \"Ultras Sur\" durante il doppio confronto in Champions League 2000-01 tra le due squadre, rinsaldato dagli incontri nella fase a gironi della Champions League 2007-08. Gli ultras spagnoli hanno sostenuto i tifosi biancocelesti nella trasferta iberica contro i rivali storici dell'Atl\u00e9tico Madrid in occasione della gara di ritorno dei sedicesimi di finale dell'Europa League 2011-12.\nIl secondo nasce per convergenze \"pseudopolitiche\". Anche se le due formazioni non si sono mai incontrate in gare ufficiali, gli \"Irriducibili\" e le \"Brigadas Blanquiazules\" hanno stretto questo gemellaggio per il condiviso odio sportivo nei confronti del Barcellona. Lo striscione dei sostenitori spagnoli \u00e8 spesso presente in Curva Nord. Durante la partita di andata dei sedicesimi di finale della Coppa UEFA 2006-07 tra Espanyol e Livorno, i tifosi laziali sono stati presenti tra le \"Brigadas Blanquiazules\" per sostenere gli spagnoli contro i rivali amaranto. Nel 2015, in occasione di un derby tra Lazio e Roma, si ufficializza il gemellaggio tra gli ultras biancocelesti e i \"Wisla Sharks\" del Wisla Cracovia, presenti in gran numero a Ponte Milvio prima dell'inizio della partita, e poi in Curva Nord durante l'incontro. Gli stessi \"Wisla Sharks\" diramano un comunicato ufficiale riguardante il nuovo gemellaggio.\nNascono altre amicizie molto forti, ad esempio quella con il Levski Sofia, nata soprattutto da convergenze \"pseudopolitiche\". La sintonia con la tifoseria organizzata del West Ham Utd, la famigerata Inter City Firm, nasce principalmente per la convergenza di abitudini e stile di tifo. In pi\u00f9 di un'occasione gli ultras di entrambe le squadre sono andati a sostenerle sia allo Stadio Olimpico che ad Upton Park. Per commemorare questa intesa i tifosi laziali sono andati a dare manforte agli \"Hammers\" in occasione della finale play-off di Championship 2011-12 a Wembley. Inoltre gli \"Irriducibili\" e la \"I.C.F.\" espongono nelle proprie curve una pezza commemorativa di questo legame, raffigurante lo stemma della societ\u00e0 romana e i due martelli tipici del team londinese.\nRivalit\u00e0.\nLa pi\u00f9 accesa e storica rivalit\u00e0 non pu\u00f2 che essere con i tifosi dell'altra squadra della Capitale: la Roma.\nL'ostilit\u00e0 degli ultras biancocelesti con i tifosi del Napoli nasce dal gemellaggio che legava negli anni ottanta napoletani e romanisti.\nNei confronti della tifoseria rossonera \u00e8 sempre esistita un'accesa rivalit\u00e0, acuitasi dopo il campionato vinto in rimonta nelle ultime giornate dal Milan nel 1999 a discapito della Lazio.\nLa rivalit\u00e0 nei confronti della Juventus invece deriva principalmente dall'antipatia dei tifosi laziali nei confronti della dirigenza bianconera, oltre che per la rivalit\u00e0 fra gli juventini e i tifosi gemellati dell'Inter.\nI contrasti con la tifoseria dell'Atalanta nascono alcuni anni fa a causa di forti divergenze politiche; con le tifoserie di , Perugia e la rivalit\u00e0 nasce gi\u00e0 dagli anni settanta, mentre quella con i sostenitori di , Campobasso, Genoa, Sampdoria e Pisa si manifesta dagli anni ottanta. Nel decennio successivo invece, le rivalit\u00e0 si accesero con Bologna, Fiorentina, Torino, Lecce e .\nL'origine della rivalit\u00e0 con la tifoseria della Salernitana \u00e8 dovuta invece ai duri scontri fra sostenitori biancocelesti e granata prima di un'amichevole disputata a Salerno agli inizi degli anni duemiladieci.\nLa causa della rivalit\u00e0 con i tifosi del Brescia si basa soprattutto per il gemellaggio tra i tifosi delle \"Rondinelle\" e quelli dei rivali milanisti.\nCon i sostenitori di , Pisa SC e Livorno la rivalit\u00e0 nasce per le idee politiche dei tifosi emiliani e toscani, notoriamente di estrema sinistra, contrastanti con quelle di estrema destra degli ultras laziali.\nA livello internazionale, vi sono molte rivalit\u00e0 sportive, quasi tutte nate negli anni novanta. Tra le pi\u00f9 accese c'\u00e8 quella con i francesi dell'Olympique Marsiglia, nata quando nei primi anni novanta i laziali rubarono ai marsigliesi uno striscione con la scritta \"ULTRAS\". Nel 2000, quando i romani tornarono a Marsiglia in occasione di un incontro della 1999-2000, durante la gara i sostenitori dell\u2019\"OM\" li accolsero con lanci di bottigliette e pietre.\nAltra rivalit\u00e0 \u00e8 quella con gli inglesi dell'Arsenal, generata soprattutto per motivi di carattere sportivo, da quando il difensore laziale Sini\u0161a Mihajlovi\u0107 ed il centrocampista dei \"Gunners\" Patrick Vieira si scambiarono insulti razzisti durante una partita nel 2000-01, oltre al fatto che esisteva un gemellaggio tra i tifosi biancocelesti e quelli del Chelsea, storici rivali cittadini dell'Arsenal.\nL'acredine nei confronti degli spagnoli dell'Atl\u00e9tico Madrid nasce alla fine degli anni novanta, durante la gara di Coppa UEFA 1997-98 valida per la semifinale. La Lazio, grazie alla vittoria ottenuta al Vicente Calder\u00f3n nella partita d'andata ed al pareggio nel ritorno, riusc\u00ec a qualificarsi per la finale, facendo nascere una rivalit\u00e0 sportiva che nel 2001 si acu\u00ec con il gemellaggio della tifoseria laziale e quella degli storici rivali del Real Madrid. In occasione della gara di ritorno dei sedicesimi di finale dell'Europa League 2011-12 fra Atletico Madrid e Lazio, i supporters biancocelesti organizzano un corteo in direzione del Vicente Calder\u00f3n insieme agli \"Ultras Sur\", gruppo di tifosi del Real Madrid.\nUn'altra rivalit\u00e0 nata negli anni duemiladieci \u00e8 quella con i greci del , a seguito del gemellaggio con i tifosi romanisti, dirimpettai cittadini dei \"biancocelesti\". L'astio tra le due tifoserie non si era mai palesato fino all'edizione 2012-13 dell'Europa League, durante la quale le due compagini vengono sorteggiate nello stesso girone. In occasione della gara disputata all'Olimpico, gli ultras greci arrivano allo stadio accompagnati da alcuni tifosi giallorossi, esponendo striscioni e bandiere tipiche del tifo romanista.\nIl rapporto tra gli ultras dell'Inter e della Lazio era sicuramente il pi\u00f9 saldo: esso era nato attorno alla met\u00e0 degli anni ottanta e si era rinsaldato negli ultimi anni con la finale della Coppa UEFA 1997-98 a Parigi e il 5 maggio 2002, quando allo Stadio Olimpico molti tifosi laziali auguravano agli \"amici\" interisti la conquista dello \"Scudetto\". Un altro episodio significativo \u00e8 riferibile alla gara Lazio-Inter del 2 maggio 2010, alla terz'ultima giornata del campionato 2009-10, quando la tifoseria della squadra capitolina ha incitato per tutti i novanta minuti la compagine milanese, spingendola cos\u00ec verso il sorpasso decisivo in testa alla classifica nei confronti dei \"cugini\" romanisti, superati proprio grazie alla vittoria dei \"nerazzurri\" sui \"biancocelesti\" per 2-0."}
{"id": "1419605", "revid": "1543377", "url": "https://it.wikipedia.org/wiki?curid=1419605", "title": "Federazione calcistica di Malta", "text": "La Federazione calcistica maltese (in maltese \"Asso\u010bjazzjoni tal-Futbol ta' Malta\") \u00e8 l'organo che governa il calcio a Malta. Gestisce le diverse categorie che compongono il campionato di calcio maltese, la Nazionale maggiore e le Nazionali giovanili che prendono parte alle varie competizioni organizzate da FIFA e UEFA.\nLa federazione, una delle pi\u00f9 antiche di tutta Europa, venne fondata nel 1900; entr\u00f2 a far parte della FIFA nel 1959 e della UEFA in 1960. Ha sede a Ta' Qali e i suoi colori ufficiali sono il bianco ed il rosso.\nLa MFA usufruisce del Ta'Qali Stadium o, come \u00e8 anche soprannominato, \"National Stadium\", situato nell'altipiano del Ta' Qali; questo complesso include anche campi di allenamenti, piscina e clinica fisioterapica e per questo viene usato, nei mesi invernali, dai club stranieri, grazie alle miti temperature dell'isola. A fianco allo stadio nazionale, dal 1999 \u00e8 attivo anche il \"Centenary Stadium\", di minore capienza ed utilizzato per ospitare alcune partite di campionato e di coppa nazionale."}
{"id": "1419607", "revid": "666668", "url": "https://it.wikipedia.org/wiki?curid=1419607", "title": "Javier Rodr\u00edguez Nebreda", "text": "Carriera.\nClub.\nUtilizzato nel ruolo di esterno, Javi Rodr\u00edguez ha militato nel San Andr\u00e9u FS nel 1991-92, \u00e8 poi passato alL' dove \u00e8 rimasto fino al 1997, al termine della stagione 1996-97 passa al Castell\u00f3n con cui otterr\u00e0 i migliori risultati a livello di club. Al termine della stagione 2005-06 passa ai catalani del dove rimane fino al 2012. Nel 2019 \u00e8 stato inserito nel quintetto ideale stilato dalla Liga Nacional de F\u00fatbol Sala per celebrare i trent'anni della propria istituzione.\nNazionale.\nA partire alla medaglia d'argento al FIFA Futsal World Championship 1996, Rodriguez ha partecipato a tutte le spedizioni spagnole che hanno portato le furie rosse a contendere al Brasile la palma di migliore nazionale del pianeta. Rodriguez \u00e8 stato nella spedizione medaglia d'argento agli UEFA Futsal Championship 1999, l'anno dopo \u00e8 stato campione del mondo al FIFA Futsal World Championship 2000 dove in finale ha battuto il Brasile, e campione d'Europa agli UEFA Futsal Championship 2001 in Russia. Si \u00e8 confermato campione del mondo con la Spagna al FIFA Futsal World Championship 2004 e ha riconquistato l'alloro europeo in Repubblica Ceca nel 2005. La sua prima partita con la selezione spagnola \u00e8 datata 3 ottobre 1995 ad Almada in Spagna-Belgio 11-3 mentre la centesima gara \u00e8 stata Spagna-Serbia Montenegro 5-0 del 21 febbraio 2006 a Pamplona."}
{"id": "1419610", "revid": "31886", "url": "https://it.wikipedia.org/wiki?curid=1419610", "title": "Eurohypo", "text": "Eurohypo Aktiengesellschaft, con sede a Eschborn (Francoforte sul Meno, Germania) \u00e8 una banca affiliata al gruppo Commerzbank, fra le principali in Europa nel settore del finanziamento di immobili commerciali con una somma di bilancio pari a 224 miliardi di euro. Il principale mercato di riferimento \u00e8 quello dell'Europa continentale, seguito a distanza dal mercato domestico tedesco, quello anglosassone e da quello statunitense. Eurohypo dispone di oltre 30 filiali e uffici di rappresentanza all'estero, fra cui Milano, Madrid, Londra, Parigi, Mosca, New York, Chicago, Los Angeles, Tokyo, Atene, Istanbul, Zurigo, Amsterdam, Praga, Varsavia, Lisbona.\nEurohypo \u00e8 operativa in Italia dal 1998. Nel 2006, Eurohypo \u00e8 stata la banca arranger per la pi\u00f9 importante operazione di finanziamento edilizio in Italia ad oggi, il finanziamento del progetto CityLife a Milano (vecchia fiera), i cui principali investitori sono i gruppi assicurativi Generali, RAS/Allianz e Fondiaria Sai.\nStoria.\nIl 6 novembre 2001, i tre principali istituti bancari tedeschi a controllo privato \u2013 \"Deutsche Bank\", \"Dresdner Bank\" e \"Commerzbank\" \u2013 comunicano in una conferenza stampa congiunta l'intenzione di fondere le proprie rispettive affiliate specializzate in finanziamenti immobiliari, e cio\u00e8 la Eurohypo ('vecchia', la Deutsche Hyp e la Rheinhyp, in un unico istituto, creando cos\u00ec la principale banca immobiliare in Europa. La partecipazione delle tre banche madri \u00e8 inizialmente pari rispettivamente a circa un terzo del capitale sociale. Nell'agosto 2002 la fusione delle tre banche viene ufficializzata e la nuova entit\u00e0 prende il nome di 'Eurohypo'. In Italia, sotto la nuova insegna, rimane operativo solamente il team della filiale milanese della ex Rheinhyp (l'unica fra le filiali italiane delle tre fusionanti ad aver riscosso successo commerciale sul mercato italiano).\nNell'ottobre 2005, facendo uso del diritto di prelazione sull'acquisto delle quote dei soci, la Commerzbank decide di rilevare le partecipazioni di Deutsche Bank e Dresdner Bank e inglobare cos\u00ec Eurohypo nel proprio gruppo. Oggi Eurohypo \u00e8 la principale affiliata del gruppo Commerzbank.\nPrincipali dati di bilancio.\nDati al 30 giugno 2007 (1\u00ba semestre): Reddito ante imposte 417 Mio. Euro (+2,7% rispetto all'anno precedente); Return on Equity 14,6% (giugno 2006: 14,4%); Cost Income Ratio 33,7% (giugno 2006: 33,5%); New business 22,8 miliardi di euro (affidamenti +37,9% rispetto al 1\u00ba semestre 2006)."}
{"id": "1419611", "revid": "287204", "url": "https://it.wikipedia.org/wiki?curid=1419611", "title": "Javier Rodriguez Nebreda", "text": ""}
{"id": "1419616", "revid": "287204", "url": "https://it.wikipedia.org/wiki?curid=1419616", "title": "Aristomenis", "text": "Aristomenis () \u00e8 un ex comune della Grecia nella periferia del Peloponneso di 3.413 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Messene."}
{"id": "1419624", "revid": "287204", "url": "https://it.wikipedia.org/wiki?curid=1419624", "title": "Avia (Peloponneso)", "text": "Avia () \u00e8 un ex comune della Grecia nella periferia del Peloponneso di 3.089 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Dytiki Mani.\nLocalit\u00e0.\nAvia \u00e8 divisa nelle seguenti comunit\u00e0 (i nomi dei villaggi tra parentesi):"}
{"id": "1419628", "revid": "71433", "url": "https://it.wikipedia.org/wiki?curid=1419628", "title": "In the Valley of Elah", "text": ""}
{"id": "1419629", "revid": "190427", "url": "https://it.wikipedia.org/wiki?curid=1419629", "title": "Chiesa di San Michele Arcangelo (Busto Arsizio)", "text": "La chiesa prepositurale di San Michele Arcangelo \u00e8 uno dei pi\u00f9 importanti luoghi di culto cattolici di Busto Arsizio.\nLa chiesa sorge nel luogo dove i Longobardi edificarono una fortificazione, distrutta verso la fine del Duecento, ed \u00e8 intitolata al santo patrono di questo popolo e patrono della citt\u00e0. \u00c8 sede prepositurale dal 1924.\nStoria.\nLa chiesa medievale.\nNella fortificazione longobarda preesistente era gi\u00e0 presente una primitiva piccola cappella. La prima ricostruzione della chiesa in forma basilicare, a navata unica con tre absidi semicircolari e tetto a capriate, risale alla fine del Duecento o all'inizio del Trecento. Aveva in frontespizio la porta principale, una finestra circolare al centro e due finestre allungate sui lati della facciata. Oltre all'altare maggiore esistevano altri quattro altari minori: uno era dedicato ai Santi Cosma e Damiano ed un secondo era l'altare della Purificazione di Maria Vergine; la cappella di San Pietro Martire e quella della Santa Croce completavano il quadro.\nLa chiesa attuale.\nLa chiesa venne ricostruita per aumentarne la capienza tra il 1653 (la prima pietra venne posta il 25 marzo) e il 1679 (tranne la facciata) su disegno di Francesco Maria Ricchino. Poich\u00e9 il fossato e i bastioni del borgo impedivano lo sviluppo a ponente, l'orientamento della chiesa venne capovolto in modo tale che il campanile, una volta adiacente all'abside, si ritrov\u00f2 sul fianco della facciata.\nDel 1707 \u00e8 un grande armadio in legno, tuttora presente nella sagrestia della chiesa. L'altare maggiore venne eretto tra il 1752 e il 1753 su disegno di Biagio Bellotti, in sostituzione di un altare in legno seicentesco. Nel 1796 fu completata la facciata, restaurata tra il 1924 e il 1925. Le pareti laterali e la volta furono restaurate nel 1834.\nIl battistero venne costruito nel 1884 e nel 1937 la chiesa venne ampliata su progetto dell'architetto Maggi con la costruzione dei transetti, della sagrestia, dell'abside e della penitenziera, trasformata in cappella invernale nel 1976.\nNel 1979 fu posato il nuovo pavimento. Anche negli anni novanta proseguirono i lavori di restauro e di rinnovamento: nel 1991 vennero rifatte alcune vetrate, nel 1996 furono restaurati i cinque angeli posizionati sul timpano della facciata principale, nel 1998 si restaurarono le cappelle, la facciata principale e il grande portale d'ingresso.\nNel 2005, pochi anni dopo la risistemazione dell'adiacente piazza di San Michele, venne portato a termine il rifacimento dell'esterno della chiesa finanziato dalla provincia di Varese, per iniziativa del prevosto don Luigi Brambillasca e dell'allora presidente della provincia Marco Reguzzoni.\nDescrizione.\nEsterno.\nLa chiesa di San Michele Arcangelo si trova nel centro di Busto Arsizio, in piazzetta Don Pio Chieppi.\nL'esterno dell'edificio \u00e8 caratterizzato dalla facciata barocca. Questa \u00e8 a capanna ed \u00e8 suddivisa in due fasce orizzontali da un alto cornicione. La fascia inferiore, con paraste ioniche, presenta al centro il grande portale, posto fra due semicolonne marmoree e sormontato da un tondo a bassorilievo raffigurante la \"Madonna con il Bambino\". La fascia superiore, invece, \u00e8 con lesene corinzie e al centro di essa vi \u00e8 un finestrone rettangolare con semplice cornice marmorea. La facciata \u00e8 coronata da un timpano triangolare sormontato da quattro statue di \"Angeli\" (ai lati) e di \"San Michele Arcangelo\" (al centro).\nAlla sinistra della chiesa sorge il campanile, unica struttura della fortificazione preesistente longobarda e costruzione pi\u00f9 antica di Busto Arsizio. La torre, costruita in pietra e ciottoli, viene fatta risalire al IX secolo o al X secolo. La parte superiore presenta lesene angolari di mattoni e quattro campi rientranti in ciottoli con archetti e finestre a tutto sesto. Il campanile si conclude con quattro bifore, di cui due murate.\nLa torre venne sopraelevata in un primo momento del segmento corrispondente all'orologio e successivamente (nel 1559) della cella campanaria. Inizialmente le campane erano tre e diventarono dodici nel 1889, per mano della fonderia Barigozzi di Milano.\nL'indagine sulla tenuta della fondazioni del 1997 ha portato alla conclusione che esse sono solide e quindi le fessure presenti nella parte superiore del campanile devono essere imputate a problemi delle strutture sovrastanti, relazionati anche con le vibrazioni indotte dal movimento delle campane.\nNel 2007 sono iniziati i conseguenti lavori di restauro della torre campanaria, che si sono conclusi l'anno successivo. Dopo questo restauro, le campane non poggiano pi\u00f9 sulle mura del campanile ma su una struttura metallica interna che scarica direttamente sulle fondazioni.\nInterno.\nInternamente, la chiesa \u00e8 a pianta a croce latina, con navata unica coperta con volta a botte lunettata lungo la quale si aprono dieci cappelle laterali, cinque per lato.\nSul lato destro della navata si trovano:\nSul lato sinistro della navata centrale si trovano:\nGli affreschi della cupola, che illustrano il trionfo di Cristo sulla morte su una superficie di cinquecento metri quadrati, furono iniziati nel 1942 e portati a termine l'anno successivo da Angelo Galloni ed Ettore Chiodo Grandi. Quest'ultimo pittore \u00e8 figlio di Mario Chiodo Grandi, che tra il 1932 ed il 1934 decor\u00f2 la grande volta della chiesa con le rappresentazioni della creazione, della battaglia degli angeli in cielo e dell'Annunciazione, oltre alla serie dei dodici profeti sui fianchi e sulla controfacciata.\nGli affreschi dell'abside (con la missione del Salvatore), del catino (con il primato di San Pietro) e delle volte dei transetti (in quello di sinistra con la gloria della Vergine ed in quello di destra con il trionfo di San Felice) vennero invece eseguiti tra il 1945 e il 1946 sempre da Angelo Galloni e da Enrico Chiodo Grandi. Nel transetto di destra \u00e8 presente un grande affresco dedicato a \"L'Ultima Cena\", e nel transetto di sinistra un altro grande affresco dedicato al \"Miracolo dell'Eucaristia\" di Torino, opere del pittore Gerolamo Poloni di Martinengo (1948). Gli altri affreschi presenti nei trannsetti vennero realizzati, in contemporanea a quelli del Poloni, da parte del pittore Angelo Bonfanti.\nAlle spalle dell'altare maggiore, a ridosso della parete fondale dell'abside, si trova l'organo a canne Mascioni \"opus 603\", costruito nel 1945. Lo strumento \u00e8 a trasmissione elettrica e la sua consolle, indipendente, dispone di 40 registri; la sua consolle ha due tastiere e pedaliera concavo-radiale. La mostra, del tipo \"ceciliano\", \u00e8 fuori cassa ed \u00e8 composta da canne di principale disposte a palizzata.\nMortorio.\nEdificato entro l'area cimiteriale tra il 1761 e il 1764 su progetto di Biagio Bellotti, il mortorio, con una struttura originalissima che si ispira al barocchetto teresiano, collega i due volumi della chiesa e delle case parrocchiali e, allo stesso tempo, permetteva l'attraversamento dell'antico cimitero (oggi piazzetta don Pio Chieppi, primo parroco di San Michele).\nIl passaggio centrale \u00e8 sovrastato da una cupoletta semiellissoidale su pennacchi sferici. Ai lati di questo vi sono due vani quadrati coperti con volta a botte destinati all'esposizione delle ossa. Nei due prospetti di est e di ovest si trovano finestre ellittiche (unico esempio negli edifici del Bellotti di questa forma), mentre sull'andito sono quasi rettangolari, ma con architravi molto elaborati.\nDi pregevole fattura sono inoltre le inferriate, realizzate con esili ferri battuti a sezione quadra e foglie (un tempo dorate). Se sulle finestre rettangolari le volute sono sovrapposte ad una serie di barre verticali, su quelle ellittiche la cancellata perde ogni rigidit\u00e0 essendo costituita dalle sole volute, che divergono in fasci dall'asse verticale avvolgendosi in prossimit\u00e0 della cornice e cambiando frequentemente direzione con guizzi improvvisi.\nDelle decorazioni originarie realizzate sia sulle pareti esterne che su quelle interne dallo stesso Biagio Bellotti, a causa delle intemperie e dell'incuria degli uomini, sono rimaste soltanto quelle del voltino che raffigurano la Giustizia (sotto forma di donna recante in mano una bilancia) circondata da angioletti. Grazie ai disegni del Bellotti, all'interno delle due cappelle laterali il pittore Carlo Farioli ha potuto realizzare nel 1978 due dipinti che ripropongono le antiche raffigurazioni.\nReliquie.\nLa reliquia pi\u00f9 importante presente all'interno della chiesa prepositurale \u00e8 il corpo intero del martire romano San Felice, estratto dalle catacombe di Priscilla e concesso da papa Innocenzo X con atto di donazione del 5 aprile 1650 al padre gesuita Giovanni Battista Crespi, con facolt\u00e0 di trasportarlo ed esporlo alla pubblica venerazione dei fedeli nella chiesa di San Michele Arcangelo.\nRivestito da una tunica bianca e da un manto rosso, per volere del cardinale Schuster, dal 1938 il minuto corpo del martire \u00e8 conservato in un'urna vetrata sotto l'altare della cappella a lui dedicata, sul lato destro della navata.\nSan Felice \u00e8, insieme all'Arcangelo, compatrono della chiesa di San Michele."}
{"id": "1419632", "revid": "36426", "url": "https://it.wikipedia.org/wiki?curid=1419632", "title": "Aurelio Lomi", "text": "Biografia.\nAurelio Lomi Gentileschi oper\u00f2 nel periodo compreso tra Tardo Rinascimento e Barocco, attivo a Pisa, Roma, Genova e Firenze. Fu avviato alla pittura dal padre, l'orafo fiorentino Giovanni Battista Lomi; fratelli furono i pittori Orazio (noto come Orazio Gentileschi) e Baccio.\nTra il 1579 e il 1587, il pittore si trovava a Roma, dove lasci\u00f2 la sua prima opera pervenutaci, gli affreschi raffiguranti scene della Vita della Vergine e della Nascita di Cristo nella cappella Pinelli in Santa Maria in Vallicella.\nNominato pittore dell'Opera del Duomo di Pisa, tra il 1588 ed il 1594 dipinse ad olio su tela il ciclo dell'infanzia di Cristo (Adorazione dei pastori, Adorazione dei Magi, Presentazione al Tempio), nel 1595 esegui un \"San Girolamo penitente\", per la Cappella Dal Pozzo nel Camposanto pisano. Nello stesso anno dipinse a Lucca il \"Miracolo di san Cassio\" per l'altare della testata absidale sinistra nella basilica di San Frediano a Lucca e il \"Compianto sul Cristo morto\" (Museo Nazionale di Villa Guinigi).\nA Genova soggiorn\u00f2 dal 1597 al 1604.\nNel 1601 il pittore invi\u00f2 a Lucca una grande tela intitolata l\"Adorazione dei pastori\" per l'altare maggiore della chiesa di San Martino in Vignale.\nA Genova dipinse \"Sant'Antonio da Padova\" nella chiesa di San Francesco di Castelletto e la \"Resurrezione di Cristo e il Giudizio Universale\" nella chiesa di Santa Maria a Carignano.\nUna sua \"Adorazione dei Magi\" \u00e8 custodita nella chiesa dei Re Magi a Pergola, in provincia di Pesaro e Urbino.\nIl fratello Orazio Gentileschi divenne suo allievo; altri suoi allievi di rilievo furono Orazio Riminaldi, Simone Balli e Domenico Fiasella."}
{"id": "1419633", "revid": "767487", "url": "https://it.wikipedia.org/wiki?curid=1419633", "title": "Tin Cup", "text": "Tin Cup \u00e8 un film statunitense del 1996 diretto dal regista Ron Shelton e prodotto dalla Warner Bros., con Kevin Costner, Rene Russo e Don Johnson.\nTrama.\nRoy McAvoy, soprannominato \"Tin Cup\", \u00e8 un ex giocatore di golf, che per guadagnarsi da vivere d\u00e0 lezioni in un club in una sperduta cittadina del Texas. La carriera da golfista avrebbe potuto essere notevole, ma cos\u00ec non \u00e8 stato a causa del suo carattere impulsivo. I suoi amici gli sono rimasti vicino, primo fra tutti il suo caddie Romeo. Tra gli allievi di Roy c'\u00e8 anche Molly Griswold, psicologa e fidanzata col suo rivale di sempre, David Simms, campione di golf di fama mondiale. Roy si innamora di lei, e per conquistarla decide di cercare di vincere l'US Open: comincia quindi il lungo iter delle qualificazioni.\n\"Tin Cup\" riesce a qualificarsi per l'Open, ma il suo inizio di torneo \u00e8 pessimo. In compenso Molly scopre la natura arrogante di David, e decide quindi di mollarlo per stare accanto a Roy. Nelle giornate successive Roy recupera il distacco in classifica ed arriva all'ultima buca del torneo con la possibilit\u00e0 di vincerlo, ma ancora una volta il suo carattere lo porta a cercare di realizzare un colpo impossibile. Roy lo fallisce varie volte, compromettendo la sua classifica, ma all'ultimo tentativo manda la palla in buca da grande distanza. Il torneo \u00e8 perduto, ma Molly gli fa capire che \"tra cinque anni nessuno si ricorder\u00e0 di questo US Open, mentre tutti continueranno a parlare di quel meraviglioso colpo finito diritto in buca, cos\u00ec guadagner\u00e0 una grande popolarit\u00e0. Alla fine Roy e Molly vanno via insieme. David, che abborda una sua fan, non sembra molto turbato dalla cosa."}
{"id": "1419636", "revid": "729019", "url": "https://it.wikipedia.org/wiki?curid=1419636", "title": "Home gallery", "text": "La home gallery nasce come nuova identificazione della tradizionale galleria d'arte intesa come bottega o negozio, aperta su strada agli interessati e ai clienti.\nUna home gallery pu\u00f2 essere un appartamento, un loft, una town house dove il gallerista o il mercante d'arte pu\u00f2 abitare e allo stesso tempo esporre le opere e i pezzi d'arte in vendita.\nNella home gallery il gallerista accoglie i clienti in un'atmosfera alternativa all'approccio tradizionale inteso in senso commerciale. Spesso le home gallery sono punto di incontro per eventi culturali.\nIl concetto \u00e8 principalmente associato alla trascrizione inglese \"home gallery\" perch\u00e9 le prime significative realt\u00e0 di questo fenomeno sono nate a Londra e a New York.\nAnche in Italia si manifesta un crescente interesse in questa direzione e sono nate alcune home gallery di artisti che hanno aperto al pubblico i loro atelier, di architetti-interior designer e di mercanti d'arte che espongono i loro pezzi."}
{"id": "1419640", "revid": "121510579", "url": "https://it.wikipedia.org/wiki?curid=1419640", "title": "Bilancio di ossigeno", "text": "Il bilancio di ossigeno \u00e8 l'indice che determina se un esplosivo rilascia o necessita di ossigeno per una decomposizione completa.\nDal punto di vista dei fenomeni di trasporto, si tratta di un bilancio di materia.\nPrincipalmente, gli esplosivi con un bilancio di ossigeno positivo non perdono efficacia se usati in un ambiente privo d'ossigeno, come ad esempio sott'acqua, mentre quelli con bilancio negativo avranno un calo di potenza relativo alla mancata deflagrazione di alcuni prodotti.\nAd esempio, l'ETN si decompone secondo la seguente equazione:\nmentre il PETN:\nCome si pu\u00f2 notare, nell'ETN i prodotti della detonazione (acqua, azoto, ossigeno) non possono pi\u00f9 subire alcun processo di decomposizione, mentre viene rilasciato ossigeno. Questo determina un bilancio positivo.\nNel PETN, invece, non viene prodotto ossigeno ma monossido di carbonio, un gas infiammabile. Per completare la decomposizione dei reagenti, il PETN deve essere fatto detonare in un luogo ricco di ossigeno in modo che questo si combini con il monossido di carbonio per dare anidride carbonica. Questo meccanismo determina un bilancio di ossigeno nettamente negativo."}
{"id": "1419650", "revid": "2052878", "url": "https://it.wikipedia.org/wiki?curid=1419650", "title": "Internet checksum", "text": "L'internet checksum \u00e8 un metodo per il calcolo di somme di controllo utilizzato per verificare l'integrit\u00e0 dei dati contenuti nei pacchetti trasmessi sulla rete, come ad esempio negli header IP.\nLa definizione dell'algoritmo per il calcolo dell\"'internet checksum\" \u00e8 il seguente:\nPer verificare l'integrit\u00e0 di un pacchetto si calcola l'\"internet checksum\" sulla sequenza di bit ricevuta, ma invece di fare il complemento a uno alla fine si somma il valore del checksum. Se il risultato \u00e8 composto da tutti 1, il pacchetto \u00e8 valido.\nL\"'internet checksum\" \u00e8 di semplice calcolo ed \u00e8 indipendente dall'ordinamento dei byte di macchina. Un'altra importante propriet\u00e0 \u00e8 che in caso di modifica di una parte del pacchetto \u00e8 possibile ricalcolare il \"checksum\" in modo incrementale, ovvero a partire dai soli dati modificati. Questa funzionalit\u00e0 \u00e8 utile per tutti quei dispositivi che necessitano di aggiornare i pacchetti mentre li reindirizzano, come alcuni router."}
{"id": "1419651", "revid": "124960514", "url": "https://it.wikipedia.org/wiki?curid=1419651", "title": "Obiettivi di sviluppo del Millennio", "text": "Gli obiettivi di sviluppo del millennio (OSM) (\"Millennium Development Goals\" o MDG, o pi\u00f9 semplicemente \"Obiettivi del Millennio\") delle Nazioni Unite sono otto obiettivi che tutti i 193 stati membri dell'ONU si sono impegnati a raggiungere per l'anno 2015. La Dichiarazione del Millennio delle Nazioni Unite, firmata nel settembre del 2000, impegna gli stati a: \nCiascuno degli obiettivi ha specifici target dichiarati e date precise per il raggiungimento degli stessi. Per accelerare i progressi, i ministri delle Finanze dei paesi del G8 hanno deciso nel giugno 2005 di fornire fondi sufficienti alla Banca Mondiale, al Fondo monetario internazionale (FMI) e alla Banca africana di sviluppo (ADB) per annullare di un ulteriore 40-55.000.000.000 $ il debito da parte dei Paesi poveri fortemente indebitati (HIPC) per consentir loro di destinare nuove risorse ai programmi sociali per migliorare la salute e l'istruzione e per alleviare la povert\u00e0.\nIl dibattito riguardo all'adozione degli MDG \u00e8 stato incentrato sulla mancanza di analisi e giustificazione dietro gli obiettivi scelti, la difficolt\u00e0 o la mancanza di misure per alcuni degli obiettivi e l'avanzamento irregolare verso il raggiungimento degli stessi. Sebbene gli aiuti dei paesi sviluppati per raggiungere gli OSM sono in crescita negli ultimi anni, pi\u00f9 della met\u00e0 degli aiuti \u00e8 rivolta verso la cancellazione del debito dovuto da parte dei paesi poveri, il denaro rimanente viene versato in caso di catastrofi naturali e aiuti militari, che non creano ulteriore sviluppo.\nI progressi verso il raggiungimento degli obiettivi non sono stati uniformi. Alcuni paesi hanno raggiunto molti degli obiettivi, mentre altri non sono sulla buona strada per realizzare neanche uno qualsiasi. La conferenza delle Nazioni Unite del settembre 2010 ha esaminato i progressi compiuti fino ad oggi e ha terminato i lavori con l'adozione di un piano d'azione globale per raggiungere gli otto obiettivi di lotta alla povert\u00e0 fissando il 2015 come data ultima stabilita. Ci sono stati anche nuovi impegni che prefiggono il miglioramento della salute di donne e bambini, e nuove iniziative nella lotta mondiale contro la povert\u00e0, la fame e le malattie.\nTra le Organizzazioni volte a conseguimento di tali obiettivi, vi sono la Campagna del Millennio delle Nazioni Unite, Millennium Promise Alliance, il Progetto Povert\u00e0 Globale, The Micah Challenge, 8 Visions of Hope, il video channel \"8 gol x 8 Millennium Development Goals\" poi 21 Videos about 21 MDGs Targets using Arcade C64 videogames e il progetto Giovent\u00f9 in Azione \"Cartoons in Action\".\nIndicatori ufficiali.\nObiettivo 8.D.\nRete ODA, PMS totale e percentuale del PIL OCSE / DAC dei paesi donatori\nPercentuale del totale di settore allocabile ODA di OCSE / DAC dei paesi donatori a servizi sociali di base (istruzione di base, assistenza sanitaria di base, nutrizione, acqua potabile e servizi igienici)\nPercentuale dell'APD bilaterale di OCSE / DAC dei paesi donatori che si svincolano\nODA ricevuti dai paesi preclusi allo sviluppo, come parte dei loro GNIS\nODA ricevuti in piccoli Stati insulari in via di sviluppo come parte dei loro GNIS\nPercentuale delle importazioni dei paesi sviluppati (in base al valore ad esclusione delle armi) provenienti da Paesi in via di sviluppo e da paesi meno sviluppati, in esenzione dai dazi doganali\nTariffe medie imposte dai paesi sviluppati sui prodotti agricoli, tessili e di abbigliamento da paesi in via di sviluppo\nUna stima del supporto agricolo per i paesi OCSE PIL come percentuale della loro GDP\nProporzione dell'ODA fornita per aiutarli a costruire una propria capacit\u00e0 commerciale\nNumero totale di paesi che hanno raggiunto i loro punti di aspettativa HIPC e di quelli che hanno raggiunto i loro punti di completamento HIPC (cumulativo)\nLa riduzione del debito nell'ambito dell'iniziativa HIPC, utilizzo del debito per quanto riguarda la percentuale delle esportazioni di beni e servizi"}
{"id": "1419652", "revid": "682087", "url": "https://it.wikipedia.org/wiki?curid=1419652", "title": "Il secondo Rinascimento", "text": ""}
{"id": "1419653", "revid": "47843", "url": "https://it.wikipedia.org/wiki?curid=1419653", "title": "Vero valore efficace", "text": ""}
{"id": "1419657", "revid": "889336", "url": "https://it.wikipedia.org/wiki?curid=1419657", "title": "Cerchio di Brodgar", "text": "Il Cerchio di Brodgar (o Brogar) \u00e8 un cerchio di pietre neolitico situato a Stenness sulle isole Orcadi, in Scozia. Il cerchio si trova su di un piccolo istmo tra i laghi di Stenness e Harray.\nDescrizione.\nIl centro del cerchio non \u00e8 mai stato scavato dagli archeologi n\u00e9 \u00e8 stato scientificamente datato, ma si crede che sia stato costruito intorno al 2500 a.C. e quindi quasi contemporaneo del pi\u00f9 famoso cerchio di Stonehenge e di molti altri sparsi per l'arcipelago britannico ed in generale per l'Europa.\nIl cerchio ha un diametro di 104 metri, il che lo rende il terzo pi\u00f9 grande del Regno Unito. Originariamente era composto da 60 pietre, di cui ne sono rimaste solo 27 alla fine del ventesimo secolo. Le pietre sono poste all'interno di un fossato circolare profondo fino a 3 metri e largo 9 scavato nella roccia dagli antichi abitanti dell'isola.\nL'area circostante \u00e8 costellata di pietre erette e da tombe preistoriche, il che lo rende un interessante luogo funerario. Nonostante non si conosca il suo uso preciso, la vicinanza con le pietre erette di Stenness e con Maeshowe lo rende particolarmente importante.\nScavi operati dall'Orkney College vicino al sito di Brodgar hanno portato alla luce molti edifici, sia rituali che residenziali e si crede che ne restino altri da scoprire nelle vicinanze. In tali scavi sono stati scoperti ceramiche, ossa ed utensili in pietra. La scoperta pi\u00f9 importante resta una grossa pietra muraria lunga circa 100 metri ed alta 6 metri. Sembra attraversare tutta la penisola su cui sorge il sito e potrebbe rappresentare una barriera simbolica tra la zona religiosa del Cerchio e quella mondana."}
{"id": "1419659", "revid": "1909146", "url": "https://it.wikipedia.org/wiki?curid=1419659", "title": "Contea Principesca di Gorizia e Gradisca", "text": "La Contea Principesca di Gorizia e Gradisca (\"Contea principesca di Guriza e Gardiscja\" in friulano goriziano, \"Pokne\u017eena grofija Gori\u0161ka in Gradi\u0161\u010danska\" in sloveno, \"Gef\u00fcrstete Grafschaft G\u00f6rz und Gradisca\" in tedesco) era un'antica contea sottoposta alla sovranit\u00e0 della monarchia asburgica. Era cos\u00ec chiamata per i suoi due maggiori centri urbani, Gorizia e Gradisca, oggi entrambi rientrano nei confini italiani.\nStoria.\nDalle origini alla I guerra mondiale.\nLa Contea di Gorizia divenne parte dei domini degli Asburgo nel 1500 quando il conte Leonardo di Lurngau mor\u00ec senza eredi. La sovranit\u00e0 degli Asburgo fu interrotta solo brevemente dai Veneziani fra il 1508 e il 1509.\nDal 1512, a seguito della riforma imperiale voluta da Massimiliano I, la Contea di Gorizia entr\u00f2 nel quindi nel Circolo austriaco del Sacro Romano Impero a sua volta divisa in 16 Capitanati:\nAlla morte di Massimiliano I l'impero venne diviso tra Carlo V e suo fratello Ferdinando I; a quest'ultimo spett\u00f2 la Contea di Gorizia (fu Arciduca d'Austria, Duca di Stiria, Carinzia e Carniola, Conte del Tirolo). Alla morte di Ferdinando I (1564), and\u00f2 al suo terzogenito Carlo II ed entr\u00f2 a far parte dell'Austria Interiore.\nNel 1647 la citt\u00e0 di Gradisca d'Isonzo venne infeudata come contea a s\u00e9 stante sotto i conti di Eggenberg.\nNel 1754, la Contea di Gradisca fu riunificata a Gorizia creando la Contea di Gorizia e Gradisca (\"Grafschaft G\u00f6rz und Gradisca\"). Essa confinava a nord col Capitanato di Tolmino (\"Hauptmannschaft Tulmino\") in mano ai Coronini, ad est il Distretto di Idria (\"Idrianer Bezirk / Der Idrianer B\u00f6den\") e la Carniola, a sud con la Carniola e l\"'enclave\" veneziana di Monfalcone e ad ovest, principalmente attraverso lo Judrio, con la Repubblica di Venezia. Ad essa appartenevano anche diverse \"enclaves\" o territori che protendevano all'interno della Repubblica di Venezia, ossia le attuali: Goricizza, Gradiscutta, Virco, Flambruzzo con Sivigliano, Campomolle, Driolassa con Rivarotta, il comune di Precenicco, il comune di Carlino, quasi tutto il comune di San Giorgio di Nogaro (ad esclusione di Zuccola in mano veneziana), quasi tutto il comune di Porpetto (ad esclusione della frazione di Corgnolo e della localit\u00e0 di Pampaluna, in mano veneziane), il comune di Gonars, buona parte del comune di Torviscosa (ad esclusione di Malisana in mani veneziane), Jalmicco, Visco, Aiello del Friuli, Cervignano del Friuli (ad esclusione di Muscoli, Scodovacca e Strassoldo in mani veneziane), Terzo di Aquileia, Aquileia (ad esclusione di Belvedere in mani veneziane), San Vito al Torre, Chiopris (Viscone era invece veneziana), Tapogliano (Campolongo al Torre era invece veneziana), Ruda (ad esclusione di Alture, La Fredda, Mortesins, Perteole e Saciletto in mani veneziane), Villa Vicentina, Fiumicello, il Castello di Albana, alcuni insediamenti del comune di Dolegna del Collio (Cime, Dolegna, Lonzano e una parte di Nebola.)\nLe \"enclaves\" nella bassa friulana vennero perse nel 1801 con il Trattato di Lun\u00e9ville che le affid\u00f2 al Veneto asburgico.\nLa monarchia asburgica perse Gorizia e Gradisca che fu ceduta ai Francesi durante le Guerre napoleoniche, quando entr\u00f2 a far parte delle Province Illiriche (dal 1811 fece parte della Provincia d'Istria con sede a Trieste). Restituita all'Impero austriaco dopo il Congresso di Vienna, la contea fu inserita nel Regno di Illiria, creato dagli Asburgo nella parte settentrionale delle ex Province Illiriche napoleoniche. Vi rest\u00f2 fino al 1849, quando fu incorporata al Litorale Austriaco insieme a Trieste ed all'Istria. Nel 1861 l'area fu ridenominata come la \"Contea Principesca di Gorizia e Gradisca\", costituendo un \"land\" separato all'interno del pi\u00f9 vasto \"Kronland\" (\"Terra della Corona\") austriaco del K\u00fcstenland.\nFino al 1918 la contea godette quindi di una notevole autonomia politica (con la Dieta della Contea Principesca di Gorizia e Gradisca eletta dai residenti e la Giunta Provinciale composta da presidente della Dieta - di nomina imperiale - e assessori eletti da e tra i deputati della Dieta), sebbene fosse legata amministrativamente alla reggenza di Trieste (l'Imperial Regia Luogotenenza del Litorale in Trieste). Nonostante la contea facesse parte, assieme alla citt\u00e0 di Trieste e al Margraviato d'Istria, della regione amministrativa del Litorale Adriatico, Gorizia e Gradisca ebbero, sul piano politico e giuridico, la stessa autonomia degli altri \"L\u00e4nder\" austriaci.\nDagli anni sessanta dell'Ottocento, cominciarono a pesare sulla contea le tensioni e gli antagonismi nazionali che caratterizzarono la vita politica dell'Impero austro-ungarico. Essi tuttavia furono meno gravi che in tutti gli altri territori austriaci contraddistinti dalla difficile convivenza italo-slava (Dalmazia, Istria e Trieste): la Contea di Gorizia e Gradisca riusc\u00ec infatti a mantenere un pi\u00f9 elevato grado di coesistenza civile e pacifica. Una delle ragioni risiedeva nella chiara linea divisoria tra le due aree linguistiche (sloveno nella parte settentrionale ed orientale ed italiano-friulano in quella occidentale e meridionale) con la citt\u00e0 di Gorizia come unico comune linguisticamente misto, in cui inoltre era concentrata quasi tutta la minoranza germanofona. Un'altra era la presenza di una radicata aristocrazia che cerc\u00f2 di mantenere una posizione equidistante nei confronti dei vari gruppi etnici. Bisogna infine tenere in conto il fattore religioso: la forte influenza della Chiesa (a differenza della pi\u00f9 laica Trieste) e delle stesse tradizioni cattoliche (senza il controverso problema della \"liturgia slava\", fortemente presente in Istria e Dalmazia) rendeva pi\u00f9 facile le possibilit\u00e0 di dialogo, soprattutto grazie all'alleanza strategica tra il partito cattolico sloveno e quello friulano che mantennero (salvo occasionali rotture di natura tattica) per tutta l'epoca dell'autonomia provinciale uno stretto rapporto di mutua solidariet\u00e0.\nLo smembramento della contea.\nCon la sconfitta dell'Austria-Ungheria nella Prima guerra mondiale, dopo il brevissimo governo provvisorio dell\u2019avvocato e assessore provinciale Piero Pinausig che gest\u00ec il passaggio di consegne fra le due sovranit\u00e0, la contea fu abolita e divenne parte della Provincia del Friuli con capoluogo Udine, ad esclusione di Sesana, Duino, Sgonico, Monrupino, del Monfalconese e di Grado, che furono incorporati nella provincia di Trieste, e del mandamento di Bisterza che fu annesso all'Istria. Nel 1927 la Provincia di Gorizia fu istituita con I territori dell'antica contea (tranne il distretto di Cervignano del Friuli che rimase in provincia di Udine, nonch\u00e9 i mandamenti di Monfalcone, di Sesana, e il Comune di Grado che continuarono a far parte della provincia di Trieste, e il mandamento di Bisterza che restava alla Provincia dell'Istria). Fu un periodo difficile per questo territorio: infatti il regime fascista mise in atto, fin dagli anni venti del Novecento, un processo di italianizzazione dell'area, che costituiva il confine orientale del Regno. Tale politica si esaur\u00ec con la tragedia vissuta dalla popolazione sia durante che dopo la seconda guerra mondiale. Nel 1945, infatti, le aree orientali dell'antica contea furono cedute alla Jugoslavia e la popolazione di lingua italiana presente in zona fuggi quasi totalmente in seguito alle persecuzioni del regime dittatoriale jugoslavo. Le citt\u00e0 di Gorizia e Gradisca d'Isonzo, rimasero invece all'Italia (regione Friuli-Venezia Giulia). La parte slovena, il cui capoluogo \u00e8 divenuta Nova Gorica, \u00e8 successivamente diventata Gori\u0161ka (\"Goriziano\").\nCultura.\nRapporti interetnici.\nLa contea multiculturale di Gorizia e Gradisca fu caratterizzata, per gran parte del XIX secolo, da un ambiente privo quasi di tensioni etniche, dove slavi, latini e tedeschi convivevano pacificamente e dove un'autorit\u00e0 sovranazionale era percepita dalla maggioranza della popolazione come garante di tale convivenza. La situazione inizi\u00f2 a mutare negli ultimi decenni dell'Ottocento e nei primi del Novecento, sia per effetto dello sviluppo di ideologie nazionaliste all'interno della borghesia urbana di lingua italiana (e, nell'ultimo ventennio di dominio austriaco, anche di lingua slovena), soprattutto nella citt\u00e0 di Gorizia, sia per la diffusa sensazione, da parte di molti italofoni, di essere penalizzati da una politica filo-slava attuata dalla monarchia asburgica. Quest'ultima aveva tutto l'interesse, secondo l'opinione summenzionata, a favorire la componente slava per un duplice motivo: blandire la massa di popolazione slavofona presente entro i confini dell'Impero e, nel contempo, comprimere il movimento irredentista utilizzando il gruppo etnico sloveno in funzione antiitaliana.\nLingue d'uso e lingue di cultura.\nLingue d'uso nel territorio della contea furono, per ordine di importanza numerica: lo sloveno (e suoi dialetti), il friulano nella sua variet\u00e0 goriziana, i dialetti di origine o aventi affinit\u00e0 con il veneto (bisiaco, veneto-goriziano, gradese) l'italiano e il tedesco. Queste ultime due furono anche le principali lingue di cultura, seguite a Gorizia citt\u00e0 dal dialetto veneto-goriziano (spesso utilizzato, in contesti formali, assieme all'italiano). Successivamente si affianc\u00f2 ad esse, in una posizione non paritaria, lo sloveno, grazie anche alla graduale affermazione, nei primi anni del Novecento, di un ceto borghese che aveva tale idioma come lingua d'uso. Molti slovenofoni continuarono ad utilizzare tuttavia come seconda lingua il tedesco o l'italiano, oppure entrambe le lingue, mentre per i friulanofoni l'italiano era all'epoca la lingua di cultura pi\u00f9 utilizzata e continu\u00f2 ad esserlo anche successivamente. Il friulano infatti era generalmente percepito, dai suoi stessi parlanti, come un veicolo d'espressione prevalentemente orale ed informale.\nIl friulano a Gorizia.\nVa tuttavia segnalato che Gorizia fu un centro importante e vitale per la lingua friulana: alcuni vecchi testi vennero ripubblicati e nuovi testi vennero stampati, grazie alla presenza \"in loco\" di un certo numero di lettori friulanofoni appartenenti agli strati sociali pi\u00f9 elevati o colti, che utilizzavano il friulano anche in ambiti non strettamente familiari e domestici (mentre ad Udine i ceti pi\u00f9 agiati preferivano esprimersi in dialetto veneziano e, in alcuni contesti, anche in italiano, poich\u00e9 il friulano era considerato una lingua delle classi subalterne).\n\u00c8 interessante notare che ancora oggi nell'area della vecchia contea viene parlato lo stesso dialetto friulano-orientale a Cervignano e in alcuni comuni limitrofi che non sono pi\u00f9 legati amministrativamente a Gorizia dal termine della prima guerra mondiale.\nLa contea di Gorizia e Gradisca \u00e8 stata inoltre la sola regione europea, a censire, nell'Ottocento, gli abitanti di lingua friulana. Nel 1857 il censimento indicava 48.841 friulianofoni (25% sulla popolazione totale), 130.748 slovenofoni (66%), 15.134 italofoni (8%) e 2.150 germanofoni (1%).\nStatistiche nel 1910.\nGruppi etnici.\nNel 1910 la popolazione residente censita secondo la lingua d'uso era cos\u00ec suddivisa:\nGli stranieri domiciliati a vario titolo nella contea (10.828 unit\u00e0) non vennero censiti su basi linguistiche.\nSuddivisioni amministrative.\nNel 1910, la contea era suddivisa in cinque distretti amministrativi (politici) o capitanati distrettuali (\"Politischer Bezirk\"), a loro volta suddivisi in distretti giudiziari (\"Gerichtsbezirk\"), ognuno comprendeva una serie di comuni politici (\"Ortsgemeinde\"). La citt\u00e0 di Gorizia non era compresa in alcun distretto e funzionava come un distretto \"per se\" o citt\u00e0 con statuta autonoma (\"Stadt mit eigenem Statut\")."}
{"id": "1419661", "revid": "120640113", "url": "https://it.wikipedia.org/wiki?curid=1419661", "title": "Rodrigo d'Aragona", "text": "Biografia.\nPrima infanzia.\nA quasi un anno dalla nascita perdette il padre Alfonso d'Aragona, duca di Bisceglie, fatto assassinare da Cesare Borgia. Al piccolo Rodrigo la madre Lucrezia volle mettere il nome del proprio padre. Venne battezzato l'11 novembre 1499 a San Pietro. Padrino fu il cardinale Carafa.\nLucrezia era, come di consueto per l'epoca, una pedina nello scacchiere politico del padre e del fratello Cesare Borgia. Era quindi andata sposa poco pi\u00f9 che bambina a Giovanni Sforza, il matrimonio col quale fu successivamente annullato, poi ad Alfonso d'Aragona, successivamente assassinato.\nTornata libera, fu poi fatta sposare ad Alfonso I d'Este. Gli Este per\u00f2, come condizione per accettare la giovane, pretesero che entrasse a Ferrara come \"sposa vergine\". Ci\u00f2 voleva dire separarsi per sempre dal figlio che aveva finora tenuto sempre con s\u00e9.\nIl 17 settembre 1501 Alessandro VI concesse al piccolo Rodrigo il ducato di Sermoneta, che rimase in potere dei Borgia fino all'agosto 1503, poco dopo la morte del papa, e fu governato da Francesco Borgia, cardinale di Cosenza, al quale Giovanni era stato affidato. Lucrezia, che aveva lasciato il Vaticano il 6 gennaio 1502; non rivide mai pi\u00f9 il figlio.\nLucrezia continu\u00f2 comunque a provvedere al figlio tramite lettere inviate al suo tutore.\nLontano dalla madre.\nQuando mor\u00ec il nonno Alessandro VI, il piccolo Rodrigo fu mandato per sicurezza a Castel Sant'Angelo insieme ai cugini, i figli illegittimi di Cesare Borgia. Infatti tutta la famiglia Borgia, tutti i loro titoli e possedimenti a Roma e nello Stato Pontificio, poggiavano sul sostegno e sulla protezione assicurati dal papa. Morto quest'ultimo, i nemici ed il futuro papa avrebbero tolto tutto ai precedenti \"inquilini\" del Vaticano.\nFrancesco Borgia consigli\u00f2 perci\u00f2 a Lucrezia di autorizzare il figlio a partire per la Spagna, perch\u00e9 rimanesse pi\u00f9 al sicuro. Lucrezia decise invece che il bambino fosse allevato a Napoli, presso i parenti del padre defunto, Alfonso d'Aragona. Rodrigo venne quindi allevato dapprima dalla zia Sancia d'Aragona, poi, quando questa mor\u00ec nel 1506, dalla sorellastra del padre Isabella d'Aragona Sforza, duchessa di Bari. Il bambino pot\u00e9, inoltre, conservare i propri possedimenti napoletani, che gli competevano in quanto successore del padre e divenne quindi duca di Bisceglie.\nNel 1506 Lucrezia progett\u00f2 con Isabella di rivedere il figlio al santuario di Loreto, ma l'incontro non avvenne mai.\nMorte.\nRodrigo mor\u00ec a Bari per malattia. Lucrezia dal dolore si rifugi\u00f2 nel convento di San Bernardino dove soggiorn\u00f2 per un mese. Riusc\u00ec a divenire l'erede del figlio, ma il processo per recuperarne l'eredit\u00e0 fu molto lungo e si concluse nel 1518."}
{"id": "1419664", "revid": "1067855", "url": "https://it.wikipedia.org/wiki?curid=1419664", "title": "Campionato europeo maschile di pallacanestro 1985", "text": "Il 24\u00ba Campionato Europeo Maschile di Pallacanestro FIBA (noto anche come FIBA EuroBasket 1985) si \u00e8 tenuto dal 5 al 16 giugno 1985 nella Germania Ovest.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in due gruppi da sei squadre.\nPrima fase.\nLa vincente di ogni gara si aggiudica due punti, la perdente uno. Le prime quattro di ogni girone accedono alla fase finale, le ultime due partecipano alla fase di consolazione.\nFase Finale.\nTorneo 9\u00b0 12\u00ba posto.\nLe squadre eliminate nella prima fase si affrontano in un torneo ad eliminazione diretta per determinare le posizioni dalla nona alla dodicesima .\nTorneo finale.\nLe squadre qualificatesi per il turno finale si incontrano in un torneo ad eliminazione diretta.\nSemifinali.\n9\u00ba-12\u00ba posto\n5\u00ba-8\u00ba posto\n1\u00ba-4\u00ba posto\nFinali.\n11\u00b0-12 posto\n9\u00ba-10\u00ba posto\n7\u00ba-8\u00ba posto\n5\u00ba-6\u00ba posto\n3\u00ba-4\u00ba posto\n1\u00ba-2\u00ba posto"}
{"id": "1419669", "revid": "729019", "url": "https://it.wikipedia.org/wiki?curid=1419669", "title": "Corona pontificale", "text": "La corona pontificale \u00e8 un tipico copricapo liturgico in uso nelle chiese di rito bizantino, siano esse appartenenti alla Chiesa cattolica o ortodossa.\nLa corona pontificale \u00e8 di foggia bulbosa e, al contrario della mitria, non \u00e8 appannaggio solo dell'alto clero. In araldica essa viene utilizzata dai prelati orientali della chiesa cattolica per timbrare in proprio scudo come avviene per esempio con lo stemma dell'arcivescovo maggiore degli ucraini."}
{"id": "1419672", "revid": "1867340", "url": "https://it.wikipedia.org/wiki?curid=1419672", "title": "USS Constellation", "text": "Quattro unit\u00e0 della United States Navy sono state battezzate USS \"Constellation\", in onore, secondo la definizione del Congresso, della \"nuova costellazione (\"constellation\") di stelle\" nella bandiera statunitense."}
{"id": "1419674", "revid": "3368", "url": "https://it.wikipedia.org/wiki?curid=1419674", "title": "Funzione logistica", "text": ""}
{"id": "1419676", "revid": "682087", "url": "https://it.wikipedia.org/wiki?curid=1419676", "title": "Kike (giocatore di calcio a 5)", "text": ""}
{"id": "1419679", "revid": "599013", "url": "https://it.wikipedia.org/wiki?curid=1419679", "title": "Enrique Boned Guillot", "text": "Con la Nazionale spagnola ha vinto quattro Coppe del Mondo (2000 e nel 2004) e cinque campionati europei (2001, 2005, 2007, 2010 e 2012), quattro dei quali consecutivi.\nCarriera.\nCentrale destro schierato nel ruolo di difensore, Kike inizia a giocare nel 1998 con il CLM Talavera con cui milita sino alla sparizione della formazione castigliana. Con i rossoneri Kike disputa una finale di Coppa di Spagna. Dopo una stagione nel Valencia passa all'ElPozo Murcia Tur\u00edstica a cui lega il resto della sua carriera. Con i murciani gioca infatti per tredici stagioni consecutive, facendo incetta di trofei. A livello individuale, vanta il riconoscimento come giocatore rivelazione della stagione 1997-98, il titolo di miglior giocatore della LNFS nel 2001-02 e due titoli di miglior difensore della LNFS nel 2000-01 e 2001-02. Nel 2019 \u00e8 stato inserito nel quintetto ideale stilato dalla Liga Nacional de F\u00fatbol Sala per celebrare i trent'anni della propria istituzione.\nNazionale.\nHa debuttato, non ancora ventenne, nella Nazionale di calcio a 5 della Spagna nell'incontro Portogallo-Spagna giocata a Porto il 25 gennaio 1998 e vinta dalle furie rosse per 1 a 5. Nel febbraio del 2007 ha raggiunto le cento presenze in nazionale in occasione dell'amichevole Spagna-Paraguay 5-0. Si \u00e8 ritirato dopo i campionati mondiali del 2012."}
{"id": "1419680", "revid": "775372", "url": "https://it.wikipedia.org/wiki?curid=1419680", "title": "Stadio di Ta' Qali", "text": "Il Ta' Qali Stadium (in maltese \"Ta' Qali Stadium Nazzjonali\" o \"Stadium Nazzjonali\", molte volte chiamato in inglese \"National Stadium\") \u00e8 lo stadio nazionale di Malta. Sorge sull'altopiano Ta' Qali, ad Attard, a 8\u00a0km da La Valletta, ed \u00e8 il pi\u00f9 grande stadio del Paese.\nL'impianto \u00e8 sede dei pi\u00f9 importanti incontri del campionato di calcio maltese, oltre che delle gare internazionali della Nazionale.\nLo stadio comprende 17 797 posti, sebbene per i concerti musicali pu\u00f2 arrivare a ospitare pi\u00f9 di 35.000 persone.\nTrasporti.\nLo stadio \u00e8 attualmente servito da una fermata del trasporto pubblico maltese (\"Stadium\"), utilizzata da tre linee di autobus di superficie."}
{"id": "1419689", "revid": "767487", "url": "https://it.wikipedia.org/wiki?curid=1419689", "title": "Paradosis di Pilato", "text": "La Paradosis di Pilato (o \"Paradosi\" o \"Arresto\") \u00e8 un apocrifo del Nuovo Testamento facente parte del Ciclo di Pilato, riferito a Ponzio Pilato, prefetto della Giudea (26-36) implicato nel processo di Ges\u00f9. Rappresenta una continuazione di un altro testo apocrifo, l'Anafora di Pilato, probabilmente coeva ad essa (prima del VII secolo) e scritta sempre in greco. Nell'apocrifo il prefetto viene discolpato dalla morte di Ges\u00f9 e presentato come un martire.\nNella \"Paradosis\" viene narrato l'arresto di Pilato su ordine dell'imperatore (Cesare nel testo) per aver condannato il giusto Ges\u00f9 Cristo, re dei Giudei. Pilato si discolpa dicendo che la respondabilit\u00e0 \u00e8 dei Giudei e dei loro capi. L'imperatore ordina a Liciano, governatore della provincia orientale, la dispersione e la schiavit\u00f9 per il popolo dei Giudei che vengono attualizzate. Ordina poi la decapitazione di Pilato, che in punto di morte viene consolato da una voce dal cielo e un angelo raccoglie la sua testa."}
{"id": "1419692", "revid": "1748167", "url": "https://it.wikipedia.org/wiki?curid=1419692", "title": "Vita di Costantino", "text": "La Vita di Costantino, meglio nota con il nome latino di \"Vita Constantini\", \u00e8 un'opera di Eusebio di Cesarea scritta in greco e composta nel 337.\nStruttura e contenuto dell'opera.\nL'opera \u00e8 divisa in quattro libri. In essi, secondo le affermazioni del biografo, si esaminano esclusivamente gli aspetti della vita di Costantino in relazione alla religione e alla fede. Ne risulta un continuo elogio dell'imperatore.\nLibro I.\n(1-12) Il Proemio parla della morte di Costantino e del regno dei suoi figli. Il narratore afferma che Dio ha elevato Costantino perch\u00e9 \"Iddio premia gli imperatori pii e punisce i tiranni\". Seguono confronti tra Costantino e Ciro II di Persia il Grande, Alessandro Magno e Mos\u00e8, che fu allevato nelle dimore dei tiranni. In quest'opera, l'autore ha come intento di descrivere gli episodi della vita di Costantino attinenti unicamente alla fede e alla religione. \n(13-22) Viene presentato nelle sue azioni Costanzo Cloro, padre di Costantino. Questi non condivise le persecuzioni contro i cristiani di Diocleziano, Massimiano e Massenzio, e mise in atto vari stratagemmi per non insospettire i colleghi. Dopo l'abdicazione di Diocleziano e Massimiano, Costanzo ottenne la carica di Primo Augusto. Costantino, che viveva presso Diocleziano, aveva fatto con lui un viaggio in Palestina. Ma in seguito era fuggito presso il padre, abbandonando la corte. Poco dopo essere giunto da Costanzo, questi muore e lascia come imperatore il figlio. Durante i funerali di Costanzo, Costantino viene proclamato augusto dall'esercito.\n(23-40) Vittorioso sui barbari e sui Britanni, Costantino decide di liberare Roma da Massenzio. Egli aderisce al cristianesimo ed ha alcune visioni sul cammino da percorrere e sull'adozione della Croce come emblema, il labaro. Diviene inoltre catecumeno e si dedica alla lettura delle Sacre Scritture. Frattanto Massenzio a Roma si comporta in modo tirannico. Ne derivano stragi, stregonerie e carestia. Ma, nello scontro con Costantino, gli eserciti di Massenzio sono sconfitti e lo stesso Massenzio muore sul ponte del fiume Tevere. Costantino si impadronisce di Roma e vi erige una statua.\n(41-59) Convinto da questa nuova vittoria di essere beneficato da Dio, Costantino intensifica la sua opera di beneficenza e comincia a partecipare ai sinodi dei vescovi. La sua fortuna non si arresta perch\u00e9 Massimiano, che aveva tentato una congiura, muore. Tuttavia Massimiano, prima di morire emana una legge in favore dei cristiani. \nIntanto il collega di Costantino, Licinio, vessa l'Oriente e diviene pericoloso; anzi riprende la persecuzione a danno dei cristiani. Per finire, Massimino Daia, dopo avere perseguitato i cristiani, fugge vestito da servo. Ma reso cieco dal morbo che lo aveva colpito, legifera anch'egli in favore dei cristiani.\nLibro II.\n(1-19) Licinio insiste nelle persecuzioni e fa strage di vescovi in Amasea, nel Ponto. Costantino si prepara ad entrare in guerra. Vengono descritti gli opposti atteggiamenti di Licinio (che si rivolge agli idoli) e di Costantino, sempre dedito a pregare Dio. La guerra \u00e8 favorevole a Costantino, mentre Licinio deve darsi alla fuga. Per le sue preghiere, Costantino ha ottenuto la vittoria e si mostra umano verso i prigionieri. Nell'ultima battaglia, Licinio, sconfitto, perde la vita. Il vincitore pu\u00f2 celebrare il trionfo.\n(20-42) Rimasto Imperatore unico, Costantino pu\u00f2 dedicarsi a rivedere le leggi promulgate dai predecessori contro i cristiani. Nuovamente il racconto si sofferma sulle sciagure toccate ai persecutori. Per riparare i torti commessi, Costantino ordina la restituzione della libert\u00e0 per quanti l'hanno perduta, la resa dei beni a chi ha subito confische, il diritto di fare testamento in favore della chiesa e la reintegrazione di luoghi di culto o di sepoltura che erano stati alienati dal fisco. Chi ha goduto di propriet\u00e0 appartenute ai cristiani perseguitati deve fare richiesta di perdono, ma non deve risarcire le rendite ottenute. \n(43-49) I provvedimenti presi dall'imperatore sono attuati con efficienza; egli per\u00f2 vuole anche promuovere la presenza di governatori cristiani nelle province e arriva a impedire ai governatori pagani di sacrificare ai loro d\u00e8i. Inoltre legifera per la costruzione di altre chiese. In particolare invia una lettera a Eusebio di Cesarea e agli altri vescovi sulla costruzione delle chiese e ribadisce la sua condanna dell'idolatria, anche in memoria del padre Costanzo Cloro, uomo pio, a differenza di Diocleziano e Massimiano.\n(50-60) Si espongono poi le cause che spingono Costantino a irrigidirsi contro i pagani. Il narratore sostiene che la grande persecuzione fu originata dall'oracolo di Apollo, che si dichiar\u00f2 incapace di vaticinare per la presenza dei giusti. Costantino sostiene il cristianesimo, ma lascia libert\u00e0 di coscienza.\n(61-73) Nel frattempo, da Alessandria, sorgono controversie a causa di Ario, nonch\u00e9 da parte dei Meleziani.. Costantino invia un ambasciatore per ristabilire la pace, ma senza effetto, perch\u00e9 scoppia una disputa tra Alessandro, vescovo di Alessandria, e Ario. Anche dopo l'invio di questa lettera il tumulto suscitato dalla controversia perdura tenacemente. L'imperatore biasima entrambi i disputanti perch\u00e9 addolorato dal continuo sorgere di polemiche.\nLibro III.\n(1-24) A causa delle controversie suscitate da Ario in Egitto e della discordia sulla celebrazione della festivit\u00e0 della Pasqua, Costantino convoca un concilio in Nicea. I vescovi di tutte le province partecipano al concilio, e Costantino siede con loro, adoperandosi per indirizzare le scelte dell'assemblea. Il concilio \u00e8 unanime sui temi della fede, (condanna le teorie di Ario) e della Pasqua che, si delibera, sar\u00e0 celebrata secondo l'uso delle chiese d'Occidente, in una data comune a tutti i cristiani e differente da quella dei giudei. Terminato il concilio, Costantino scrive numerose lettere per esortare al rispetto delle decisioni prese e mantenere la pace e la concordia.\n(25-41) Dopo il concilio, l'imperatore ordina di costruire un santuario in Gerusalemme nel luogo della Risurrezione. Si descrivono le condizioni penose in cui si trova il Santo Sepolcro, abbandonato sotto cumuli di terra e statue di idoli. Si provvede allora al recupero del Santo Sepolcro. Vengono impartite le disposizioni ai governatori e al vescovo Macario di Gerusalemme sull'edificazione del santuario. L'opera \u00e8 progettata e descritta in tutti i dettagli.\n(41-47) Per volont\u00e0 di Costantino e di sua madre, l'imperatrice Elena, si provvede anche all'edificazione di chiese in Betlemme e sul Monte degli Ulivi. Elena, venuta in Palestina, fa costruire codeste chiese. Si ricorda che in seguito Elena mor\u00ec ottuagenaria: Costantino confer\u00ec grandi onori alla madre, in vita e in occasione della sua morte.\n(48-58) Il racconto prosegue con l'esposizione delle molte chiese che Costantino fa costruire in Costantinopoli, Nicomedia, Antiochia e Mamre..\ntuttavia l'imperatore diviene pi\u00f9 determinato nel combattere l'adorazione di idoli, vietandola a Costantinopoli. Fa inoltre demolire il tempio presso Afaca in Fenicia e abolire il culto scandaloso che vi si praticava, distruggere il tempio di Asclepio in Aigai, e abbattere il tempio di Afrodite in Heliopolis e per primo vi edifica una chiesa.\n(59-66) Frattanto in Antiochia scoppiano tumulti perch\u00e9 il vescovo, Eustazio di Antiochia, accanito avversario dell'arianesimo, viene mandato in esilio dall'imperatore e la sede resta vacante. Gli antiocheni reclamano come vescovo lo stesso Eusebio di Cesarea, il quale per\u00f2 trova il modo di evitare la sede. Costantino elogia Eusebio per la sua avvedutezza e continua ad esortare alla pace, ma deve combattere sempre di pi\u00f9 le eresie.\nLibro IV.\n(1-13) Si inizia con un nuovo elogio per il buon governo fiscale di Costantino, per la sua sottomissione degli Sciti e dei Sarmati. In seguito a un'ambasceria del re di Persia Sapore II, l'imperatore scrive al monarca una lettera riguardo ai cristiani che vivono in quel paese. Dopo essersi espresso contro gli idoli, i tiranni e i persecutori, ricorda la prigionia di Valeriano. Quindi esorta Sapore ad amare i cristiani che vivono nel suo paese.\n(14-32) Costantino, sempre pi\u00f9 dedito alla religione, si fa ritrarre in preghiera, e non vuole l'esposizione del suo ritratto nei templi pagani. Zelante nel far rispettare i giorni di venerd\u00ec e domenica, ordina che anche i soldati pagani preghino la domenica e formula lui stesso la preghiera per i soldati. Egli si paragona a un vescovo che sovraintende dall'esterno agli affari della chiesa. In pi\u00f9, emana altri provvedimenti contro il culto idolatrico e decreta onori ai martiri. Nel riformare varie altre leggi, vieta che i cristiani possano essere schiavi di giudei.\n(33-39) L'autore esamina il suo epistolario con Costantino, sottolinea gli apprezzamenti che l'imperatore gli ha mostrato, parla anche della genesi e composizione dei discorsi del sovrano. Quindi porta altri esempi del favore di Costantino alle citt\u00e0 che si convertono: l'emporio dei Gazei riceve il titolo di citt\u00e0 e il nome di Costanza. Anche un centro della Fenicia \u00e8 innalzato a citt\u00e0, mentre in molti altri luoghi si abbattono i templi e si costruiscono chiese.\n(40-49) Nel trentesimo anno del suo impero, Costantino proclama imperatori i tre figli, e decide di celebrare la consacrazione del santuario fatto erigere in Gerusalemme. Tuttavia il perdurare di discordie religiose, soprattutto in Egitto lo convince a organizzare un Sinodo a Tiro e ad inviare una lettera al sinodo. I vescovi accorrono alla consacrazione del Santuario di Gerusalemme. Pi\u00f9 tardi, Eusebio descrive a Costantino il santuario e pronuncia il discorso celebrativo del trentennale.\n(50-57) Avvengono le nozze di Costanzo cesare, suo figlio. Costantino, di cui si descrivono le premure come padre, divide il potere tra i suoi tre figli, istruendoli nell'arte del governo e nei precetti della fede. Dotato di ottima salute, continua a scrivere discorsi fino all'ultimo giorno della sua vita. Intraprende l'edificazione della basilica dei Santi Apostoli in Costantinopoli e fa costruire in questo tempio la propria tomba.\n(60-73) Ammalatosi nella citt\u00e0 di Elenopoli, Costantino chiede ai vescovi di impartirgli il battesimo. Si descrivono i preparativi per la cerimonia. Ricevuto il Sacramento e dopo aver innalzato altre lodi al Signore, Costantino muore a mezzogiorno, nella festivit\u00e0 di Pentecoste. La salma \u00e8 traslata da Nicomedia al palazzo imperiale di Costantinopoli, dove viene accolta dal figlio Costanzo, e quindi deposta nel sepolcro. Dopo la morte Costantino riceve onori come se fosse ancora in vita. A Roma gli vengono dedicate statue ed effigi. L'esercito decreta che i suoi figli vengano proclamati augusti. Si coniano monete con l'effigie di Costantino in atto di ascendere al cielo."}
{"id": "1419693", "revid": "124092926", "url": "https://it.wikipedia.org/wiki?curid=1419693", "title": "Uia di Mondrone", "text": "L'Uia di Mondrone (2.964\u00a0m s.l.m.) \u00e8 una vetta delle Alpi Graie che si trova nello spartiacque tra la val grande di Lanzo e la val d'Ala.\nDescrizione.\nLa montagna sovrasta il comune di Balme e, per la sua forma aguzza e slanciata, \u00e8 anche chiamata il \"Cervino delle Valli di Lanzo\".\nAi piedi della montagna a sud-ovest si trova il lago Mercurin. Sulla cima della montagna \u00e8 collocato il punto geodetico trigonometrico dell'IGM denominato \"Uia Di Mondrone\" (055083).\nPrime ascensioni.\nLa prima ascensione risale al 1857 e, come per altre cime della zona, fu opera dell'ingegnere del catasto Antonio Tonini che partendo da Balme risal\u00ec la montagna seguendo il versante Sud.\nIl 24 dicembre 1874, gli alpinisti Martelli e Vaccarone, accompagnati dalla guida T\u00f2ni d\u00eci To\u00f9ni, salendo la vetta effettuarono la prima ascensione invernale in Italia.\nIl 28 agosto 1884 ad opera di G. Corr\u00e0 e M. Richiardi venne aperta la cresta Nord comunemente detta \"dell'Ometto\".\nSalita alla vetta.\nLa vetta pu\u00f2 essere salita partendo dall'abitato di Molera, frazione di Balme, salendo frontalmente (sud-est) tramite la via normale o raggiungendo dapprima il \"Colle dell'Ometto\" e proseguendo per la cresta Nord \"dell'Ometto\". In alternativa pu\u00f2 essere salita partendo dal rifugio Citt\u00e0 di Ciri\u00e9 salendo al \"Ghicet di Sea\" e poi raggiungendo la vetta lungo la cresta Nord.\nAi piedi della montagna \u00e8 presente il Bivacco Molino il quale \u00e8 utilizzabile come punto d'appoggio per le vie pi\u00f9 impegnative della parete Nord."}
{"id": "1419694", "revid": "167080", "url": "https://it.wikipedia.org/wiki?curid=1419694", "title": "Impero ateniese", "text": ""}
{"id": "1419695", "revid": "123880876", "url": "https://it.wikipedia.org/wiki?curid=1419695", "title": "Cinnamomum camphora", "text": "Lalbero della canfora o canforo (Cinnamomum camphora ) \u00e8 un grande albero della famiglia delle Lauracee, originario dell'Asia orientale.\nDescrizione.\nGrande albero sempreverde che pu\u00f2 vivere per pi\u00f9 di mille anni. Il fusto pu\u00f2 raggiungere i 40/50 m di altezza. Le foglie sono lanceolate, coriacee, spesse, persistenti. Fiori bianchi, a perianzio di due verticilli caduco; androceo di quattro verticilli; gineceo monocarpellare; frutto a drupa nera.\nDistribuzione e habitat.\n\"Cinnamomum camphora\" \u00e8 nativa di Corea, Giappone e Taiwan.\nUsi.\nLa canfora (\"camphora\") viene ottenuta mediante distillazione in corrente di vapore del legno ridotto a schegge e raffinata per sublimazione. Ha aspetto di cristalli bianchi con odore caratteristico poco solubili in acqua ma molto in alcool, cloroformio, etere. Una successiva distillazione produce l'olio bianco di canfora, bruno e blu.\nL'olio essenziale \u00e8 utilizzato come antitarme, ma .\nEsemplari notevoli.\nUn albero di canfora \u00e8 stato impiantato nel 1819 dal conte Giberto V Borromeo Arese nei giardini del palazzo Borromeo sull'Isola Bella (comune di Stresa), sul Lago Maggiore. Nel 1907 aveva 4,30 m di circonferenza del tronco alla base e un'altezza di 24 m, mentre la chioma raggiungeva un diametro di 16 m, mentre secondo gli elenchi stilati dal Corpo forestale dello Stato ha raggiunto in seguito una circonferenza del tronco di 5,8 m per un'altezza di 17 m. L'albero \u00e8 citato in \"Piccolo mondo antico\", il romanzo di Antonio Fogazzaro, dove viene ammirato dallo zio di Luisa nel corso di una visita ai giardini del palazzo.\nUn esemplare ancora pi\u00f9 grande \u00e8 presente al Parco di Capodimonte a Napoli, presente negli elenchi del Corpo forestale dello Stato \u00e8 caratterizzato da 6,7 m di circonferenza alla base e 17 m di altezza ed \u00e8 ritenuto dal corpo un esemplare di eccezionale valore storico e monumentale.. Un altro esemplare di notevole importanza \u00e8 presente nel cosiddetto \"giardino segreto\" della Regina Maria Amalia di Sassonia, consorte del Re Carlo di Borbone, nel real sito denominato Reggia di Portici, in provincia di Napoli.\nA Roma, all'inizio dell'Appia Antica, sorgeva un altro esemplare di considerevoli dimensioni, subito all'interno della Porta S.Sebastiano e di fronte all'ingresso del Museo delle Mura Aureliane. Per probabili motivi di sicurezza \u00e8 stato eradicato. Altri singoli esemplari notevoli sono fuori dell'Orto Botanico, a Villa Mattei-Celimontana, Policlinico Umberto I, Villa Carlo Alberto al Quirinale. "}
{"id": "1419700", "revid": "85444867", "url": "https://it.wikipedia.org/wiki?curid=1419700", "title": "Campionato mondiale FIFUSA 1991", "text": "La quarta edizione dei Campionati del mondo di futsal, massima competizione per squadre nazionali patrocinata dalla FIFUSA ed organizzata dalla Federazione Italiana Football Sala, si \u00e8 svolta in Italia, a Milano nel 1991. Vi hanno partecipato ventidue squadre nazionali. Nella finale il Portogallo ha battuto i campioni in carica del Paraguay per 3-2 ai calci di rigore, dopo che i tempi supplementari si erano chiusi sul 1-1.\nDiverse delle partite in programma sono state seguite dall'emittente a pagamento TELE+2."}
{"id": "1419709", "revid": "729019", "url": "https://it.wikipedia.org/wiki?curid=1419709", "title": "Battaglia di Verona (489)", "text": "La battaglia di Verona fu combattuta il 28 settembre 489 tra l'esercito del Re d'Italia\nOdoacre e gli invasori Ostrogoti capeggiati da Teodorico, che riportarono una netta vittoria. Essa segna la fine del breve dominio sull'Italia (476-489) da parte di Odoacre, che fu costretto a riparare a Ravenna, dove si arrender\u00e0 a Teodorico dopo tre anni di assedio.\nLa battaglia si svolse il 28 settembre del 489, e vide i due eserciti nemici schierarsi nei pressi dell'Adige. Inizialmente ci fu un attacco da parte dei Goti, che si erano schierati su un'unica fila, dietro alla quale c'erano i carriaggi della popolazione. L'attacco fu per\u00f2 respinto dai mercenari di Odoacre, che ordin\u00f2 l'avanzata verso i carriaggi dei Goti. Teodorico, allora decise di portare i suoi soldati a ridosso dei carriaggi, in modo che il nemico si lanciasse contro di essi credendo che i Goti si sarebbero fatti sterminare davanti ai carriaggi. In questo modo, per\u00f2 i nemici si erano sparpagliati, e quando con loro sorpresa, Teodorico guid\u00f2 un assalto in prima fila, distinguendosi per il grande coraggio, la battaglia volse incredibilmente a favore dei Goti che misero in rotta il nemico che fugg\u00ec attraverso l'Adige. La vittoria era per Teodorico nettissima."}
{"id": "1419711", "revid": "106456", "url": "https://it.wikipedia.org/wiki?curid=1419711", "title": "John Barrow (funzionario)", "text": " Sir John, I baronetto di Barrow, membro della Royal Society, della Royal Geographical Society e dottore in legge fu uno statista britannico.\nBiografia.\nNacque nel piccolo borgo di Dragley Beck, nel distretto di Ulverston, nel Lancashire. Inizi\u00f2 a guadagnarsi da vivere come impiegato soprintendente di una fonderia di ferro a Liverpool e in seguito, ventenne, insegn\u00f2 matematica in una scuola privata di Greenwich.\nTramite l'appoggio di Sir George Leonard Staunton, il cui figlio insegnava matematica, si un\u00ec alla prima ambasciata britannica in Cina nel 1792-94 come controllore della famiglia di Lord Macartney. Apprese in seguito una buona conoscenza della lingua cinese, sulla quale successivamente contribu\u00ec con interessanti articoli sul \"Quarterly Review\"; e il resoconto dell'ambasciata pubblicato da Sir George Staunton registr\u00f2 molti degli importanti contributi di Barrow alla letteratura e alla scienza connesse con la Cina.\nSebbene Barrow avesse cessato di essere coinvolto ufficialmente negli affari cinesi dopo il ritorno dell'ambasciata nel 1794, si interess\u00f2 molto a questi, e in alcune situazioni critiche venne consultato frequentemente dal governo britannico.\nNel 1797 accompagn\u00f2 Lord Macartney, come segretario privato, nella sua importante e delicata missione d'installare il governo della recentemente acquisita colonia del Capo di Buona Speranza. A Barrow venne affidato il compito di riconciliare i boeri e i \"cafri\" e di esplorare l'interno del Paese. Di ritorno dal suo viaggio, durante il quale visit\u00f2 ogni parte della colonia, venne nominato controllore-generale dei rapporti pubblici. Decise allora di stabilirsi in Sudafrica, spos\u00f2 Anne Maria Tr\u00fcter e nel 1800 acquist\u00f2 una casa a Citt\u00e0 del Capo. Ma l'abbandono della colonia in seguito alla pace di Amiens (1802) mand\u00f2 all'aria i suoi piani. Ritorn\u00f2 in Inghilterra nel 1804, venne nominato Secondo Segretario dell'Ammiragliato dal Visconte Melville, una carica che mantenne per quarant'anni (al di fuori di un breve periodo nel 1806-07, quando and\u00f2 al potere il governo Whig).\nIn particolare, quando Lord Grey divenne primo ministro nel 1830, Barrow venne specificamente sollecitato a rimanere al suo posto, dando inizio al principio secondo il quale gli anziani servitori civili rimangono in carica a un cambio di governo e servono lo stato in una maniera \"super partes\". Infatti, \u00e8 proprio mentre occupava questa carica che venne rinominato \"Segretario Permanente\".\nSi merit\u00f2 il rispetto e la confidenza di tutti gli undici primi lord che presiedettero successivamente l'Ammiragliato durante quel periodo, in particolare del re Guglielmo IV ai tempi in cui era alto ammiraglio, il quale lo onor\u00f2 con doni di personale riguardo.\nMentre manteneva il suo posto all'Ammiragliato, Barrow fu un grande promotore dei viaggi e delle scoperte artiche, tra cui quelli di John Ross, William Edward Parry, James Clark Ross e John Franklin. Punta Barrow in Alaska venne chiamata cos\u00ec in suo onore. Si ritiene che sia stato colui che propose per primo Sant'Elena come nuovo luogo d'esilio per Napoleone Bonaparte in seguito alla battaglia di Waterloo del 1815.\nBarrow ricevette, nel 1821, il grado di Dottore in Legge dall'universit\u00e0 di Edimburgo. Nel 1835 Sir Robert Peel lo nomin\u00f2 baronetto.\nSi ritir\u00f2 dalla vita pubblica nel 1845 e dedic\u00f2 tutto se stesso alla scrittura di una storia dei moderni viaggi di scoperta artici (1846), oltre ad una sua autobiografia, pubblicata nel 1847. Mor\u00ec il 23 novembre 1848.\nIl monumento a Sir John Barrow sulla Hoad Hill, che sovrasta la sua citt\u00e0 natale di Ulverston, venne eretto in suo onore (anche se viene chiamato pi\u00f9 comunemente \"Hoad\").\nOltre ai numerosi articoli sul \"Quarterly Review\" gi\u00e0 menzionati, Barrow pubblic\u00f2 tra gli altri lavori:\nFu uno dei primi membri del Raleigh Club di Londra."}
{"id": "1419713", "revid": "124808", "url": "https://it.wikipedia.org/wiki?curid=1419713", "title": "La terribile storia di Haeckel", "text": ""}
{"id": "1419714", "revid": "228587", "url": "https://it.wikipedia.org/wiki?curid=1419714", "title": "Sir John Barrow", "text": ""}
{"id": "1419720", "revid": "339392", "url": "https://it.wikipedia.org/wiki?curid=1419720", "title": "Lockheed L749/1049 Constellation", "text": ""}
{"id": "1419722", "revid": "125837055", "url": "https://it.wikipedia.org/wiki?curid=1419722", "title": "Mai dire mai (album Anna Tatangelo)", "text": "Mai dire mai \u00e8 il terzo album della cantante italiana Anna Tatangelo, pubblicato il 2 novembre 2007, prodotto da Gigi D'Alessio, con la partecipazione di Adriano Pennino.\nIl 29 febbraio il disco \u00e8 stato ripubblicato con l'aggiunta del brano portato al \"Festival di Sanremo 2008\", \"Il mio amico\", il quale \u00e8 stato inserito sia nella versione classica, sia in quella in duetto con Michael Bolton.\nPromozione.\nLa promozione del disco \u00e8 cominciata il 28 settembre 2007 con la pubblicazione del primo singolo \"Averti qui\" e, nel mese di ottobre e novembre \u00e8 avvenuta anche nelle radio canadesi e statunitensi in vista di un'imminente pubblicazione internazionale. Inoltre, a partire dal 26 novembre \u00e8 stato effettuato anche un Radio Tour, con esibizioni dal vivo nelle varie radio italiane.\nDal 23 novembre viene trasmesso in radio il singolo \"Lo so che finir\u00e0\", il quale \u00e8 accompagnato anche da un videoclip girato a San Francisco, durante le pause del tour negli Stati Uniti con Gigi D'Alessio.\nSuccessivamente, con la partecipazione a \"Sanremo 2008\", il 28 febbraio viene messa in vendita una nuova versione dell'album, contenente il singolo inedito \"Il mio amico\", sia nella versione solista che in quella in duetto con Michael Bolton.\nIl brano \"Sono fatta cos\u00ec\" \u00e8 la canzone in cui la cantante si cimenta in un energico rock blues che si trasforma poi in un brano soul con un coro gospel.\nIl 30 maggio esce il quinto singolo estratto, \"Mai dire mai\", per il quale per\u00f2 non \u00e8 stato girato un videoclip.\nSuccesso.\nL'album ottiene ottimi riscontri da parte della critica, che sottolinea l'evoluzione e la maturazione dell'artista, e soprattutto del pubblico; il disco, infatti, debutta alla sesta posizione della classifica FIMI e viene certificato disco di platino con oltre 100.000 copie vendute.. Inaspettatamente l'album entra per una settimana anche nella \"Billboard European Hot 100\", classifica dei dischi pi\u00f9 venduti in Europa, all'ottantesimo posto.. A fine 2008, grazie anche all'aiuto del Festival di Sanremo, il disco \u00e8 entrato nella TOP 50 dei dischi pi\u00f9 venduti dell'anno posizionandosi al 38\u00ba posto.\nMai dire mai tour.\nMai dire mai tour 2008 \u00e8 stata la prima tourn\u00e9e teatrale di Anna Tatangelo, realizzata nel 2008 in seguito alla pubblicazione dell'album \"Mai dire mai\", avvenuta a novembre.\nIl tour ha riscosso un grande successo, tanto che la data a Roma ha fatto il tutto esaurito. Dopo la tourn\u00e9e teatrale, in estate la Tatangelo ha continuato a promuovere il disco in giro per l'Italia con oltre 50 tappe nelle migliori piazze."}
{"id": "1419724", "revid": "52076", "url": "https://it.wikipedia.org/wiki?curid=1419724", "title": "Battesimo del Signore", "text": ""}
{"id": "1419726", "revid": "6923", "url": "https://it.wikipedia.org/wiki?curid=1419726", "title": "C1 Cup 2007", "text": ""}
{"id": "1419735", "revid": "11981652", "url": "https://it.wikipedia.org/wiki?curid=1419735", "title": "Maria nascente", "text": ""}
{"id": "1419742", "revid": "125365133", "url": "https://it.wikipedia.org/wiki?curid=1419742", "title": "Variabile irregolare", "text": "Una variabile irregolare \u00e8 un tipo di stella variabile che non mostra alcuna regolarit\u00e0 nelle variazioni di luminosit\u00e0.\nEsistono due sotto-tipi principali: \nIrregolari eruttive.\nLe variabili irregolari eruttive sono a loro volta suddivise in tre categorie:\nIrregolari pulsanti.\nLe variabili irregolari pulsanti sono tutte di tipo spettrale K, M, C o S. Sono suddivise ulteriormente in:"}
{"id": "1419743", "revid": "643662", "url": "https://it.wikipedia.org/wiki?curid=1419743", "title": "Salo Flohr", "text": "Salomon Mikhailovich Flohr \u00e8 stato il pi\u00f9 noto scacchista cecoslovacco e successivamente Grande Maestro sovietico; \u00e8 stato uno dei pi\u00f9 forti scacchisti degli anni trenta, sebbene non arriv\u00f2 mai a competere per il campionato del mondo. Fu anche autore di testi sull'argomento e arbitro internazionale.\nLa giovent\u00f9.\nNacque da una famiglia di religione ebraica di Horodenka, nella Galizia Orientale, una regione che, allora appartenente all'impero austro-ungarico, fu successivamente polacca, sovietica (con il trattato di Potsdam del 1945) e oggi ucraina.\nDopo aver perso i genitori nel corso della prima guerra mondiale, Salo Flohr fugg\u00ec con il fratello in Cecoslovacchia, stabilendosi a Praga, dove divenne un noto giocatore di scacchi che giocava a soldi in molti caff\u00e8 della citt\u00e0.\nI successi.\nVinse il torneo Kautsky Memorial di Praga nel 1928 e 1929 e fece il suo debutto internazionale al torneo Roga\u0161ka Slatina, in Slovenia, arrivando secondo dietro ad Akiba Rubinstein. Lavor\u00f2 anche come giornalista di scacchi, a partire dal torneo di Berlino del 1928 dove riusc\u00ec anche a guadagnare denaro vincendo a scacchi per scommessa. La sua abilit\u00e0 di gioco raggiunse l'apice negli anni Trenta, quando divenne uno dei giocatori pi\u00f9 forti del circuito e un possibile contendente al titolo di campione del mondo di scacchi.\nDivenne campione di Cecoslovacchia nel 1933 e 1936 e gioc\u00f2 in molti tornei d'Europa, generalmente piazzandosi tra i primi posti della classifica: notevoli furono i successi a Bad Sliac nel 1932 (primo alla pari con Milan Vidmar), Scheveningen nel 1933, Bad Liebenwerda nel 1934 (9,5 punti su 11), Barcellona nel 1935 (primo alla pari con George Koltanowski), Mosca nel 1935 (primo alla pari col futuro campione del mondo Michail Botvinnik), Pod\u011bbrady nel 1936 (con 10 vittorie, 6 patte e una sconfitta), e Kemeri nel 1937, dove primeggi\u00f2 con Vladimir Petrov e Samuel Reshevsky.\nOttimi risultati consegu\u00ec anche a Berna nel 1932 (secondo alla pari con 11,5/15, dietro solo al campione del mondo Aleksandr Alechin), \nZurigo 1934 (secondo alla pari con 12/15, di nuovo dietro ad Alechin) e P\u00e4rnu 1937 (secondo dietro a Paul Felix Schmidt). Ottenne diversi successi in Inghilterra: vinse il torneo di Hastings nel 1931/32, 1932/33 e nel 1933/34 (alla pari con Max Euwe) e nel 1934/35 (alla pari con George Thomas); nel torneo di Margate del 1936 super\u00f2 anche Jos\u00e9 Ra\u00fal Capablanca.\nPartecip\u00f2 a cinque Olimpiadi degli scacchi, vincendo due medaglie d'oro, una d'argento e una di bronzo, vincendo nel complesso 60 degli 82 incontri. Negli scontri individuali pareggi\u00f2 con Euwe, che nel 1935 sarebbe diventato campione del mondo, nel 1932 (+3 =10 -3) e pareggi\u00f2 con Botvinnik nel 1933 (+2 =8 -2). Flohr sconfisse G\u00f6sta Stoltz per 5,5-2,5 nel 1931 e, un anno dopo, seppur di misura sconfisse Mir Sultan Khan, nel 1932 e 1933 campione britannico, per 3,5-2,5. Flohr sconfisse anche Johannes van den Bosch a L'Aia nel 1932 per 6-2. \nNel 1933, vinse due match in Svizzera, il primo contro Oskar Naegeli per 4-2 a Berna, e il secondo per 4,5-1,5 contro Henri Grob ad Arosa.\nLa crisi dello sfidante ufficiale.\nFlohr si spos\u00f2 nel 1935. Nel 1937 la FIDE lo design\u00f2 come sfidante ufficiale al titolo di campione del mondo contro Aleksandr Alechin, ma la crisi conseguente ai primi segnali della seconda guerra mondiale fecero cadere il progetto.\nL'anno seguente Flohr fu uno degli otto partecipanti al torneo AVRO, che si tenne nel novembre del 1938 in Olanda, finendo all'ultimo posto: questo mise fine alle sue speranze di poter lottare per il primato mondiale. Sebbene questo torneo sia stato uno dei pi\u00f9 forti di sempre, il risultato di Flohr potrebbe essere stato condizionato dall'occupazione tedesca della Cecoslovacchia, che metteva Flohr, in quanto ebreo, in grave pericolo di vita insieme alla sua famiglia.\nEgli infatti rimase in Olanda fino alla prima met\u00e0 del 1939, giocando in molte piccole manifestazioni; successivamente fugg\u00ec con la famiglia prima in Svezia e poi, con l'aiuto dell'amico Botvinnik, a Mosca. Mentre si trovava in Svezia primeggi\u00f2 a G\u00f6teborg con Rudolf Spielmann con 10/11.\nCittadino sovietico.\nRaggiunta Mosca, e quindi la salvezza, Flohr ricominci\u00f2 a dare il meglio di s\u00e9. Vinse a Kemeri nel 1939 con l'ottimo punteggio di 12/15, e si aggiudic\u00f2 nel 1939 il torneo di Leningrado / Mosca con 12/17, fu secondo alla pari a Margate nel 1939 con 6,5/9 dietro solo a Paul Keres, \ne giunse secondo pari merito anche a Bournemouth nel 1939 con 8,5/11, dietro solo a Euwe.\nNel periodo 1940-1942 non partecip\u00f2 a nessun evento ufficiale in Russia; nel 1942 divenne cittadino sovietico, e inizi\u00f2 la sua carriera di autore \ne giornalista specializzato scrivendo in molti quotidiani.\nFlohr nel 1943 vinse a Baku e l'anno successivo si aggiudic\u00f2 il torneo di Kiev alla pari con Aleksej Sokol'skij; nel dopoguerra partecip\u00f2 a due tornei dei candidati nel 1948, e agli interzonali di Saltsj\u00f6baden (finendo sesto= e nel 1950 a Budapest fornendo una prova opaca.\nSuccessivamente si dedic\u00f2 al giornalismo e ad organizzare eventi scacchistici; gioc\u00f2 ancora sporadicamente in incontri ad alto livello sia in Unione Sovietica che all'estero con qualche successo fino al 1960. Nel 1963 fu nominato arbitro internazionale.\nSalo Flohr mor\u00ec a Mosca il 18 luglio del 1983.\nRiconoscimenti ed eredit\u00e0.\nFlohr \u00e8 stato il pi\u00f9 grande scacchista ceco e quasi invincibile alle Olimpiadi di scacchi del 1930; era dotato di grande abilit\u00e0 sia strategica che tattica e di una eccellente tecnica nei finali di gioco.\nLa FIDE lo onor\u00f2 col titolo di Grande maestro nel 1950. Introdusse delle \"Varianti Flohr\" nella difesa Caro-Kann, nella partita spagnola, nella partita inglese e nella difesa Gr\u00fcnfeld. La variante Flohr-Zajcev nella Partita Spagnola Chiusa (codice_1) fu usata nel 1980 con successo dal campione del mondo Anatolij Karpov. Fu uno dei principali teorici della difesa Caro-Kann, che era snobbata e poco conosciuta fino a che Flohr non l'introdusse negli anni venti.\nGiocando col Bianco preferiva le varianti chiuse e da giovane si dimostr\u00f2 micidiale col gambetto di Donna. Flohr non apr\u00ec quasi mai con codice_2.\nLa seconda guerra mondiale spense le sue speranze di lottare per il primato mondiale.\nLo stress di essere per la seconda volta nella sua vita un esule lasci\u00f2 un solco profondo nel suo animo: divenne un giocatore cauto e tendente alla patta, atteggiamento che gli fu contestato anche duramente. Nel dopoguerra il suo gioco fu superato dall'aggressivit\u00e0 e dai nuovi impianti di gioco dell'emergente generazione di giocatori sovietici.\nIl sito chessmetrics.com lo colloca tra i primi 20 nel periodo dal 1930 al 1950 e al secondo posto nell'anno 1935 con 2680 punti Elo. \u00c8 corretto far notare per\u00f2 che Alechin gli fu sempre superiore negli incontri diretti: nei 12 scontri che avvennero tra di loro, Flohr sub\u00ec 5 sconfitte e pareggi\u00f2 7 volte."}
{"id": "1419745", "revid": "6923", "url": "https://it.wikipedia.org/wiki?curid=1419745", "title": "Vasilij Pavlovi\u010d Mi\u0161in", "text": "Biografia.\nMishin nacque a Byvalino, nel Governatorato di Mosca nell'ultimo anno dell'impero Impero Russo e studi\u00f2 matematica all'Istituto aeronautico di Mosca (ora Istituto aerospaziale di Mosca).\nAttivit\u00e0.\nAlla fine della seconda guerra mondiale Mi\u0161in fu uno dei primi a partecipare alla costruzione del primo razzo sovietico R-1. Essendo stato uno dei pochi ad aver visionato le fabbriche nelle quali i tedeschi assemblavano i V2, egli disponeva di considerevoli conoscenze ed era al corrente di informazioni riservate, alle quali all'epoca solo una manciata di persone aveva accesso. Vasilij Pavlovi\u010d Mi\u0161in partecip\u00f2 sia alla progettazione del primo razzo intercontinentale sovietico il Semyorka R-7 che al progetto dello Sputnik. Negli anni sessanta lavor\u00f2 insieme a Sergej Korol\u00ebv alla progettazione del razzo lunare N1, del quale divenne capo nel 1966 dopo la morte di quest'ultimo. Fu quindi anche al vertice dell'OKB-1. \nCi\u00f2 nonostante egli non riusc\u00ec mai a portare a termine il programma del suo predecessore Sergej Korol\u00ebv ed il programma lunare sovietico venne cancellato prima di aver effettuato un lancio del vettore N1 con successo. A causa dell'insuccesso Mi\u0161in perse molti appoggi politici. Nel 1974 infine Mi\u0161in che si trovava al vertice del ZKBEM 1974 fu sostituito su richiesta del Politburo da Valentin Petrovi\u010d Glu\u0161ko. Dopo la sua rimozione dal programma spaziale, Mi\u0161in entr\u00f2 come insegnante all'Istituto aerospaziale di Mosca.\nCome avvenne per molti scienziati russi coinvolti nel programma spaziale sovietico, e come avvenne d'altronde anche per il suo predecessore Sergej Korol\u00ebv, la sua identit\u00e0 rimase per molti anni quasi segreta facendo trapelare pochissime notizie al pubblico e pressoch\u00e9 nulla in occidente. Solo con la fine degli anni ottanta, quando il progetto del razzo N1 non era pi\u00f9 coperto dal segreto di stato si apprese della sua partecipazione al progetto."}
{"id": "1419747", "revid": "119865472", "url": "https://it.wikipedia.org/wiki?curid=1419747", "title": "Benedetta Valanzano", "text": "Biografia.\nDiplomata all'Istituto d'Arte nel 2003, si \u00e8 formata professionalmente studiando per quattro anni recitazione presso la Scuola Teatrale Compagnia \"La Mansarda\" di Caserta. Inoltre ha studiato preparazione canora per un anno. Nel 2000 a Vico Equense \u00e8 prima classificata nel concorso di bellezza \"La Bella del Golfo\", organizzato da Elio Forgione. Nel 2001 debutta in teatro con \"I delitti esemplari\" di Max Aub, regia di Roberta Sandias, a cui fanno seguito, l'anno successivo, \"Lisistrata\" di Aristofane e \"Canto di Natale\" di Charles Dickens, regia di Maurizio Azzurro.\nSeguiranno nel 2003 \"Delitto a Villa Rongue\", regia di Maurizio Azzurro, e \"Visita di condoglianze\", regia di Roberto Solofria, due atti unici di Achille Campanile, e nel 2004 \"Le allegre comari di Windsor\" di William Shakespeare. Successivamente lavora nel cinema. Nel 2005 appare nelle sale cinematografiche in \"Non aver paura\", regia di Angelo Longoni. Nello stesso anno debutta come protagonista nel film \"Vita Smeralda\", scritto e diretto da Jerry Cal\u00e0.\nAppare anche nel film italo-spagnolo \"Los Borgia\" di Antonio Hern\u00e1ndez. Ha raggiunto la popolarit\u00e0 lavorando in televisione, apparendo in numerose fiction e serie TV. Nel 2004 ha partecipato a \"La stagione dei delitti\", regia di Claudio Bonivento. Nel 2005 ha avuto il ruolo di \"Miriam Bove\" nella fiction in quattro puntate \"Ho sposato un calciatore\", regia di Stefano Sollima. Ha inoltre partecipato a \"Elisa di Rivombrosa 2\", regia di Cinzia TH Torrini.\nNel 2006 \u00e8 entrata nel cast di \"Un posto al sole\", nel ruolo di Valeria Paciello, rimanendovi in modo discontinuo fino al 2010. Nel 2007 interpreta la moglie di Nando dalla Chiesa nella miniserie TV \"Il generale Dalla Chiesa\", regia di Giorgio Capitani, prodotta da RTI/Mediaset. Nel 2008 interpreta Isabella Iovine in alcuni episodi della serie \"La nuova squadra\", a fianco di Pietro Taricone.\nNel 2009 torna sul piccolo schermo con le miniserie TV \"Mal'aria\", regia di Paolo Bianchini, \"Piper\", regia di Francesco Vicario, nella parte di Clelia, e il film tv \"Non smettere di sognare\", regia di Roberto Burchielli, nella parte della perfida Alessia. Su Rai 2 partecipa al programma musicale \"Italia Fan Club Music Awards\", coadiuvando alla conduzione Marco Liorni. Ha inoltre partecipato a due videoclip di Antonello Venditti, recitando a fianco del figlio del cantautore, Francesco.\nNel 2010 \u00e8 tra i concorrenti del talent-show \"Ballando con le stelle 6\", in coppia con il ballerino russo Dima Pakhomov, dove si classifica quarta. \u00c8 stata inoltre ospite in diversi programmi TV come opinionista. Il 4 settembre ha partecipato al pilot del game show \"Non sparate sul pianista\", condotto da Carlo Conti e andato in onda su Rai 1.\nHa interpretato il ruolo di Diana in \"Filumena Marturano\" (originale televisivo basato sulla commedia di Eduardo De Filippo), a fianco di Massimo Ranieri e Mariangela Melato. Lo sceneggiato \u00e8 andato in onda il 30 novembre 2010, in prima serata, su Rai 1. Il 2010 \u00e8 anche l'anno del ritorno al teatro. A partire da novembre 2010, intraprende una tourn\u00e9e teatrale con Vincenzo Salemme in una commedia da lui scritta e diretta, \"L'astice al veleno\", che vede fra gli altri protagonisti anche Antonella Morea e Maurizio Aiello.\nLa tourn\u00e9e si completa nel maggio 2011, dopo 129 repliche rappresentate nei maggiori teatri nazionali. La commedia ha avuto il premio Biglietto d'oro, riconoscimento dato alle rappresentazioni teatrali che hanno grande affluenza e consenso di pubblico. Una seconda stagione, in versione ridotta (sono state tolte le canzoni e il ballo di tango con Vincenzo Salemme) \u00e8 andata in scena dal 4 novembre 2011 fino al mese di maggio 2012.\nIl 29 settembre 2011 \u00e8 stata protagonista, al Teatro Comunale di Caserta, della rappresentazione \"Ferdinando e Carolina - Scene da un matrimonio\", assieme all'attore Salvio Simeoli. La rappresentazione \u00e8 stata scritta da Angelo Callipo e diretta artisticamente da Nunzio Areni in occasione del 13\u00ba Leuciana Festival.\nNel 2011 interpreta il film di Claudio Fragasso \"Operazione vacanze\", insieme a Jerry Cal\u00e0 e Francesco Pannofino. Nel 2013 ha interpretato il ruolo di Nancy nella fiction Rai \"Rosso San Valentino\". Nel febbraio 2014 ha inciso il primo singolo \"Una terra che tace\". Contemporaneamente ha reso pubblico il suo sito ufficiale. Nel mese di giugno dello stesso anno viene pubblicato il secondo singolo, \"Come \u00e8 bella la sera, \"cover di una popolare canzone degli anni sessanta interpretata da Sandie Shaw.\nNel 2015, insieme a Valerio Jovine, canta la canzone \"Un motivo non c'\u00e8\" che diventa colonna sonora del film interpretato dal duo comico Gli Arteteca \"Vita cuore battito\"; nello stesso anno pubblica il suo nuovo singolo \"Eclissi\". Nel 2014 ha partecipato alla fiction di Raiuno \"Una pallottola nel cuore\", insieme a Gigi Proietti, inoltre ha lavorato a teatro in \"Come sopravvivere ai lavori di casa\" con Michele Caputo, e con il medesimo \u00e8 stata, nel 2015, co-conduttrice dello spettacolo comico \"Komikamente\" in scena al Teatro Diana di Napoli e trasmesso anche in versione televisiva dal canale TV +Enne.\nNel 2015 e nel 2016-2017 \u00e8 a teatro con Enrico Montesano nella commedia musicale \"Il marchese del Grillo\", nel ruolo di Olimpia, per la regia \u00e8 di Massimo Rimeo Piparo. Il 15 marzo 2017 debutta nuovamente al teatro Sistina con la commedia musicale \"Febbre da cavallo\" nel ruolo di Mafalda, con la regia di Claudio Insegno e la supervisione artistica di Enrico Brignano. \u00c8 al teatro Olimpico come protagonista nello spettacolo di Lillo e Greg \"L'uomo che non capiva troppo - Realoded\" e successivamente nella commedia musicale Il Conte Tacchia di e con Enrico Montesano nel ruolo della Duchessina Elisa.\nDal 2019 \u00e8 in radio nel programma 610- Radio 2 di Lillo e Greg con il personaggio Maddalena Lena."}
{"id": "1419749", "revid": "214522", "url": "https://it.wikipedia.org/wiki?curid=1419749", "title": "Salomon Mikhailovich Flohr", "text": ""}
{"id": "1419750", "revid": "214522", "url": "https://it.wikipedia.org/wiki?curid=1419750", "title": "Salomon Flohr", "text": ""}
{"id": "1419752", "revid": "1573940", "url": "https://it.wikipedia.org/wiki?curid=1419752", "title": "Ascaphus", "text": "Ascaphus \u00e8 un genere di anfibi anuri, unico appartenente della famiglia Ascaphidae , endemico degli Stati Uniti nord-occidentali.\nDescrizione.\nSono anuri molto primitivi che presentano un corpo ruvido di colore verde, grigio o bruno e zampe che si presentano adatte per il nuoto essendo una specie prevalentemente acquatica.\nIl maschio presenta un prolungamento della cloaca, simile ad una codina, che funge da organo copulatore.\nBiologia.\nLo sviluppo degli Ascaphidae \u00e8 molto particolare, infatti dopo che avviene la schiusa delle uova i girini impiegano due anni per maturare e diventare adulti.\nDistribuzione e habitat.\nVivono principalmente nelle zone umide vicino ai ruscelli a carattere torrentizio, che scendono verso l'oceano Pacifico.\nTassonomia.\nIn passato ascritto alla famiglia dei Leiopelmatidae, dopo revisione tassonomica \u00e8 ora inserito nella famiglia Ascaphidae.\nComprende due specie:"}
{"id": "1419753", "revid": "33689", "url": "https://it.wikipedia.org/wiki?curid=1419753", "title": "Politica della Germania", "text": ""}
{"id": "1419755", "revid": "248219", "url": "https://it.wikipedia.org/wiki?curid=1419755", "title": "Neocorambe testudinaria", "text": ""}
{"id": "1419756", "revid": "484362", "url": "https://it.wikipedia.org/wiki?curid=1419756", "title": "Sinfonia n. 8 (Malipiero)", "text": "La Sinfonia n. 8, nota anche come Symphonia Brevis, \u00e8 una composizione sinfonica di Gian Francesco Malipiero.\nPortata a termine ad Asolo il 25 agosto 1964, la partitura fu eseguita in prima assoluta dall'Orchestra sinfonica di Milano della RAI diretta da Mario Rossi l'11 marzo 1966.\nCon la Sinfonia n.7 \"delle canzoni\" (1948) Malipiero pareva aver interrotto, quasi per uno scrupolo superstizioso, il catalogo delle sinfonie numerate (il numero 7 \u00e8 frequente nella produzione dell'autore: Le Sette Canzoni, Sette Invenzioni, le Sette allegrezze d'amore, Li Sette peccati mortali). Con questa pagina riprende la serie, ma il sottotitolo \"Brevis\" non deve trarre in inganno, poich\u00e9 la sinfonia \u00e8 di lunghezza analoga alle altre. Essa segue di due anni la \"Sinfonia per Antigenida\". \nMovimenti.\nRiprendendo gli spunti e il linguaggio aspro della \"Sinfonia per Antigenida\", Malipiero d\u00e0, d'ora in poi, alle sue sinfonie, un taglio innovativo, che segnala il superamento, la deframmentazione della forma e l'acquisizione di un linguaggio, ricco di inquietudini espressive. La sinfonia si apre con un \"Piuttosto lento\"; il secondo movimento \u00e8 un \"Allegro\" spigoloso e sardonico; il terzo movimento \u00e8 un \"Non troppo lento\" composto da una successione di episodi contrastanti, tra cui un \"Agitato\" che prelude al conclusivo \"Lento quasi funebre\", con la sua atmosfera angosciata e che si spegne nel solitario squillo dei corni.\nIncisioni discografiche.\nOrchestra Sinfonica di Mosca, Antonio de Almeida (Marco Polo, 1993)"}
{"id": "1419758", "revid": "118892050", "url": "https://it.wikipedia.org/wiki?curid=1419758", "title": "Hunaudi\u00e8res", "text": "L'Hunaudi\u00e8res, in francese \"Ligne Droite des Hunaudi\u00e8res\", \u00e8 nel panorama dell'automobilismo sportivo uno fra i pi\u00f9 famosi rettilinei al mondo, si tratta di una porzione non permanente del circuit de la Sarthe, cio\u00e8 uno dei tratti normalmente aperti alla circolazione stradale in quanto fa parte della Route Nationale 158/D338 che collega Le Mans alla citt\u00e0 di Tours, con una lunghezza di 6,75\u00a0km \u00e8 il pi\u00f9 lungo rettilineo al mondo tra tutti i circuiti stradali. Nel mondo anglosassone \u00e8 impropriamente noto come il \"rettilineo di Mulsanne\" (\"Mulsanne Straight\") dal nome della localit\u00e0 collegata da esso. \u00c8 per\u00f2 un nome ufficioso, forse usato per la pi\u00f9 facile pronuncia.\nStoria.\nL'asse della strada riprende molto probabilmente quello della via romana che collegava Le Mans a Tours, il lungo rettilineo ricorda il caratteristico stile di costruzione delle strade proprio degli architetti Romani.\nVerso la fine dell'800 il rettilineo faceva parte di una pista ippica; nei primi anni del '900 fu utilizzata come pista di decollo da Wilbur Wright, pioniere della aviazione che aveva proprio nei paraggi la sua fabbrica di biplani.\nCon la nascita del primo Gran Premio dell'automobilismo disputato a Le Mans nel 1906, e con la successiva istituzione della 24 Ore di Le Mans sull'onda del successo ottenuto, l'Hunaudi\u00e8res divenne parte integrante del nuovo circuit de la Sarthe.\nNelle prime edizioni ospitava le tribune ed era usato come zona di partenza e arrivo. Dal dopoguerra \u00e8 divenuto famoso per le elevate velocit\u00e0, sempre maggiori, che venivano raggiunte dalle vetture, e la sua storia \u00e8 segnata da numerose tragedie.\nDescrizione.\nIl rettilineo nella sua conformazione attuale ha inizio dopo la curva di \"Tertre Rouge\", dove un filare di platani all'esterno del bordo sinistro della pista segna l'ingresso in una delle porzioni pi\u00f9 caratteristiche del circuito. \nDopo circa 2,5\u00a0km si giunge alla prima \"chicane\" destrorsa, dove in staccata si raggiungono le velocit\u00e0 pi\u00f9 elevate della pista, l'area \u00e8 identificata come la \"\"zona del ristorante\" per la presenza poco prima della chicane di un locale dedito alla ristorazione, che si affaccia ad una manciata di metri dalla sede stradale, preventivamente protetto con il montaggio di guardrail e reti di protezione nei periodi di gare. \nDopo altri 2\u00a0km di rettilineo c'\u00e8 una la seconda \"chicane\" sinistrorsa, passata la quale c'\u00e8 una leggera piega a destra, definita in inglese \"Mulsanne kink\"\", attualmente semplice da percorrere per le vetture, ma fino al 1989, quando il rettilineo era ininterrotto, costituiva un punto insidioso, poich\u00e9 mentre i piloti guidavano alle massime velocit\u00e0 dovevano correggere la traiettoria piegando a destra. \nPoco prima del termine dell'Hunaudi\u00e8res si passa il dosso di Mulsanne, anch'esso un tempo molto insidioso alle alte velocit\u00e0 di punta, sul quale si sono verificati decolli e ribaltamenti di vetture, per ragioni di sicurezza nel 2001 sono stati effettuati lavori di scavo che hanno abbassato la sede stradale e quindi addolcito il profilo del dosso, superato il quale si arriva alla curva Mulsanne dove termina il rettilineo.\nQuesta parte del percorso non si estende su una superficie perfettamente pianeggiante e sono presenti saliscendi e dossi di modesta pendenza. Per ragioni di sicurezza alcune parti del rettifilo sono interdette alla normale circolazione stradale, altre sono inaccessibili al pubblico quando sono in corso le prove, il \"warm-up\" e la gara.\nTrattandosi di una porzione di una strada nazionale, la strada \u00e8 fornita della segnaletica stradale orizzontale che divide in due corsie la carreggiata; durante la settimana della 24 Ore le porzioni nei pressi delle due \"chicane\" vengono riverniciate, tracciando le curve per evitare che i piloti seguano il normale tratto rettilineo.\nIl fondo \u00e8 realizzato con materiali di colori diversi: nel tratto centrale l'asfalto \u00e8 scuro, mentre \u00e8 rossastro ai bordi per delimitare la pista ciclabile. Oltre il bordo della superficie asfaltata ci sono fasce erbose delimitate da \"guard rail\" a tripla lama, per ragioni di sicurezza, i cartelli stradali verticali vengono temporaneamente rimossi dai bordi della sede stradale.\nNegli ultimi anni, due intersezioni con altre strade nazionali sono state spostate a fianco del rettilineo storico, tali intersezioni del tipo a rotatoria sono state per\u00f2 realizzate alcune decine di metri a fianco degli incroci originali. La \"D338\", \u00e8 stata cos\u00ec deviata e le due strade laterali la \"D92\" e il \"chemin de C\u00e9sar\" scavalcano lo storico rettilineo.\nVelocit\u00e0.\nUn rettilineo cos\u00ec lungo ha spinto i progettisti a sviluppare soluzioni aerodinamiche sempre pi\u00f9 evolute, perch\u00e9 a Le Mans le elevate velocit\u00e0 di punta, vista la predominanza dei rettifili, sono pi\u00f9 determinanti di quelle che si possono raggiungere in curva.\nCon il progredire della tecnica, carrozzerie sempre pi\u00f9 rastremate e affusolate e motori pi\u00f9 spinti hanno consentito alle vetture di raggiungere velocit\u00e0 sempre pi\u00f9 alte: gi\u00e0 negli anni '50 si toccavano punte di 280\u00a0km/h e aumentarono fino al 1971 con la Porsche 917 che tocc\u00f2 i 362\u00a0km/h. Poi le modifiche apportate al percorso e al regolamento frenarono questa \"escalation\", ma per poco, visto che la Renault super\u00f2 nel 1978 il record di velocit\u00e0 della Porsche.\nCon gli anni '80 si giunse al culmine delle prestazioni, i prototipi Gruppo C provvisti di aerodinamiche molto raffinate e motori molto potenti infransero anno dopo anno i record di velocit\u00e0 sino a quasi 400\u00a0km/h, per poi superarli, come nel caso della WM-P88 con 405\u00a0km/h durante la corsa del 1988.\nDopo queste prestazioni la FIA, per motivi di sicurezza, impose all'ACO di modificare questo tratto di percorso, pena l'esclusione dal Campionato del mondo sportprototipi.\nNel 1990 l'Hunaudi\u00e8res venne spezzato in tre tronconi con l'inserimento di due \"chicane\"; da allora i prototipi pi\u00f9 veloci non sono in grado di raggiungere i picchi di velocit\u00e0 degli anni '80, poich\u00e9 i tre rettilinei ora presenti sono troppo brevi, e inoltre i regolamenti hanno ridotto di molto le potenze massime dei motori.\nLe velocit\u00e0 pi\u00f9 alte.\nLa tabella sottostante riporta la progressione nell'incremento delle punte velocistiche registrate dalle vetture sul rettilineo delle Hunaudi\u00e8res a partire dal 1961 fino al 1989, ultimo anno prima dell'apposizione delle 2 chicane.\nCon l'attuale conformazione del rettilineo delle Hunaudi\u00e8res dotato di 2 chicane, la velocit\u00e0 pi\u00f9 alta \u00e8 stata raggiunta dalla potente Nissan R90 toccando i 366\u00a0km/h nelle qualifiche della 24 Ore di Le Mans del 1990, in gara invece la Jaguar XJR-12 raggiunse i 353\u00a0km/h nella medesima edizione della maratona francese."}
{"id": "1419759", "revid": "547034", "url": "https://it.wikipedia.org/wiki?curid=1419759", "title": "Promozione 1914-1915", "text": "La Promozione 1914-1915 fu un campionato cadetto di calcio disputato in Italia. La manifestazione fu organizzata su base locale dai comitati regionali della FIGC.\nRegolamento.\nAl campionato poteva iscriversi qualsiasi societ\u00e0, anche di nuova affiliazione, purch\u00e9 in grado di allestire un campo di gioco avente dimensioni superiori al minimo richiesto dalla Federazione, 90x45, e dotato della palizzata in legno che avrebbe loro permesso di far pagare il biglietto d'ingresso. I club, che invece non potevano fornire queste garanzie, potevano iscriversi solo in Terza Categoria.\nSulla base del piano di riforma del campionati elaborato dall'Assemblea federale del 2 agosto 1914, il torneo di Promozione di questa stagione avrebbe dato alle sue sole vincitrici il diritto di ascesa nell'ipotetica \"Categoria B\" che avrebbe dovuto attivarsi nel 1915. Lo scoppio della Grande guerra cancell\u00f2 per\u00f2 tutto, e il regolamento fu poi riscritto dopo l'armistizio nel 1918.\nPiemonte-Liguria.\nComitato Regionale Piemontese-Ligure con sede a Torino.\nPartecipanti.\nNella seduta del 5 dicembre 1914, il Comitato Regionale Piemontese-Ligure stabil\u00ec la disputa di \u00abtre gironi, due piemontesi ed uno ligure a partita e contropartita. Le prime classificate di ogni gruppo s'incontreranno in girone doppio.\u00bb.\nI gruppo.\nClassifica finale.\nLegenda:\nNote:\nCalendario.\nIl calendario fu approvato dal Comitato Regionale Piemontese-Ligure nella seduta del 5 dicembre 1914.\nII gruppo.\nClassifica finale.\nLegenda:\nNote:\nCalendario.\nIl calendario fu approvato dal Comitato Regionale Piemontese-Ligure nella seduta del 5 dicembre 1914.\nIII gruppo.\nClassifica finale.\nLegenda:\nNote:\nCalendario.\nIl calendario fu approvato dal Comitato Regionale Piemontese-Ligure nella seduta del 5 dicembre 1914.\nFinali.\nClassifica finale.\nLegenda:\nNote:\nCalendario.\nFonti\nLombardia.\nIl Comitato Regionale Lombardo allarg\u00f2 alla grande il suo campionato. Alle sei squadre confermate dalla precedente stagione ne vennero aggiunte altre dodici replicando subito a livello regionale lo schema Valvassori-Faroppa di dieci pi\u00f9 dieci giornate di gara che avrebbe dovuto essere restaurato anche a livello nazionale nel 1915.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nVeneto-Emilia.\nComitato Regionale Veneto-Emiliano con sede a Venezia.\nVeneto.\nClassifica finale.\nLegenda:\nNote:\nCalendario.\nIl calendario fu approvato dal Comitato Regionale Veneto-Emiliano nella seduta del 9 dicembre 1914. Per i risultati sono stati consultati \"Il Resto del Carlino\" e la \"Gazzetta di Venezia\".\nEmilia.\nClassifica finale.\nLegenda:\nNote:\nCalendario.\nIl calendario fu approvato dal Comitato Regionale Veneto-Emiliano nella seduta del 9 dicembre 1914. Per i risultati sono stati consultati \"Il resto del Carlino\" e la \"Gazzetta di Mantova\".\nLazio.\nClassifica finale.\nLegenda:\nNote:\nCampania.\nClassifica finale.\nLegenda:\nNote:\nIl quadriennio di sospensione bellica.\nNel 1919, dopo la fine della grande guerra, si disputarono degli incontri di qualificazione per accedere al campionato di Prima Categoria 1919-1920.\nVerdetti finali.\nSociet\u00e0 ammesse alla Prima Categoria:\nPiemonte:\nLiguria:\nLombardia:\nEmilia:\nToscana:\nLazio:\nCampania:"}
{"id": "1419763", "revid": "508156", "url": "https://it.wikipedia.org/wiki?curid=1419763", "title": "Bruno De Filippi", "text": "Pur essendo uno dei pi\u00f9 noti jazzisti italiani, ha partecipato anche a molte stagioni nell'ambito della musica leggera: ha suonato con molti dei pi\u00f9 noti cantanti italiani, ed ha composto la musica di \"Tintarella di luna\", una delle pi\u00f9 note canzoni italiane di tutti i tempi portata al successo da Mina negli anni Sessanta.\nChitarrista e armonicista jazz, nella sua cinquantennale carriera ha collaborato con importanti jazzisti del panorama internazionale (Louis Armstrong, Bud Shank, Gerry Mulligan, Les Paul, Shirley Bunnie Foy etc.), e italiano (Franco Cerri, Enrico Intra, Oscar Valdambrini, Pino Presti, Tullio De Piscopo, Guido Manusardi, Renato Sellani, Marco Ratti, Lorenzo Petrocca etc.). \u00c8 stato anche tra i primi chitarristi rock italiani, nel gruppo I Campioni.\nBiografia.\nGli inizi.\nDopo aver studiato chitarra e armonica cromatica, Bruno De Filippi intraprende l'attivit\u00e0 come jazzista esibendosi, agli inizi degli anni '50, con alcuni gruppi milanesi; in questo periodo ha l'opportunit\u00e0 di suonare, tra gli altri, con Franco Cerri, Renato Sellani, Enrico Intra, Giorgio Buratti, Lilian Terry, Piero Soffici e spesso si esibisce prima dei concerti italiani di nomi come Bud Shank (in seguito suoner\u00e0 anche in un suo album), Gerry Mulligan, Astor Piazzolla, Les Paul (il creatore del celebre modello di chitarra elettrica). Inizia anche a tenere date al di fuori del circuito milanese, in molti locali della penisola\nCon i Campioni.\nContemporaneamente alla carriera di jazzista, De Filippi suona anche in un gruppo di musica leggera che presto diventa uno dei primi complessi di rock'n'roll italiani: I Campioni. Nati nel 1951 con il nome di Rocky Mountains, vengono scoperti da Walter Guertler, che fa loro firmare un contratto per una delle sue case discografiche, la Music, per cui iniziano ad incidere. Conoscono poi nel 1954 Antonio Lardera, che entra come cantante nel gruppo: cambiano il nome in \"I Campioni\" e diventano il gruppo ufficiale del cantante (nel frattempo assunto come fattorino proprio alla Music), che di l\u00ec a breve, con il nome d'arte di Tony Dallara, inizier\u00e0 una carriera solista di successo. Il gruppo partecipa all'incisione di tutti i primi dischi di Dallara, ma contemporaneamente pubblica anche brani propri (per un'altra etichetta di Gurtler, la Jolly), con cantante il chitarrista Roby Matano (ex componente dell'orchestra Milleluci), che entra nel 1958 e in breve tempo ne diventa il leader. La prima apparizione televisiva avviene nello stesso anno: nel corso di una puntata del popolare programma \"Il musichiere\" condotto da Mario Riva, i Campioni presentano il loro primo 45 giri, \"Mister Wonderful\". Nel 1959 appaiono con Dallara nel film I ragazzi del juke-box di Lucio Fulci (con Betty Curtis, Fred Buscaglione, Gianni Meccia e Adriano Celentano), dove cantano da soli la loro versione di \"Ciao ti dir\u00f2\" (incisa anche dallo stesso Celentano e da Giorgio Gaber). Nel 1958 Bruno De Filippi \u00e8 il chitarrista del Sestetto Azzurro (con Alberto Semprini al pianoforte, Ebe Mautino all'arpa, Mario Migliardi all'organo Hammond, Walter Beduschi al basso e Pupo De Luca alla batteria), con cui accompagna Domenico Modugno per \"Nel blu dipinto di blu\", sia durante l'esibizione al Festival di Sanremo, sia nella registrazione del brano su disco.\n\"Tintarella di luna\".\nDe Filippi inizia in questo periodo a comporre canzoni sia per il gruppo che per altri artisti della stessa casa discografica, come Adriano Celentano: c'\u00e8 uno di questi brani che, per\u00f2, diventa molto pi\u00f9 noto delle altre, diventando una delle pi\u00f9 note canzoni italiane di ogni tempo: \"Tintarella di luna\". De Filippi compone una trascinante melodia a tempo di rock'n'roll, e chiede a Franco Migliacci (che ha appena vinto il Festival di Sanremo 1958 come coautore del testo di \"Nel blu dipinto di blu\") di scrivergli il testo: il paroliere mantovano ha l'idea di raccontare la storia di una ragazza che invece di abbronzarsi con il sole prende la tintarella di notte con i raggi di luna. I Campioni incidono la canzone in un 45 giri nel settembre del 1959; nello stesso periodo viene anche incisa da Mina, che la trasforma in un grande successo. Mina ascolta per la prima volta la canzone nell'estate a Ischia: si deve esibire in un locale dell'isola insieme al suo gruppo, I Solitari, ed ascolta, prima di cantare, l'esibizione dei Campioni, rimanendo colpita dal brano al punto di chiedere la sera stessa a Roby Matano e agli altri componenti del gruppo l'autorizzazione per poter incidere la canzone. Qualche mese dopo viene anche interpretata da I Due Corsari, ovvero Enzo Jannacci e Giorgio Gaber. De Filippi non abbandoner\u00e0 mai l'attivit\u00e0 di compositore: anni dopo parteciper\u00e0 a Un disco per l'estate 1964 con \"Weekend in Portofino\" cantata da Gian Costello e nel 1969 con \"Gente qua, gente l\u00e0\", interpretata da Fiorella Mannoia.\nCon Enzo Jannacci.\nNegli anni '60, spinto dalla curiosit\u00e0 verso nuove sonorit\u00e0, si accosta ad altri strumenti a corda, come il bouzouki o il sitar: insieme a Bruno Battisti D'Amario e Alessandro Alessandroni fa parte dei primi musicisti italiani che immettono questo strumento indiano nella musica leggera della penisola. Continua per\u00f2 l'attivit\u00e0 di chitarrista ed armonicista: in questo periodo suona in quasi tutte le incisioni di Enzo Jannacci, che nei primi anni '60 \u00e8 stato del resto il tastierista del complesso formato da De Filippi dopo aver abbandonato i Campioni, suonando anche nel disco live tratto da un concerto al Santa Tecla del 1963 e pubblicato due anni dopo; gli altri componenti del gruppo di De Filippi sono Giancarlo Ratti alla batteria, Marco Ratti al basso, Alberto Baldan Bembo all'organo, Ico Cerutti alla voce ed alla seconda chitarra, Pino Sacchetti al sax contralto, Paolo Tomelleri al sax tenore e clarino (oltre allo stesso Jannacci al pianoforte). \u00c8 ancora di De Filippi l'armonica che introduce la canzone \"Gli zingari\", con cui il cantautore medico partecipa a Canzonissima nel 1969. Questa collaborazione, che va al di l\u00e0 dei semplici rapporti professionali, continuer\u00e0 anche nel decennio successivo.\nCon Angelo Branduardi.\nDal 1975 in poi collabora con Angelo Branduardi, suonando sia nei dischi (prima nel periodo RCA Italiana e poi nei primi per la Polydor) sia in tour (per esempio la tourn\u00e9e acustica nel 1986): in molte canzoni del cantautore l'armonica di De Filippi \u00e8 in evidenza, ma sicuramente sono da ricordare \"Gi alberi sono alti\" (con gli assoli tra una strofa e l'altra) e \"La lepre nella luna\". Continua nel frattempo anche l'attivit\u00e0 da solista, incidendo nel 1978 un album in cui suona tutti gli strumenti.\nCon Mina nel 1978.\nNell'estate del 1978 fa parte dell'orchestra diretta da Pino Presti in occasione dei concerti d'addio di Mina al teatro tenda Bussoladomani di Marina di Pietrasanta, ottenendo un personale successo con i suoi assoli all'armonica in brani come \"Grande grande grande\" e \"Citt\u00e0 vuota\".\nDagli anni '80 in poi.\nNei decenni successivi Bruno De Filippi si conferma come uno dei session man pi\u00f9 richiesti, sia come chitarrista che come armonicista, suonando con tutti i nomi principali della musica italiana, spaziando in ogni genere: collabora con Pino Daniele, Ornella Vanoni, Toto Cutugno, Gino Paoli, gli Articolo 31, Romano Mussolini, Rossana Casale, Pino D'Angi\u00f2, Toquinho, Caterina Valente, Teresa De Sio e Mina (suo \u00e8 il pregevole intervento all'armonica nel brano \"Tu che m'e 'mparato a f\u00e0\", interpretato dalla cantante e arrangiato da Victor Bach). Non tralascia per\u00f2 il jazz, incidendo in proprio e continuando a collaborare con altri artisti.\n\u00c8 scomparso il 16 gennaio 2010 a Milano all'et\u00e0 di 79 anni."}
{"id": "1419764", "revid": "1543377", "url": "https://it.wikipedia.org/wiki?curid=1419764", "title": "Federazione calcistica dell'Ungheria", "text": "La Federazione calcistica dell'Ungheria (in ungherese: \"Magyar Labdar\u00fag\u00f3 Sz\u00f6vets\u00e9g\", acronimo MLSZ) l'organo che governa il calcio, in Ungheria. Gestisce le diverse categorie che compongono il campionato di calcio ungherese, la Nazionale maggiore e le Nazionali giovanili che prendono parte alle varie competizioni organizzate da FIFA e UEFA.\nLa federazione, una delle pi\u00f9 antiche di tutta Europa, venne fondata nel 1901; entr\u00f2 a far parte della FIFA nel 1907 e della UEFA in 1954. Ha sede a Budapest e i suoi colori ufficiali sono il rosso, il bianco e il verde."}
{"id": "1419770", "revid": "466539", "url": "https://it.wikipedia.org/wiki?curid=1419770", "title": "Orazio Riminaldi", "text": "Biografia.\nRiminaldi si form\u00f2 nell'ambiente manierista toscano. Fu allievo del pittore Ranieri Alberghetti, poi del pittore Aurelio Lomi, e infine di Orazio Gentileschi. Nel secondo decennio del Seicento si trasfer\u00ec a Roma dove realizz\u00f2 dipinti in stile caravaggesco. Grazie all'appoggio della potente famiglia romana dei Crescenzi ottenne varie commissioni per chiese romane. \nNel 1627 ritorn\u00f2 a Pisa, cambiando stile pittorico negli ultimi anni di vita. Dipinse il \"Martirio di santa Cecilia\" presso Palazzo Pitti, di cui una copia si trova nella chiesa di Santa Caterina a Pisa. Ha dipinto inoltre \"Amore Vincitore\" (1624), \"Sansone che stermina i Filistei\" (1626) e l'\"Assunzione della Vergine\" (completata dopo la sua morte dal fratello Girolamo) per la cupola della cattedrale di Pisa. \nMor\u00ec di peste nel 1630 e fu sepolto nella chiesa di Santa Cecilia."}
{"id": "1419771", "revid": "132266", "url": "https://it.wikipedia.org/wiki?curid=1419771", "title": "Relazioni internazionali della Santa Sede", "text": ""}
{"id": "1419772", "revid": "1543377", "url": "https://it.wikipedia.org/wiki?curid=1419772", "title": "Giro della Provincia di Siracusa", "text": "Il Giro della Provincia di Siracusa era una corsa in linea maschile di ciclismo su strada, che si svolse in Sicilia, in Italia, dal 1998 al 2001 nei mesi di febbraio o marzo. Riservata ai ciclisti professionisti, faceva parte del calendario UCI come gara di classe 1.3.\nStoria.\nNato nel 1998 per sostituire il Giro dell'Etna, sotto il patrocinio dell'Amministrazione Provinciale e dell'Azienda Provinciale Turismo, dal punto di vista tecnico era organizzato dal gruppo RCS Sport, braccio organizzativo della \"Gazzetta dello Sport\", che l'aveva inserito nel programma denominato \"Il grande ciclismo\" (insieme alle gare pi\u00f9 importanti d'Italia, tra cui il Giro e la Milano-Sanremo).\nLa gara dur\u00f2 soltanto per pochi anni, a seguito di incomprensioni economiche tra gli organizzatori e gli Enti Locali, e cos\u00ec nel 2002, in concomitanza anche con la riproposizione del Giro dell'Etna, la corsa non fu pi\u00f9 organizzata e venne sostituita con il \"Trofeo Arancia Rossa\", che si \u00e8 disputato per una sola edizione, nel Calatino.\nPercorso.\nIl percorso di gara, adatto prevalentemente ai velocisti, si snodava per circa 180\u00a0km nella parte meridionale della Provincia. Dopo esser partiti da Siracusa, i corridori attraversavano i centri abitati di Cassibile, Avola, Pachino, Rosolini, Noto (altezza massima: 437 in localit\u00e0 Villa Vela), Canicattini Bagni, Floridia e Belvedere di Siracusa, per poi ritornare nuovamente nel capoluogo aretuseo dove compivano, per due volte, un circuito cittadino nei pressi della zona archeologica del quartiere Neapolis.\nTale percorso non venne utilizzato, per\u00f2, in tutte le edizioni del Giro. Quella del 1999, infatti, vide un tracciato pi\u00f9 rispondente alle caratteristiche degli scalatori e che interessava la parte settentrionale della Provincia: dopo la partenza da Siracusa, si proseguiva per Priolo Gargallo, Melilli, Carlentini, Lentini, Francofonte, Buccheri (altezza massima: 875 ), Ferla, Cassaro, Solarino, Floridia, Belvedere e si chiudeva con il classico circuito cittadino di Siracusa, da compiersi per tre volte, per un totale di 192\u00a0km.\nAlbo d'oro.\n\"Aggiornato all'edizione 2002.\""}
{"id": "1419775", "revid": "248219", "url": "https://it.wikipedia.org/wiki?curid=1419775", "title": "Quasicorambe lucea", "text": ""}
{"id": "1419781", "revid": "486946", "url": "https://it.wikipedia.org/wiki?curid=1419781", "title": "Al Buhayrah", "text": ""}
{"id": "1419783", "revid": "76963", "url": "https://it.wikipedia.org/wiki?curid=1419783", "title": "Kappei Yamaguchi", "text": " Fa parte della 21st Century Fox.\nLa sua enorme popolarit\u00e0 in patria \u00e8 dovuta ai molti e famosi personaggi a cui ha prestato la voce nel corso degli anni: fra i pi\u00f9 noti ci sono Ranma Saotome in \"Ranma \u00bd\", Inuyasha nell'omonima serie, Usop in \"One Piece\", Crash Bandicoot &amp; Finto Crash in \"Crash Bash\", Elle in \"Death Note\" e Shinichi Kudo &amp; Kaito Kid in \"Detective Conan\".\nRuoli.\nI personaggi principali sono in grassetto."}
{"id": "1419786", "revid": "1543377", "url": "https://it.wikipedia.org/wiki?curid=1419786", "title": "Pier Giacomo Pisoni", "text": "Nato a Germignaga presso Luino, dedic\u00f2 i suoi studi in particolare alla storia medievale e moderna del territorio del Lago Maggiore, ma \u00e8 noto anche per la scoperta e la pubblicazione dell'\"Expositione sopra l'Inferno di Dante Alligieri\", un commento all'Inferno, la prima cantica della Divina Commedia di Dante Alighieri, opera di Guglielmo Maramauro.\nArchivista presso l'Archivio Borromeo dell'Isola Bella, trascrisse e pubblic\u00f2 epigrafi, documenti, manoscritti, statuti comunali, lettere, antichi registri di contabilit\u00e0 (come il \"Liber tabuli Vitaliani Bonromei\"). Egli raccolse inoltre antichi racconti popolari e pubblic\u00f2 numerosi saggi, articoli su riviste specializzate e volumi monografici sulla storia del Lago Maggiore e della Lombardia."}
{"id": "1419788", "revid": "248219", "url": "https://it.wikipedia.org/wiki?curid=1419788", "title": "Quasicorambe testudinaria", "text": ""}
{"id": "1419789", "revid": "666668", "url": "https://it.wikipedia.org/wiki?curid=1419789", "title": "Campionato mondiale FIFUSA 1994", "text": "La quinta edizione dei Campionati del mondo di futsal, massima competizione per squadre nazionali organizzata dalla FIFUSA, si svolse in Argentina tra il novembre e il dicembre del 1994. Vi hanno partecipato ventiquattro squadre nazionali che hanno disputato le partite a R\u00edo Gallegos, Ituzaing\u00f3, Formosa, Posadas, Ap\u00f3stoles e Comodoro.\nL'edizione argentina si \u00e8 contraddistinta per un singolare evento successo durante i quarti di finale: a seguito di un improvviso cambio organizzativo, i pullman delle nazionali di Bolivia e Venezuela giunsero in ritardo ai rispettivi campi, con relativa sconfitta a tavolino. Il Paraguay, venuto a conoscenza dell'accaduto, ritir\u00f2 la nazionale dalla manifestazione per solidariet\u00e0 con le due selezioni coinvolte. L'Argentina padrona di casa ebbe relativamente vita facile una volta fuori i Boliviani e i paraguaiani vicecampioni del mondo, batt\u00e9 l'Uruguay 3-2 in semifinale e la Colombia 2-1 dopo i tempi supplementari laureandosi campione del mondo."}
