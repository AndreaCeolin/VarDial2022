{"id": "1559203", "revid": "1005847", "url": "https://it.wikipedia.org/wiki?curid=1559203", "title": "Provincia di Huaura", "text": "La provincia di Huaura \u00e8 una provincia del Per\u00f9, situata nella regione di Lima.\nGeografia antropica.\nSuddivisioni amministrative.\n\u00c8 divisa in 12 distretti (comuni)"}
{"id": "1559213", "revid": "124088813", "url": "https://it.wikipedia.org/wiki?curid=1559213", "title": "Funk styles", "text": "I Funk styles detti anche funk dance (in italiano \"Danza funk\" o \"Danze funk\") si riferisce a diversi stili di danza principalmente realizzate su musica funk.\nPi\u00f9 specificatamente il termine viene utilizzato per indicare un gruppo di stili di danze di strada nate in California durante gli anni 1970, principalmente locking, popping e altri stili correlati a questi. Nonostante molti di questi specifici stili di danza siano stati incorporati all'interno della cultura hip hop e si vedano spesso danzati con sottofondo di musica hip hop ed elettronica, originariamente e ancora oggi comunemente venivano danzati su musica funk. Una delle ragioni dell'origine del termine \"funk styles\" fu quella di dare una propria identit\u00e0 a questi stili di ballo, cercando di impedire quello che poi in parte \u00e8 avvenuto ugualmente, ovvero l'assorbimento e la conseguente associazione all'hip hop ed alle Danze hip hop come la break dance."}
{"id": "1559214", "revid": "1610933", "url": "https://it.wikipedia.org/wiki?curid=1559214", "title": "Gerboa dalle grandi orecchie", "text": ""}
{"id": "1559218", "revid": "761195", "url": "https://it.wikipedia.org/wiki?curid=1559218", "title": "Nordschleife", "text": ""}
{"id": "1559224", "revid": "481349", "url": "https://it.wikipedia.org/wiki?curid=1559224", "title": "Municipio Roma XVI", "text": ""}
{"id": "1559227", "revid": "117189661", "url": "https://it.wikipedia.org/wiki?curid=1559227", "title": "Elizabeth Rex", "text": "Elizabeth Rex \u00e8 un film TV del 2003 diretto dalla regista Barbara Willis Sweete e tratto dall'omonima opera teatrale di Timothy Findley."}
{"id": "1559231", "revid": "729019", "url": "https://it.wikipedia.org/wiki?curid=1559231", "title": "Castello di Horneck", "text": "Il castello di Horneck \u00e8 conosciuto anche con il nome di Burg Horneck. Si trova nella citt\u00e0 di Gundelsheim nel Baden-W\u00fcrttemberg, nella Germania del Sud-Ovest. Il nome deriverebbe dalla frase \"sul Neckar,\" dal momento che esso \u00e8 stato costruito in posizione dominante sul fiume Neckar.\nStoria.\nIl castello venne costruito nel 1420 e venne donato all'Ordine teutonico da Konrad von Horneck nel 1438, rendendolo sede dei \"Deutschmeister\" (gran maestri tedeschi dell'ordine) sin quando non venne distrutto da un incendio nel 1525 durante la guerra dei contadini tedeschi. Malgrado la ricostruzione prontamente iniziata, dopo la sua distruzione Mergentheim divenne il nuovo quartier generale dell'Ordine Teutonico della regione nel 1527. G\u00f6tz von Berlichingen mor\u00ec al castello di Horneck 1562.\nDal 2006 il castello ospita un istituto per anziani e un museo sulla Transilvania."}
{"id": "1559232", "revid": "1833487", "url": "https://it.wikipedia.org/wiki?curid=1559232", "title": "Yara (azienda)", "text": "Yara \u00e8 un'azienda norvegese con sede a Oslo e produttrice di fertilizzanti derivati da processi chimici su base azotata, come l'urea. Oltre a questi prodotti, Yara produce e commercializza anche ammoniaca, da cui sintetizza i suoi concimi, e altri prodotti chimici per uso industriale come acido nitrico, soluzioni ureiche, soluzioni ammoniacali, nitrato di calcio, nitrato di ammonio e AdBlue.\n\u00c8 quotata alla Borsa di Oslo.\nStoria.\nLa societ\u00e0 \u00e8 stata fondata nel 1905 come Norsk Hydro - il primo produttore mondiale di fertilizzanti azotati minerali - e trasformata in Yara International ASA il 25 marzo 2004 in seguito alla separazione della divisione Hydro Agri appartenente inizialmente alla Norsk Hydro. Ha circa 13.000 dipendenti, siti produttivi in sei continenti, operazioni in oltre 50 paesi e vendite in circa 150 paesi.\nIl governo norvegese possiede oltre un terzo di Yara ed \u00e8 il suo principale azionista.\nNel maggio 2007 Yara ha comprato il 30,05% della societ\u00e0 finlandese di fertilizzanti Kemira GrowHow.\nFiliale in Italia.\nLa filiale italiana di Yara \u00e8 l'unico produttore nazionale di urea e ammoniaca; gli impianti sono all'interno del polo chimico di Ferrara.\nNel polo chimico di Ravenna sono invece localizzate le produzioni di Acido Nitrico, NPK e Nitrato Ammonico.\nGli impianti di produzione di Ferrara e Ravenna erano gi\u00e0 parte del gruppo EniChem Agricoltura, passati a Hydro Agri nel 1994."}
{"id": "1559234", "revid": "1452073", "url": "https://it.wikipedia.org/wiki?curid=1559234", "title": "Chemoselettivit\u00e0", "text": "Definizione.\nSecondo la definizione data dalla IUPAC, la chemioselettivit\u00e0 \u00e8 la propriet\u00e0 di un reagente chimico, o in generale di una reazione chimica, di reagire preferenzialmente con un numero limitato di gruppi funzionali. Un reagente ha una alta chemioselettivit\u00e0 se mostra una tendenza elevata a reagire con alcuni gruppi funzionali anche in presenza di gruppi funzionali differenti.Il termine chemiospecificit\u00e0, usato per indicare una chemioselettivit\u00e0 molto vicina al 100 %, \u00e8 oggi considerato obsoleto dalla IUPAC che ne scoraggia l'uso.\nLa chemioselettivit\u00e0 \u00e8 una propriet\u00e0 chimica difficile da predire a priori, dato che pu\u00f2 essere predetta in modo preciso solo facendo avvenire le reazioni in ambiente controllati e riproducibili. \nEsempio di chemioselettivit\u00e0 in base al gruppo funzionale.\nIl boroidruro di sodio \u00e8 un riducente molto chemioselettivo, essendo il riducente pi\u00f9 indicato per trattare un reagente contenente il gruppo funzionale carbonilico, (aldeidi e chetoni) riducendolo al gruppo alcolico. Il sodio boroidruro riduce preferenzialmente il gruppo carbonilico anche in presenza nello stesso reagente di un gruppo funzionale in apparenza molto simile, quale il gruppo carbossilico. Per questa reazione il sodio boroidruro \u00e8 pi\u00f9 indicato del tetraidroalluminato di litio., poich\u00e9 quest'ultimo ridurrebbe eccessivamente il gruppo carbonilico, dando come prodotto un alcano. \nReazione\nLa chemioselettivit\u00e0 del sodio boroidruro verso il gruppo carbonilico di chetoni e aldeidi \u00e8 dovuta notevole elettrofilia dell'atomo di carbonio carbonilico. Infatti il sodio boroidruro \u00e8 un riducente nucleofilo che tende a reagire con elettrofili. La minor elettrofilia del carbonio carbossilico attrae meno lo ione nucleofilo boroidruro. Per lo stesso motivo di non elevata elettrofilia, il sodio boroidruro ha molta difficolt\u00e0 a ridurre il carbonio del gruppo ammidico o del gruppo estereo.\nEsempio di chemioselettivit\u00e0 in base al pKa.\nLa chemioselettivit\u00e0 pu\u00f2 essere gestita secondo la costante di acidit\u00e0 di un composto. Prendendo ad esempio un reagente in cui sono presenti un gruppo alcolico, avente pKa di circa 16, e un gruppo alchini, avente pKa di circa 25, aggiungendo un equivalente di sodio etossilato, si avr\u00e0 la perdita del solo idrogeno alcolico. Ci\u00f2 \u00e8 dovuto alla maggior facilit\u00e0 di strappare l'idrogeno al gruppo alcolico rispetto al gruppo alchino data la sua maggior acidit\u00e0.\nReazione"}
{"id": "1559244", "revid": "481349", "url": "https://it.wikipedia.org/wiki?curid=1559244", "title": "Municipio Roma XVIII", "text": ""}
{"id": "1559249", "revid": "1543377", "url": "https://it.wikipedia.org/wiki?curid=1559249", "title": "Provincia di Oy\u00f3n", "text": "La provincia di Oy\u00f3n \u00e8 una provincia del Per\u00f9, situata nella regione di Lima. La provincia \u00e8 stata istituita nel 1821.\nProvince confinanti.\nConfina a nord con la provincia di Cajatambo; a est con la regione di Pasco; a sud e a ovest con la provincia di Huaura.\nGeografia antropica.\nSuddivisioni amministrative.\n\u00c8 divisa in sei distretti (comuni)"}
{"id": "1559254", "revid": "1936919", "url": "https://it.wikipedia.org/wiki?curid=1559254", "title": "Shavit", "text": "Shavit (ebraico: \u201ccometa\u201d - \u05e9\u05d1\u05d9\u05d8) o RSA-3 \u00e8 un veicolo di lancio nello spazio prodotto da Israele e Sudafrica per lanciare piccoli satelliti nell'orbita terrestre bassa. \u00c8 stato lanciato per la prima volta il 19 settembre 1988 e ha messo in orbita il satellite Ofeq 1, rendendo l'Israele l'ottavo paese capace di effettuare un lancio nello spazio. I razzi Shavit sono lanciati dalla riva del mare vicino Palmachim dall'Agenzia Spaziale Israeliana in un'orbita retrograda oltre il Mar Mediterraneo per evitare che giungano detriti su aree popolate e anche per evitare che sorvolino ad est le nazioni ostili ad Israele. Shavit \u00e8 basato sul Gerico II ed \u00e8 prodotto da IAI. Il razzo \u00e8 composto da tre stadi alimentati da motori a propellente solido, con un quarto stadio opzionale a propellente liquido composto da tetraossido di diazoto e dimetilidrazina asimmetrica (UDMH); ha una lunghezza totale di 18 metri, un diametro di 1,35 metri e pesa 23630 kg. Il razzo Shavit esiste in diverse versioni e pu\u00f2 lanciare in un'orbita di 200 km di altezza un carico variabile da 160 a 1200 kg a seconda della versione.\nStoria dei lanci.\nDurante la sua storia, il lanciatore Shavit ha portato in orbita solo satelliti israeliani della serie Ofek e tutti i lanci sono stati effettuati dalla base aerea di Palmachim.\nDurante il quarto ed il sesto lancio la missione \u00e8 fallita prima ancora di raggiungere lo spazio. Il fallimento del settembre 2004 dello Shavit caus\u00f2 la perdita di 100 milioni di dollari."}
{"id": "1559258", "revid": "838137", "url": "https://it.wikipedia.org/wiki?curid=1559258", "title": "LINQ", "text": "Language Integrated Query (LINQ, si pronuncia \"link\") \u00e8 un componente del .NET Framework di Microsoft che aggiunge ai linguaggi .NET la possibilit\u00e0 di effettuare interrogazioni su oggetti utilizzando una sintassi simile a SQL. LINQ \u00e8 stato distribuito come componente del .NET Framework 3.5 il 19 novembre 2007.\nLINQ definisce un insieme di operatori che possono essere usati per interrogare, proiettare e filtrare dati in matrici, classi enumerabili, XML, database relazionali e sorgenti dati di terze parti. Consente l'interrogazione di ogni sorgente di dati che rappresenti i dati sotto forma di oggetti. Per questa ragione, se la sorgente non memorizza in maniera nativa i dati come oggetti, \u00e8 necessario l'utilizzo di un connettore per accedere ai dati. Il risultato di una query viene restituito come una collezione di oggetti in memoria che possono essere enumerati.\nSegue un breve esempio sull'uso di LINQ scritto in C#:\n int SomeValue = 5; \n var results = from c in SomeCollection\n let x = SomeValue * 2\n where c.SomeProperty &lt; x\n select new {c.SomeProperty, c.OtherProperty};\n foreach (var result in results)\n Console.WriteLine(result);"}
{"id": "1559265", "revid": "827882", "url": "https://it.wikipedia.org/wiki?curid=1559265", "title": "Tooltip", "text": "Il tooltip (letteralmente: consiglio su uno strumento) \u00e8 un breve messaggio a comparsa (popup), comune in diverse interfacce grafiche, in particolare quelle che prevedono un mouse od altri dispositivi di puntamento. In genere, se un elemento prevede questa interazione, il tooltip compare quando il cursore \u00e8 posizionato sull'elemento, scoparendo nuovamente al suo allontamanento.\nAdozione.\nUno degli ambienti che ha diffuso maggiormente il tooltip \u00e8 il web, soprattutto agli inizi, quando il web era principalmente accessibile tramite personal computer con un mouse. Il tooltip ha un supporto completo da tutti i principali browser web conosciuti, anche dalle loro versioni pi\u00f9 storiche. In genere, per avere un tooltip in un elemento di una pagina HTML, \u00e8 sufficiente modificare il tag HTML di quell'elemento ed aggiungere l'attributo codice_1.\nVarianti.\nAlcuni tooltip avanzati permettono di fissare il riquadro (che quindi rimarr\u00e0 visualizzato, allo scorrere della pagina o alla chiusura del documento), agendo sulla \"clip\" (puntina) presente sul bordo superiore del riquadro.\nUna variante molto comune, specialmente nei programmi pi\u00f9 datati, \u00e8 mostrare la descrizione dell'oggetto in una barra di stato, ma questo tipo di descrizioni non sono chiamate di solito tooltip.\nUn altro sistema che mirava a risolvere lo stesso problema, fu introdotto sui computer Macintosh dal System 7, con il nome di \"balloon help\". In questo caso il testo di aiuto compariva in una nuvoletta simile a quella utilizzata nei dialoghi dei fumetti.\nUn altro termine per tooltip, utilizzato da Microsoft per la documentazione per l'utente finale, \u00e8 \"ScreenTip\" (letteralmente: consiglio a schermo).\nTooltip in HTML.\nEsempio di tooltip in una pagina HTML:\n&lt;p&gt;Paragrafo di esempio &lt;span title=\"Testo informativo\"&gt;posiziona il mouse sopra&lt;/span&gt;.&lt;/p&gt;\nTooltip HTML5.\nIn HTML5 esiste un tooltip che si apre nativamente non al passaggio del mouse ma con un click.. Ad esempio:\n&lt;details&gt;\n &lt;summary&gt;Dettagli&lt;/summary&gt;\n Contenuto mostrato al click\n&lt;/details&gt;\nTooltip in CSS3.\nEsempio completo di tooltip in CSS3:\n&lt;!DOCTYPE html&gt;\n&lt;html&gt;\n&lt;head&gt;\n&lt;style&gt;\n.tooltip {\n position: relative;\n display: inline-block;\n border-bottom: 1px dotted black;\n.tooltip .tooltiptext {\n visibility: hidden;\n width: 120px;\n background-color: black;\n color: #fff;\n text-align: center;\n padding: 5px 0;\n position: absolute;\n z-index: 1;\n.tooltip:hover .tooltiptext {\n visibility: visible;\n&lt;/style&gt;\n&lt;/head&gt;\n&lt;body&gt;\n&lt;div class=\"tooltip\"&gt;Posiziona in mouse qui sopra\n &lt;span class=\"tooltiptext\"&gt;Testo del tooltip&lt;/span&gt;\n&lt;/div&gt;\n&lt;/body&gt;\n&lt;/html&gt;\nTooltip in JavaScript (Bootstrap).\nEsempio completo di tooltip in JavaScript con Bootstrap:\n&lt;!DOCTYPE html&gt;\n&lt;html lang=\"it\"&gt;\n&lt;head&gt;\n &lt;title&gt;Esempio di tooltip con Bootstrap&lt;/title&gt;\n &lt;meta charset=\"utf-8\"&gt;\n &lt;meta name=\"viewport\" content=\"width=device-width, initial-scale=1\"&gt;\n &lt;link rel=\"stylesheet\" href=\"https://maxcdn.bootstrapcdn.com/bootstrap/3.4.1/css/bootstrap.min.css\"&gt;\n &lt;script src=\"https://ajax.googleapis.com/ajax/libs/jquery/3.5.1/jquery.min.js\"&gt;&lt;/script&gt;\n &lt;script src=\"https://maxcdn.bootstrapcdn.com/bootstrap/3.4.1/js/bootstrap.min.js\"&gt;&lt;/script&gt;\n&lt;/head&gt;\n&lt;body&gt;\n &lt;div class=\"container\"&gt;\n &lt;a href=\"#\" data-toggle=\"tooltip\" title=\"Hooray!\"&gt;Posiziona qui il mouse&lt;/a&gt;\n &lt;/div&gt;\n &lt;script&gt;\n $( function(){\n $( '[data-toggle=\"tooltip\"]' ).tooltip(); \n &lt;/script&gt;\n&lt;/body&gt;\n&lt;/html&gt;\nConsiderazioni.\nSui tooltip vengono solitamente sollevate alcune considerazioni..\nIndividuazione.\nAlcuni utenti potrebbero non notare il tooltip e quindi scoprire il suo contenuto anche se \u00e8 evidenziato rispetto al resto del contenuto.\nPotrebbero essere tagliati nella versione mobile della pagina.\nAnche se la pagina web \u00e8 responsiva, non \u00e8 detto che lo siano anche i tooltip che contiene.\nOscurano lo schermo.\nCi\u00f2 significa che non \u00e8 possibile in alcuni casi leggere la descrizione del tooltip e utilizzare contemporaneamente il resto dello schermo. Ad esempio non si pu\u00f2 digitare nei campi di un form e contemporaneamente leggere le istruzioni per completarlo se sono racchiuse in un tooltip, poich\u00e9 il mouse non pu\u00f2 fare entrambe le cose contemporaneamente.\nGli utenti devono lavorare sodo per ricordare il suggerimento o passare ripetutamente da una modalit\u00e0 di funzionamento all'altra.\nNon funzionano bene con il riconoscimento vocale.\nI tooltip costituiti da icone richiedono un'etichetta accessibile. Ma anche se ne hanno una, gli utenti vocali devono interpretare ci\u00f2 che vedono e indovinare di cosa si tratta.\nRivelare il contenuto al passaggio del mouse \u00e8 a volte inaccessibile.\nIn primo luogo, \u00e8 necessario utilizzare un mouse o un altro dispositivo di puntamento per utilizzare una descrizione comando che esclude gli utenti della tastiera e del touch screen.\nIn secondo luogo, lo stazionamento non \u00e8 sempre un'intenzione per attivare un controllo. L'utente potrebbe spostare il cursore su un suggerimento che lo attiva accidentalmente.\nIn terzo luogo, richiede abilit\u00e0 motorie fini per funzionare. Gli utenti devono spostare con precisione il mouse sull'area interessata e tenerlo fermo per evitare di nasconderlo accidentalmente.\nIn quarto luogo, non \u00e8 possibile per gli utenti degli schermi \"lente di ingrandimento\" (screen magnifier) spostare il proprio campo visivo senza nascondere la descrizione comando.\nInfine, gli utenti non possono selezionare o interagire con il contenuto all'interno della descrizione comando.\n\u00c8 possibile fornire un'esperienza paragonabile agli utenti della tastiera mostrando il tooltip in primo piano. Ma questo non \u00e8 convenzionale ed esclude gli utenti touch screen.\nAccessibilit\u00e0.\nCi sono alcune pratiche consigliate dalle \"Web Content Accessibility Guidelines\":\n&lt;label for=\"name\"&gt;Nome&lt;/label&gt;\n&lt;input id=\"name\" type=\"text\" aria-describedby=\"name-hint\"&gt;\n&lt;div id=\"name-hint\" aria-hidden=\"false\"&gt;\n Scrivi il tuo nome e cognome\n&lt;/div&gt;"}
{"id": "1559269", "revid": "481349", "url": "https://it.wikipedia.org/wiki?curid=1559269", "title": "Municipio Roma XX", "text": ""}
{"id": "1559274", "revid": "142504", "url": "https://it.wikipedia.org/wiki?curid=1559274", "title": "Benetton Rugby", "text": ""}
{"id": "1559280", "revid": "287204", "url": "https://it.wikipedia.org/wiki?curid=1559280", "title": "Dino Del Bo", "text": "Fu uno dei cosiddetti \"neo-atlantici\" vicini a Giovanni Gronchi.\nBiografia.\nEsponente di spicco delle organizzazioni universitarie fasciste di Milano, vince i Littoriali di Palermo (1938) per il GUF di Milano nella categoria \"Narrativa Fascista\". Collabora in posizione di fronda a riviste come \"Gerarchia\" e \"Dottrina fascista\". Dapprima vicino alla corrente di mistica fascista, dopo l'8 settembre 1943, assieme a Teresio Olivelli, Carlo Bianchi, David Maria Turoldo, Mario Apollonio, Giovanni Barbareschi, partecipa agli incontri che porteranno alla fondazione del giornale \"Il Ribelle\". Il giornale delle Brigate Fiamme Verdi esce quando pu\u00f2 per 26 numeri, tra grandi rischi: infatti uno dei tipografi, Franco Rovida, e lo stesso Teresio Olivelli finiranno la loro esistenza in un campo di concentramento.\nNel secondo dopoguerra fu deputato per quattro legislature nelle file della Democrazia Cristiana e ricopr\u00ec varie cariche governative, tra cui quella di Ministro del commercio con l'estero nel secondo governo Segni. Organizz\u00f2 il viaggio in URSS del presidente Gronchi. Fu poi il quinto presidente della Alta Autorit\u00e0 della CECA nel quadriennio 1963-1967."}
{"id": "1559281", "revid": "2033568", "url": "https://it.wikipedia.org/wiki?curid=1559281", "title": "Aree naturali protette in Estonia", "text": "La rete delle aree naturali protette in Estonia \u00e8 regolata dal \"Nature Conservation Act (Looduskaitseseadus)\", un provvedimento approvato dal Parlamento estone il 21 aprile 2004 ed entrato in vigore il 10 maggio del 2004.\nIn base a tale provvedimento, le aree protette dell'Estonia si classificano in:\nIn aggiunta, la legge estone dichiara le seguenti aree protette, che sono designate per la conservazione dell'habitat, per la preservazione del quale sono previste solo attivit\u00e0 stabilite e le attivit\u00e0 responsabili di danneggiare la favorevole conservazione dello status dell'habitat sono severamente proibite.:\nLa legge sulle aree protette si \u00e8 sviluppata in questi ultimi decenni in cui l'Estonia ha riconquistato la propria indipendenza. Ai tempi dell'occupazione sovietica RSSE vi erano solo cinque aree protette categorizzate come \"zapovedniks\" (riserve naturali scientifiche) ed erano: Vilijandi, Viidumae, Endla, Nigula e Matsalu. Notoriamente i sovietici non ebbero molta cura dell'ambiente naturale.\nParchi nazionali.\nSecondo la legge ambientale estone:\n1. Un parco nazionale \u00e8 inteso come una area protetta dedicata alla preservazione, protezione, nutrimento, ricerca sviluppo di specie naturali e nuovi territori, cura dei paesaggi, eredit\u00e0 culturali estoni, ed un proficuo e bilanciato rispetto del territorio circostante e delle aree protette.\n2. In Estonia esistono 5 parchi nazionali:\n3. Un parco nazionale pu\u00f2 includere Riserve naturali, propriamente dette; zone sotto cura speciale; e zone a cura limitata.\nRiserve naturali protette.\n1. Una riserva naturale protetta \u00e8 un'area protetta destinata alla preservazione, protezione, ripristino, ricerca, introduzione e regolazione dell'uso dei paesaggi delle aree protette.\n2. Un parco, arboreto e zona forestale sono caratteristiche tipiche di paesaggi delle riserve naturali.\n3. Le zone possibili in un paesaggio di una riserva naturale sono le zone a gestione speciale e zone a gestione limitata."}
{"id": "1559283", "revid": "6923", "url": "https://it.wikipedia.org/wiki?curid=1559283", "title": "Ghirada", "text": ""}
{"id": "1559286", "revid": "1428919", "url": "https://it.wikipedia.org/wiki?curid=1559286", "title": "Mario Gordini", "text": "Biografia.\nContadino, membro del clandestino PCd'I, tent\u00f2 di espatriare in Francia per arruolarsi nelle Brigate internazionali in Spagna. Arrestato nel 1938, venne condannato dal Tribunale speciale a 6 anni di reclusione e rinchiuso nel carcere di Civitavecchia fino alla caduta del fascismo.\nTornato libero, fu tra i principali animatori del primo nucleo della Resistenza nell'area ravennate: le prime azioni delle SAO (Squadre Armate Operaie), da lui coordinate assieme ad altri dirigenti comunisti, ebbero luogo gi\u00e0 il 9 settembre 1943, il giorno dopo la proclamazione dell'Armistizio.\nL'11 settembre 1943, prese parte alla riunione fondativa della Resistenza romagnola, tenutasi all'Hotel Mare-Pineta di Milano Marittima e a cui parteciparono, oltre a lui, Arrigo Boldrini, Ennio Cervellati, Giuseppe D'Alema, Riccardo Fedel, Giovanni Fusconi, Gino Gatta, Rodolfo Salvagiani, Agide Samaritani e Zoffoli.\nIl 28 ottobre 1943 attent\u00f2 alla vita del Console della Milizia Michele Troiano in pieno centro a Ravenna. Comandante della Brigata Garibaldi \"Dino Sintoni\" (cos\u00ec denominata in memoria di un compagno di lotta ucciso il 12 dicembre 1943), fu arrestato assieme al comunista Settimio Garavini il 4 gennaio 1944 e successivamente trasferito alle carceri di Forl\u00ec ove, dopo essere stato torturato, venne fucilato il 14 dello stesso mese assieme al compagno.\n\"\"Davanti al plotone d'esecuzione tenne comportamento fierissimo e al momento del \"fuoco\" grid\u00f2: \"Viva la libert\u00e0!\". Abbattuto dalla scarica cadde, ma rimase ancor in vita. Quando il comandante del plotone d'esecuzione gli si avvicin\u00f2 per dargli il colpo di grazia, ebbe ancora la forza di lanciargli contro un sasso intriso del suo stesso sangue\".\"\nIn suo onore nel 1944 fu intitolata la \"28\u00aa Brigata Garibaldi\", comandata dapprima da Alberto Bardi e poi da Arrigo Boldrini."}
{"id": "1559290", "revid": "287204", "url": "https://it.wikipedia.org/wiki?curid=1559290", "title": "Club Calcio Catania 1960-1961", "text": "Questa voce raccoglie le informazioni riguardanti il Club Calcio Catania nelle competizioni ufficiali della stagione 1960-1961.\nStagione.\nSi ritorna di nuovo in Serie A, e la seconda promozione nella massima serie vede il Catania mantenere gli stessi presidente ed allenatore. In attacco si rinuncia ad una bandiera come Bastiano Buzzin, sostituito dall'argentino Salvador Calvanese detto \"Todo\" in arrivo dal Genoa, dalla Roma arriva l'ala ambidestra Mario Castellazzi. Nella Serie A 1960-1961 il Catania arriv\u00f2 a contendere il titolo di campione d'inverno all'Inter, poi si classific\u00f2 all'ottavo posto finale con 36 punti, un risultato per certi versi inatteso, insperato e quindi ancor pi\u00f9 appagante. Le scommesse del presidente Ignazio Marcoccio sono tutte vinte: Di Bella \u00e8 l'allenatore pi\u00f9 promettente della categoria, Calvanese e Castellazzi rispondono con un rendimento altissimo e, tra i nove esordienti in Serie A, Amilcare Ferretti e Giuseppe Gaspari si guadagnano le attenzioni delle squadre pi\u00f9 blasonate, mentre Catania vive un periodo di rinascita sportiva. Unica nota stonata di stagione la precoce eliminazione dalla Coppa Italia dove gli etnei vengono battuti al secondo turno, primo per il Catania, dai cugini del Messina."}
{"id": "1559295", "revid": "1005847", "url": "https://it.wikipedia.org/wiki?curid=1559295", "title": "Provincia di Yauyos", "text": "La provincia di Yauyos \u00e8 una provincia del Per\u00f9, situata nella regione di Lima.\nGeografia antropica.\nSuddivisioni amministrative.\n\u00c8 divisa in 33 distretti (comuni)"}
{"id": "1559299", "revid": "580", "url": "https://it.wikipedia.org/wiki?curid=1559299", "title": "Chiesa del Regno di Dio", "text": "La Chiesa del Regno di Dio, conosciuta anche come Associazione filantropica Gli amici dell'uomo, \u00e8 un movimento religioso cristiano iscrivibile nei gruppi di ispirazione millenarista e restaurazionista, gruppi dei quali fanno parte anche gli studenti biblici internazionali oggi chiamati testimoni di Geova.\nStoria.\nIl movimento nasce a Ginevra nel 1920 per opera del fotografo Ferdinand Louis Alexandre Freytag che era stato responsabile dal 1912 al 1918 della sezione svizzera della Societ\u00e0 Torre di Guardia.\nFreytag cominci\u00f2 ad avere una visione diversa rispetto a Joseph Franklin Rutherford, succeduto a Charles Taze Russell alla guida della Societ\u00e0 Torre di Guardia.\nNel 1918 Rutheford licenzi\u00f2 Freytag dalla guida della sezione svizzera della societ\u00e0 e nel 1919 Freytag venne disassociato dagli studenti biblici. Secondo la versione dei Testimoni di Geova egli era stato autorizzato a pubblicare una traduzione francese della Torre di Guardia e anche degli Studi sulle Scritture, ma abus\u00f2 della sua autorit\u00e0 pubblicando idee proprie. Quando Rutherford lo seppe, Freytag fu immediatamente congedato e l'ufficio di Ginevra venne chiuso. Tuttavia questi voleva continuare ad avere il controllo della propriet\u00e0 della Societ\u00e0 a Ginevra e rifiut\u00f2 di rendere conto sulle questioni finanziarie. Inoltre voleva pubblicare una sua rivista dal titolo La Tour de Garde (La Torre di Guardia). Fu avanzata un'azione legale da parte di Rutherford ma l'esito non \u00e8 stato ufficializzato (fonti controverse parlano di sentenza a favore ed altre contro).\nIl movimento ha subito uno scisma nel 1947, pochi mesi dopo la morte di Freytag; B. Sayerce, in contrasto con la direzione svizzera guidata da E. Ruffener, si dichiar\u00f2 successore di Freytag e \"servitore fedele e prudente\". Si vennero cos\u00ec a creare due branche diverse tuttora esistenti del movimento, con diverse differenze dottrinali consistenti nel fatto che la branca francese degli Amici dell'uomo facente capo a Bernard Sayerce nel tempo rinuncia in modo netto all'aspetto dottrinario contenuto nelle opere di Freytag, non pratica il battesimo, non celebra la commemorazione annuale della pasqua; inoltre crede solo che la Terra verr\u00e0 restaurata allo stato edenico e che non esista alcun aldil\u00e0 celeste. Negli anni 80 la branca francese che dopo Sayerce era stata guidata da L.Sartre e J.Neyrand conosce nuovi problemi di successione che portano alla formazione dell'associazione amis sans frontiere senza referenze religiose a cui si contrappone le renovau des amis de l'homme In Francia \u00e8 comunque presente una parte del movimento rimasta fedele alla dottrina contenuta negli scritti di Freytag e alla direzione svizzera e che ha il suo principale centro a Parigi.\nIn Italia l'opera ha preso inizio nel 1946 a cura di Sebastiano Chiardola (1914\u20131993), e ha come proprio centro principale Torino che \u00e8 rimasta sempre legata alla direzione svizzera di Cartigny. Ad oggi essa conta 18 congregazioni pi\u00f9 alcuni altri gruppi isolati per un totale di circa 1.000 attivi membri attivi nell'opera di evangelizzazione.\nDirettore attuale dell'opera \u00e8 Fabrizio Gamberini.\nPunto di vista.\nGli Amici dell'uomo coltivano i principi del Cristianesimo, come l'amore per il prossimo, il pacifismo e l'amore per gli animali e la natura, ascrivibile al cosiddetto socialismo evangelico.\nLe credenze degli Amici dell'uomo si avvicinano molto a quelle dei Testimoni di Geova ed anche alla Chiesa cristiana millenarista. Affermano sistematicamente che tutte le religioni sono di origine satanica (vedi \"il Messaggio all'umanit\u00e0\" Edizioni chiesa del regno di Dio). Tuttavia non cercano di convertire le persone in modo sistematico, in quanto ritengono che con l'avvento del Regno della Giustizia tutta l'umanit\u00e0 dovr\u00e0 conformarsi alla legge universale per formare la grande famiglia divina.\nGli Amici dell'uomo non credono all'inferno e al paradiso presente nelle tradizionali chiese cristiane, rifiutano i dogmi dell'immortalit\u00e0 dell'anima e della Trinit\u00e0, che considerano dottrine elaborate dall'imperatore Costantino, ritengono che ogni persona che rispetti la Legge universale illustrata nel libro scritto da Freytag \"Il Messaggio all'umanit\u00e0\" possa vivere per sempre su una terra paradisiaca, mentre 144.000 fedeli facenti parte del piccolo gregge cio\u00e8 della chiesa fedele potranno andare a regnare con Ges\u00f9 nel millennio (Apocalisse 5,10). Gli Amici dell'uomo mettono in pratica la neutralit\u00e0 cristiana, quindi si rifiutano di impugnare armi o di partecipare a guerre e non partecipano alla politica parlamentare in modo attivo ma lasciano libero ogni membro di votare o meno quando si svolgono elezioni politiche o referendum; sono vegetariani, non fumano tabacco, non bevono t\u00e8, alcool e caff\u00e8 e comunque traspare negli scritti di Freytag anche una visione poco speranzosa riguardo alla scelta di formare una famiglia in questo mondo in quanto essa nonostante tutte le buone intenzioni e l'affetto umano che legher\u00e0 il marito alla moglie e ai figli sar\u00e0 inevitabilmente un'espressione settaria come tutte le aggregazioni umane mondane destinate a scomparire con la venuta del regno di Dio. Tra i fedeli \u00e8 in uso darsi del voi come consigliava Freytag.\nDottrina.\nGes\u00f9 \u00e8 ritornato in forma spirituale con la risurrezione. I fedeli che appartengono all'esercito dell'eterno secondo il pensiero di Freytag possono anche evitare la morte se riescono a vivere in modo integrale la legge universale. I 144.000 appartenenti al piccolo gregge completano e rendono valido il Sacrificio di Ges\u00f9 Cristo e quando l'ultimo dei 144.000 sar\u00e0 salito in cielo si instaurer\u00e0 il regno di Dio.\nOrganizzazione.\nL'organizzazione non \u00e8 molto marcata, un anziano sia donna che uomo dirige ogni singola assemblea.\nMomenti della vita comunitaria.\nDurante la settimana si svolgono tre riunioni, il luned\u00ec per la preghiera comunitaria, il gioved\u00ec per la lettura di scritti di F.L.A. Freytag e la domenica si svolgono due incontri, al mattino i fedeli si ritrovano per la lettura di un passo biblico tratto dal libro \"Rugiada dal cielo\" di Freytag e il pomeriggio ha luogo l'assemblea principale in cui si legge il \"Giornale per tutti\" che viene poi commentato dall'anziano di chiesa, durante le assemblee si cantano inni tratti dal libro \"i Cantici del Messaggero\" composto da Freytag. Per propagandare il messaggio contenuto negli scritti di F.L.A. Freytag gli aderenti all'associazione effettuano un sistematico porta a porta o alternativamente lasciando nelle buche delle lettere le pubblicazioni della societ\u00e0.\nLe riunioni si svolgono presso locali di culto chiamati \"Case del Regno\". In alcune nazioni come la Francia e la Svizzera gruppi di fedeli vivono nelle cosiddette \"stazioni del Regno di Dio\", delle comunit\u00e0 che si basano principalmente sull'agricoltura, la principale \u00e8 la stazione del regno di Dio di Cartigny che \u00e8 anche la sede centrale del movimento sin dalla sua nascita. Chi decide di entrare a tempo pieno nell'opera di predicazione del regno lascia tutti i suoi beni e propriet\u00e0 alla societ\u00e0 e in genere abbandona gli affetti carnali e viene preso totalmente a carico dall'assemblea che si occupa di fornirgli vitto e alloggio e quanto necessario a ogni fedele che entra a tempo pieno per servire come evangelizzatore.\nUna volta all'anno viene celebrata la commemorazione della Pasqua in cui viene spiegato perch\u00e9 Dio mand\u00f2 Ges\u00f9 sulla terra e come la morte sulla croce di Ges\u00f9 consista nel prezzo del riscatto pagato a favore di tutta l'umanit\u00e0 per riscattare la caduta di Adamo. Durante questa cerimonia vengono fatti passare fra i fedeli pane azimo e vino rosso. Gli appartenenti all'Esercito dell'eterno, cio\u00e8 coloro che hanno la speranza di vivere per sempre su una terra paradisiaca, assumono solo il pane mentre gli appartenenti al piccolo gregge (i 144.000 che hanno la speranza di andare in cielo per Regnare assieme a Ges\u00f9 Cristo) assumono sia il pane che il vino. Gli amici dell'uomo celebrano il Natale preparandosi spiritualmente leggendo nelle settimane antecedenti il 25 dicembre il libretto \"I racconti di Natale\" composto da Freytag.\nIn primavera si festeggia la festa dell'Esercito dell'Eterno chiamato anche la falange, mentre in autunno la festa del piccolo gregge. Una volta all'anno ha luogo nel mese di luglio l'assemblea generale. Il Battesimo \u00e8 riservato a coloro che vogliono correre per ottenere l'immortalit\u00e0 divina e sacrificarsi per espiare i peccati dell'umanit\u00e0 associandosi all'opera redentrice di Ges\u00f9 Cristo, il battesimo viene praticato per immersione nel nome di Ges\u00f9.\nPubblicazioni formative.\nIn Italia la Chiesa del Regno di Dio diffonde due riviste, il mensile \"Il Monitore del Regno della Giustizia\" , il settimanale \"Il Giornale per tutti \"annunziante il regno di Cristo\" e una dozzina di opuscoli composti da F.L.A. Freytag.\nSimbolo.\nIl simbolo della Chiesa del Regno di Dio \u00e8 un ovale al cui interno \u00e8 raffigurata la scena evangelica del Vangelo secondo Giovanni 9,1-41 con Ges\u00f9 Cristo, luce del mondo, che \u00e8 nell'atto di donare la vista al cieco.\nTesti di riferimento.\nLe credenze degli amici dell'uomo si basano sugli scritti di Freytag considerato il servitore fedele e prudente descritto nel Vangelo di Matteo (24:45); gli scritti di Freytag sono considerati gli scritti pi\u00f9 importanti del mondo e hanno un'importanza superiore alla Bibbia per i suoi seguaci, gli amici dell'uomo considerano l'antico testamento un testo con passaggi che mostrano un Dio vendicativo poich\u00e9 all'epoca coloro che scrivevano, cio\u00e8 i profeti, erano tutti sotto la suggestione dello spirito del mondo e per questo motivo gli amici dell'uomo considerano essenziale conoscere solo e unicamente i quattro vangeli, gli Atti degli Apostoli e le lettere dell'apostolo San Paolo, oltre naturalmente all'Apocalisse di Giovanni."}
{"id": "1559301", "revid": "104087", "url": "https://it.wikipedia.org/wiki?curid=1559301", "title": "Steridi", "text": ""}
{"id": "1559308", "revid": "1149807", "url": "https://it.wikipedia.org/wiki?curid=1559308", "title": "Xkcd", "text": "XKCD \u00e8 un webcomic creato da Randall Munroe, laureato alla Christopher Newport University che ha lavorato come consulente per la NASA.\nAl nome del sito non \u00e8 associato alcun significato particolare. Esso \u00e8 semplicemente un \"punto prezioso e accuratamente custodito nello spazio delle stringhe a quattro caratteri (a \"treasured and carefully-guarded point in the space of four-character strings\".)\nVariano anche gli stessi argomenti delle vignette, popolate da figure umane e disegni stilizzati. Alcune parlano della vita e dell'amore, altre di scherzi o umorismo basati sulla matematica, sulla scienza o l'informatica. In alcune strisce c'\u00e8 solo del semplice umorismo e in altre anche dei riferimenti alla cultura pop. Sebbene sia conosciuto per i suoi originali personaggi stilizzati (pur se con qualche eccezione, sono disegnati con cinque righe, una per arto pi\u00f9 una centrale per il corpo, e un cerchio per la testa), il fumetto mostra talvolta paesaggi, modelli matematici complessi come frattali o imitazioni dello stile di altri fumettisti (come durante la \"parody week\" - \"La settimana della parodia\").\nIl fumetto \u00e8 disponibile sotto la licenza \"Creative Commons Attribution-NonCommercial 2.5 License\". Le nuove strisce vengono aggiunte tre volte alla settimana, ogni luned\u00ec, mercoled\u00ec e venerd\u00ec, anche se in quattro occasioni \u00e8 stato aggiornato quotidianamente: la settimana della parodia, la serie in cinque parti 'Choices', la serie 1337, e la Guest Week in cui 5 autori di altri webcomic hanno disegnato strisce per \"xkcd\".\nStoria.\nxkcd ha avuto inizio nel settembre 2005 quando Munroe ha deciso di scansionare i suoi \"scarabocchi\" dal suo blocco degli appunti di scuola e di metterli nella sua pagina web. Alla fine, il webcomic \u00e8 stato spostato su un sito web dedicato dove Munroe ha iniziato a vendere T-Shirt basate sulle strisce. Egli al momento \"lavora sul webcomic a tempo pieno,\" rendendo \"xkcd\" un webcomic autosufficiente.\nNel maggio 2007, xkcd ha catturato l'attenzione di molte persone grazie ad una striscia che raffigurava le varie comunit\u00e0 su Internet sotto forma di mappa. Molti siti web sono stati disegnati come continenti, ognuno di dimensioni tali che rispecchiassero la loro popolarit\u00e0 e disposti a seconda dell'argomento trattato. Questo ha messo xkcd al secondo numero di \"The Post-Standards \"The new hotness\" list.\nxkcd non \u00e8 un acronimo, e Munroe non ha dato alcun significato al nome, tranne che in una maniera divertente nel webcomic stesso. Egli ha affermato che il nome era in origine uno \"screen name\" (ovvero un nickname su \"IM/IRC\"), che ha scelto come una combinazione di lettere senza significato e al contempo impronunciabile oralmente.\nIl 23 settembre 2007, centinaia di persone si sono raccolte nel punto segnalato dalle coordinate menzionate nella striscia 240: 42.39561 -71.13051. I fan sono arrivati in un parco in North Cambridge, Massachusetts, dove \u00e8 apparso Randall Munroe stesso, che comment\u00f2: \"Maybe wanting something does make it real,\" (Forse desiderare che qualcosa accada lo fa avverare), riferendosi all'ultima battuta della stessa striscia.\nNell'ottobre del 2007, un gruppo di ricercatori dell'University of Southern California Information Sciences Institute ha effettuato un censimento di tutte le pagine web sulla base del loro indirizzo, presentando come risultato una mappa ottenuta disponendo gli indirizzi in ordine crescente lungo una curva frattale di Hilbert (un caso particolare della curva di Peano), su modello della striscia 195 di \"xkcd\".\nTemi ricorrenti.\nSebbene \"XKCD\" non abbia una trama specifica, ci sono dei temi ricorrenti. Un gran numero di strisce sono battute matematiche o che riguardano i computer. Queste battute sono ad un livello universitario, sebbene molte siano scritte in un modo molto chiaro che ne permette la comprensione globale anche senza aver fatto studi particolari. Il romanticismo \u00e8 anche un altro argomento molto ricorrente nel webcomic, sebbene molte strisce non siano state scritte per essere comiche. \"XKCD\" fa riferimenti frequenti all'ossessione di Munroe ad un potenziale attacco da parte di alcuni velociraptor, il gioco \"Guitar Hero\", personaggi che parlano con s\u00e9 stessi e alle barzellette del tipo \"your mom\" (cio\u00e8 \"su tua madre\"). Sono anche comparse svariate strisce dove comparivano i \"Red Spiders\", gli Zeppelin, oltre ad una piccola serie sulla vita di Joss Whedon (creatore di \"Firefly)\" e una su Wikipedia. \nOgni striscia ha un tooltip, specificato utilizzando il linguaggio HTML per assegnare un titolo alle immagini; il testo contiene di solito un'annotazione, un pensiero od una battuta relativo alla stringa in questione.\nCi sono anche molte strisce categorizzate come \"My Hobby\", che vedono spesso il personaggio narratore che prende parte a delle scene comiche o comportamenti eccentrici che spesso includono dei giochi di parole.\nInfluenze esterne.\nIn diverse occasioni le strisce di \"xkcd\" hanno ispirato attivit\u00e0 ed eventi in altri campi. Ad esempio:"}
{"id": "1559322", "revid": "1776051", "url": "https://it.wikipedia.org/wiki?curid=1559322", "title": "Alessandro Duval", "text": "Capitano della Regia Aeronautica, venne decorato con la medaglia d'argento al valore militare.\nBiografia.\nAtleta per la Regia Aeronautica, e partecip\u00f2 nella specialit\u00e0 del salto in lungo alle Olimpiadi di Berlino del 1936 gareggiando con Jesse Owens, mancando i tre salti di finale .\nDiplomatosi nel 1937 con il corso Rex presso l'Accademia Aeronautica, partecip\u00f2 alla seconda guerra mondiale guadagnando numerosi encomi (Gazzetta Ufficiale del Regno d'Italia n. 126 del 28 maggio 1942 - ricompense al valor militare - Medaglia di Bronzo:\"DUVAL Alessandro, da Alatri (Frosinone), tenente pilota, Capo equipaggio di velivolo da bombardamento abile ed audace prendeva parte ad importante ciclo operativo contro munite basi nemiche contribuendo validamente al migliore esito delle missioni, Malgrado la viol\u00e8nta reazione aerea e contraerea nemica, manteneva sempre calma esemplare dimostrandosi ardito e valoroso combattente. - Cielo della Grecia, dicembre 19 aprile 1941-XIX\"). \nDopo aver combattuto su numerosi fronti, il 31 gennaio del 1943, mentre si trovava in missione tra la Sicilia e il Nord Africa al comando di un Marsupiale Savoia-Marchetti S.M.82 venne abbattuto da una squadriglia inglese di stanza a Malta. Tutto l'equipaggio fu investito dai colpi nemici. Nonostante le ustioni, Duval riusc\u00ec a compiere un ammaraggio di fortuna e a salvare il secondo pilota, unico sopravvissuto, rimasto gravemente ferito. Con lui rimarr\u00e0 alla deriva per due giorni, assistendo il compagno ormai privo di sensi, prima di trovare fortunosamente un battello di salvataggio alla deriva ed essere successivamente salvato da ricognitori italiani. La vicenda che gli valse la Medaglia d`Argento al Valor Militare, incontr\u00f2 vasta eco nei giornali dell'epoca.\nUno dei suoi aerei da combattimento \u00e8 conservato presso il Museo storico dell'Aeronautica Militare di Vigna di Valle ed \u00e8 ricordato da una targa.\nBibliografia.\nIn merito all'abbattimento, si veda l'articolo illustrato \"La provvidenza aiuta..!!\" su Ali di Guerra, n.43 anno XXI."}
{"id": "1559324", "revid": "287204", "url": "https://it.wikipedia.org/wiki?curid=1559324", "title": "Irina Risenson", "text": "Biografia.\nNata in Ungheria all'et\u00e0 di 5 anni si trasferisce con la famiglia in Ucraina dove inizia la sua formazione come ginnasta. A 9 anni arriva in Israele dove continua ad allenarsi ad Holon.\nCarriera.\nNel 2003 prende parte ai mondiali di Budapest dove nel concorso completo individuale si classifica al 22\u00ba posto; due anni dopo (2005) si qualifica per la finale del conconrso completo individuale ai mondiali di Baku arrivando tredicesima.\n\u00c8 il 2006 quando giunge 9\u00ba nella finale dell\"'All-Around\" ai campionati europei di Mosca.\nNel 2007 agli europei di Baku si aggiudica un posto nelle finali del cerchio e del nastro, a settembre ai mondiali di Patrasso con \"49.725\" guadagna la finale dove arriva al settimo posto. Disputer\u00e0, inoltre, le finali della fune, delle clavette e del nastro.\nIl 2008 \u00e8 l'anno delle Olimpiadi di Pechino, ma prima agli europei disputati a Torino guadagna l'ottava posizione nel concorso completo individuale; nel medesimo concorso, ai giochi olimpici, arriver\u00e0 nona, ma guadagner\u00e0 il titolo di prima ginnasta israeliana ad aver raggiunto una finale olimpica.\nNel 2009 prende parte all'Universiade di Belgrado dove conquista l'argento con il cerchio alle spalle della russa Evgenija Kanaeva, agguanta le finali di tutti e quattro gli attrezzi (fune, nastro, cerchio, palla) sia agli europei di Baku che ai mondiali di Mie, dove \u00e8 notabile il 6\u00ba posto nell\"'All-Around\" e il 5\u00ba con il nastro.\nCon il nastro vincer\u00e0 l'argento alla \"World Cup\" di Kiev.\nAgli europei di Brema del 2010 raggiunge l'11\u00ba posto alla finale del concorso completo individuale; nona invece ai mondiali di Mosca oltre al 6\u00ba posto con la fune e il 5\u00ba con la palla.\nSi \u00e8 ritirata nel 2010."}
{"id": "1559327", "revid": "16758", "url": "https://it.wikipedia.org/wiki?curid=1559327", "title": "Margaret Ives Abbott", "text": ""}
{"id": "1559328", "revid": "2006282", "url": "https://it.wikipedia.org/wiki?curid=1559328", "title": "Piccioccus de Crobi", "text": "Tra la fine del 1800 e gli inizi del 1900, nella citt\u00e0 di Cagliari sorse il fenomeno de is piciocus de crobi (\u201ci ragazzi della cesta\u201d nella traduzione letterale dal sardo campidanese).\nQuesti erano dei ragazzini adolescenti o preadolescenti, spesso senza famiglia o abbandonati, scalzi, mal vestiti e denutriti, che passavano le notti all'aperto sotto i portici o nelle grotte, coperti da giornali e cartoni.\nDurante il giorno vagavano nelle viuzze tra il porto, la stazione e il mercato cittadino, con una grande cesta (sa crobi o sa corbula), nella speranza e nell'attesa che qualche stanca e caritatevole signora della borghesia cittadina, in cambio di poche monetine, affidasse loro il trasporto della spesa fino a casa o gli concedesse altri lavoretti di facchinaggio.\nAi Piciocus de crobi \u00e8 legata la vita di Suor Giuseppina Nicoli (1863-1924), beatificata a Cagliari il 4 febbraio 2008, che si interess\u00f2 alla cura, istruzione ed educazione di questi ragazzini di strada.\n\"Is Piciocus de crobi\" furono studiati nel 1901 dal criminologo lombrosiano Mario Carrara, ai tempi professore di Medicina legale all'Universit\u00e0' di Cagliari, il quale present\u00f2 una relazione sul tema in occasione del V Congresso Internazionale di Antropologia criminale tenutosi in quell'anno ad Amsterdam. Secondo Carrara, l'attitudine delinquenziale dei Piciocus, spesso autori di piccoli furti e reati, non era riconducibile a una degenerazione biologica, come nel caso del criminale nato lombrosiano, quanto piuttosto la conseguenza dell'assenza di strutture di accoglienza per minorenni e della povert\u00e0' diffusa in Sardegna. "}
{"id": "1559332", "revid": "22475", "url": "https://it.wikipedia.org/wiki?curid=1559332", "title": "Provincia di Cajatambo", "text": "La provincia di Cajatambo \u00e8 una provincia del Per\u00f9, situata nella regione di Lima.\nGeografia antropica.\nSuddivisioni amministrative.\n\u00c8 divisa in cinque distretti (comuni):"}
{"id": "1559337", "revid": "110157", "url": "https://it.wikipedia.org/wiki?curid=1559337", "title": "Aersud elicotteri", "text": "Aersud Elicotteri \u00e8 un'azienda italiana che promuove in Italia e in altri Paesi la vendita ed i servizi per gli elicotteri civili.\nStoria.\nDal 1963, Aersud Elicotteri \u00e8 presente nell'aviazione civile italiana. L\u2019Azienda nacque da un\u2019idea dell\u2019Avv. Martino Aichner, pilota di aerosiluranti decorato di Medaglia d'oro al valor militare nel 1942.\nDapprima rappresentante per l\u2019Italia per i velivoli leggeri della Sud Aviation, che diventer\u00e0 in seguito A\u00e9rospatiale, nel 1992 ad Aersud Elicotteri venne affidata la rappresentanza commerciale per l\u2019Italia degli elicotteri Eurocopter, oggi Airbus Helicopters.\nAersud Elicotteri, attraverso Airbus Helicopters ha ottenuto oltre il 50% del settore elicotteristico civile negli ambiti elisoccorso, antincendio boschivo, protezione civile, trasporto passeggeri, corporate e lavoro aereo.\nIl gruppo Aersud si \u00e8 costantemente impegnato per lo sviluppo dell\u2019aviazione civile ed ha incentivato, di concerto con le Autorit\u00e0 Aeronautiche Italiane, la predisposizione delle Leggi e dei Regolamenti che hanno consentito l\u2019impiego liberalizzato dell\u2019elicottero nel nostro Paese. Ha fondato inoltre la Scuola Nazionale di Volo in Montagna ed ha organizzato, in varie Regioni Italiane, l\u2019attivazione di servizi sperimentali di interesse istituzionale.\nAersud Elicotteri \u00e8 attiva a livello europeo, sia per promuovere la diffusione dell\u2019elicottero civile nei diversi settori di attivit\u00e0, che per partecipare alla evoluzione di normative capaci di coniugare i pi\u00f9 elevati standard di sicurezza con la sostenibilit\u00e0 per le imprese."}
{"id": "1559342", "revid": "848247", "url": "https://it.wikipedia.org/wiki?curid=1559342", "title": "Enniskerry", "text": "Enniskerry (\"\u00c1th na Scairbhe\"in irlandese) \u00e8 un villaggio del Wicklow, nell'Irlanda centro-orientale, con una popolazione di 1.811 abitanti nel 2011.\nNonostante l'esigua popolazione, il centro \u00e8 ben conosciuto per la vicinanza a Dublino ed a luoghi d'interesse come i Monti Wicklow e la \"Powerscourt Estate\", con i suoi giardini all'italiana ed una spettacolare cascata, meta di molti turisti e visitatori ."}
{"id": "1559344", "revid": "729019", "url": "https://it.wikipedia.org/wiki?curid=1559344", "title": "Battaglia di Pieve di Ledro", "text": "La battaglia di Pieve di Ledro fu un episodio della terza guerra di indipendenza italiana e fu combattuta il 18 luglio 1866, dal pomeriggio a sera inoltrata, tra sette compagnie del 2\u00ba Reggimento Volontari Italiani del tenente colonnello Pietro Spinazzi appartenente al Corpo Volontari Italiani di Giuseppe Garibaldi e gli austriaci della mezza brigata del maggiore Philipp Graf Gr\u00fcnne dell'8\u00aa Divisione del generale Von Kuhn. Vinta dai garibaldini dopo un furioso combattimento, costrinse gli austriaci a rifugiarsi sui monti circostanti la Valle di Ledro e fu il preludio alla pi\u00f9 famosa Battaglia di Bezzecca del 21 luglio 1866.\nI presupposti alla battaglia.\nGaribaldi, durante lo svolgimento dell'operazione dell'Assedio del Forte d'Ampola, mostrava costantemente segni d'inquietudine sulla sorte del 2\u00ba Reggimento Volontari Italiani che, nonostante i suoi ordini, si era spinto imprudentemente troppo in l\u00e0, verso est sul monte Nota, quasi in bocca agli austriaci. Infatti costoro, secondo il Generale, \u201criuniti nella Valle di Conzei seimila dei suoi migliori soldati, scendevano lungo quella valle verso Bezzecca con l'intenzione di separare da noi i distaccamenti del 2\u00ba Reggimento e farli a pezzi\u201d.\nIl colonnello Pietro Spinazzi era giunto sul monte Nota, proveniente da Vesio di Tremosine, con le sue sette compagnie forti di circa 1.400 uomini, il mattino del 18 luglio e subito si rese conto che il monte poteva servire come base delle operazioni militari in quanto si prestava sia a una valida difesa sia all'offensiva. Dal monte difatti si dominava la Valle di Ledro, quella di Bondo, di san Michele, di Vesio inoltre si poteva controllare strategicamente tutte le mosse eventuali del nemico sul Monte Tratta, Giumella, Oro e la strada postale che conduceva a Riva del Garda.\nL'attacco a Pieve e Molina di Ledro.\nLo Spinazzi dopo un consulto fra ufficiali, nel quale il maggiore Numa Palazzini espose all'approvazione il suo piano d'attacco, decise temerariamente di scendere nella valle sottostante e assaltare con due colonne di garibaldini gli austriaci concentrati attorno al villaggio di Pieve di Ledro. Costoro, in tutto circa 1.600 uomini, appartenevano alla mezza brigata del maggiore Philipp Graf Gr\u00fcnne ed era forte di tre compagnie di Kaiserj\u00e4ger, una di tiragliatori, due di volontari e una batteria da montagna.\nI fatti che seguirono durante il combattimento, furono poi dettagliatamente raccolti in una relazione che il colonnello invi\u00f2, il giorno successivo, a Garibaldi ed al generale Giuseppe Avezzana. Questo rapporto, pubblicato anche dai maggiori quotidiani di quei tempi, secondo il capitano Osvaldo Bussi che partecip\u00f2 allo scontro con la sua 10\u00aa compagnia, meritava ogni fede, poich\u00e9 era stato redatto dal maggiore Luigi Castellazzo in base ai rapporti diretti dei maggiori Numa Palazzini e Amos Ocari che comandarono le due colonne d'assalto, nonch\u00e9 dalla raccolta delle informazioni ricevute dai feriti, dalle deposizioni fatte dai prigionieri di guerra e dai cittadini di Pieve di Ledro e Bezzecca.\nLe perdite.\nLe perdite per i volontari furono di 14 morti, tra i quali il sottotenente Giulio Grossi colpito da una palla in fronte nei pressi dell'Albergo \u201cAlpino\u201d mentre tentava di impossessarsi di un cannone nemico, 42 feriti, tra i quali il tenente, ex dei \u201cI Mille\u201d, Natale Tambelli, della prima compagnia, gravemente colpito alla testa, il volontario Carlo Zanoia, e 35 dispersi compreso il volontario, studente in medicina, Antonio Fagiuoli di Parona, della seconda compagnia. Gli austriaci dichiararono 39 soldati tra morti e feriti e tre dispersi.\nTra i dispersi in combattimento \u00e8 da annoverarsi anche la giovanissima guida Pace Ment\u00ec da Cadria. Secondo il ricercatore Ugo Zaniboni Ferino, tre feriti gravi austriaci intrasportabili furono lasciati e curati in paese dal dottor Giuliano Venturini di Magasa.\nI fatti successivi.\nDurante la notte il maggiore Philipp Graf Gr\u00fcnne, credendo che le forze del colonnello Spinazzi fossero numericamente superiori alle sue, decise di ritirarsi a Campi di Riva del Garda lasciando solamente due compagnie sulla Bocca di Trat e un reparto sul monte Par\u00ec, e sguarnendo in tal modo la Valle di Ledro.\nAnche lo Spinazzi informato falsamente dell'arrivo imminente di forti rinforzi austriaci da Riva del Garda si attest\u00f2 sul monte Nota in attesa del sostegno di sei compagnie del 10\u00ba Reggimento provenienti da Gargnano che vi giungeranno il 20, mentre tra i suoi uomini cresceva sempre di pi\u00f9 l'insofferenza per l'esecuzione di ordini assurdi che sfocer\u00e0 il giorno successivo quando, esposti per ore a monte Nota a un furioso temporale, abbandonarono il luogo senza il consenso degli ufficiali riparandosi a Vesio di Tremosine.\nI feriti italiani e austriaci furono provvisoriamente sistemati, come ricorda l'ingegner Silvio Martinelli di Pieve di Ledro, \u201cin due stanze della casa del Forestale che era adibita ad ospedale, ma a tale uso era stata adibita anche la casa di Ginevra Biondi\u201d e curati oltre dal dottor Giuliano Venturini anche da specialisti garibaldini, il maggiore, medico di reggimento, Carlo Regnoli, il tenente medico Carlo Billi e il tenente medico Giovanni Battista Bardelli. Questi ultimi tre, a guerra finita, saranno insigniti per l'ottimo comportamento sul campo di battaglia di un'onorificenza al Valor militare: i primi due con la menzione onorevole, l'ultimo con la pi\u00f9 prestigiosa medaglia d'argento al valor militare.\nIl Regnoli fu onorato \u201cper le zelanti ed intelligenti prestate ai feriti. Assalito all'ospedale provvisorio di Pieve di Ledro da un distaccamento nemico, riusc\u00ec a far rispettare i feriti e farsi lasciare con altri sanitari a curarli. Si rec\u00f2 pi\u00f9 tardi sul campo di Bezzecca e rese ancora l\u00e0 segnalati servizi\u201d, il Billi per aver coadiuvato \u201cil suo medico di reggimento durante la giornata\u201d e, infine, il Bardelli \u201cperch\u00e9 il giorno 18 con coraggiosa filantropia non abbandon\u00f2 mai i suoi feriti rifiutandosi di lasciarli bench\u00e9 fosse minacciato di cadere prigioniero degli Austriaci\u201d."}
{"id": "1559346", "revid": "1005847", "url": "https://it.wikipedia.org/wiki?curid=1559346", "title": "Provincia di Barranca", "text": "La provincia di Barranca \u00e8 una provincia del Per\u00f9, situata nella regione di Lima.\nGeografia antropica.\nSuddivisioni amministrative.\n\u00c8 divisa in 5 distretti (comuni)"}
{"id": "1559360", "revid": "10473", "url": "https://it.wikipedia.org/wiki?curid=1559360", "title": "Trattato sull'Unione europea", "text": ""}
{"id": "1559366", "revid": "1543377", "url": "https://it.wikipedia.org/wiki?curid=1559366", "title": "Gothic Voices", "text": "Gothic Voices \u00e8 un gruppo musicale britannico di musica antica specializzato nell'esecuzione di musica medioevale.\nStoria.\nL'ensemble \u00e8 stato fondato nel 1980 da Christopher Page.\nIl suo repertorio \u00e8 principalmente incentrato sulla musica polifonica a cappella di carattere profano di compositori del XIV secolo inglesi e del nord della Francia.\nComponenti.\nFra gli artisti che hanno collaborato al gruppo in passato si ricordano Emma Kirkby, Charles Daniels, Rogers Covey-Crump, James Gilchrist, Paul Agnew, Andrew Parrott, John Mark Ainsley e Peter Harvey."}
{"id": "1559373", "revid": "446353", "url": "https://it.wikipedia.org/wiki?curid=1559373", "title": "Bonaventura Ferrazzutto", "text": "Il padre Antonio gestiva una trattoria in Calle dei Fabbri a Venezia nei pressi di Campo S. Luca. Dopo le scuole elementari frequenta le secondarie tecniche, com'erano chiamate allora le scuole professionali commerciali. Giovanissimo entra nel movimento socialista veneziano, conosce Giacinto Menotti Serrati, esponente di spicco dell'ala massimalista del PSI, direttore del settimanale veneziano \u201cIl secolo Nuovo\u201c e segretario della Camera del Lavoro della citt\u00e0. L'amicizia con Serrati lo condurr\u00e0 a divenire poi il suo pi\u00f9 stretto collaboratore e segretario.\nNel 1914 Serrati \u00e8 nominato direttore dell'Avanti!, il quotidiano del PSI, Bonaventura Ferrazzutto lo segue a Milano. Egli infatti \u00e8 oggetto di un provvedimento di allontanamento dalla sua citt\u00e0, perch\u00e9 neutralista, pacifista e antimilitarista. In questo periodo sposa Elvira Pillon, pure lei veneziana, che poi sar\u00e0 dirigente del movimento delle donne socialiste. Entra negli ambienti socialisti milanesi costruendo rapporti di amicizia con Angelica Balabanoff, Claudio Treves e molti altri. Dopo un periodo di attivit\u00e0 presso la Camera del Lavoro di Milano, ove si occupa della stipula dei primi contratti nazionali di lavoro, passa all'amministrazione dell'Avanti!\nQuando Giacinto Menotti Serrati fonda il PC d'Italia ed esce dal partito socialista, egli rimane nel PSI con i riformisti. Pietro Nenni assume allora la direzione del giornale e Ventura Ferrazzutto ne diviene l'amministratore. L'amicizia con Nenni diviene molto stretta. Nel 1922 dopo il secondo assalto dei fascisti la tipografia del quotidiano socialista \u00e8 totalmente distrutta ed il giornale deve chiudere. Ferrazzutto con i linotipisti del quotidiano accetta la proposta di Angelo Rizzoli di passare alle sue dipendenze e collabora con l'editore milanese che voleva sviluppare la sua attivit\u00e0. Lavora gomito a gomito con l'intelligente imprenditore milanese e ne ottiene stima e fiducia tanto ch'egli lo nomina poco dopo procuratore generale della Angelo Rizzoli Editore.\nSono questi gli anni dell'avvio dell'industria cinematografica italiana e Ferrazzutto si impegna nella costruzione della casa cinematografica dell'editore milanese e giunge alla realizzazione nel 1934 del primo film parlato in lingua italiana \"La signora di tutti\". In questi anni \u00e8 anche protagonista dello sviluppo di quel rapporto di amicizia che legher\u00e0 Angelo Rizzoli a Pietro Nenni e al Partito Socialista Italiano. Dopo essere stato oggetto di particolare sorveglianza durante il ventennio, Bonaventura Ferrazzutto con il crollo del fascismo entra nella lotta partigiana milanese. Approfitta del suo ruolo nella Rizzoli e avvia con il CLNAI un'attivit\u00e0 editoriale clandestina per la stampa di documenti falsi per l'espatrio di perseguitati, ebrei ed esponenti della Resistenza, mentre la sua casa di Cannero sul lago Maggiore, divenne rifugio di molti perseguitati, mentre quella milanese diviene un centro di cospirazione. In essa si incontrano i dirigenti del MUP (Movimento di Unit\u00e0 Proletaria) Lelio Basso, Cesare Musatti, Antonio Greppi, Veratti ed altri resistenti.\nFerrazzutto fu anche uno dei fondatori del Centro Clandestino Raccolta Notizie, creato a Milano dai redattori dell'Avanti! che sar\u00e0 assai importante per l'azione del CLNAI. Vale qui la pena ricordare che sono ben 34 i giornalisti della testata, delle redazioni di Roma e Milano, caduti nella lotta di liberazione nazionale. Per una banale delazione Ventura Ferrazzutto nel 1943 viene arrestato dalla Gestapo sotto casa a Milano in via Locatelli 5 e trasferito nel campo di sterminio di Mauthausen. Nella prigionia non viene meno il suo impegno antifascista ed entra a far parte del Comitato di Liberazione Internazionale del lagher con Franco Ferrante, giudice a Milano, Alberto Giuliani, operaio alla Tosi e Antonio Molino, dirigente della Caproni, come evidenzia il Pappalettera nel suo \u201cTu uscirai per il camino\u201c edito da Mursia. Il comitato internazionale organizza la rivolta poi detta rivolta dei Russi, che consente la fuga di molti prigionieri poi in parte ricatturati. Bonaventura Ferrazzutto \u00e8 successivamente trasferito nel Castello di Hartheim, lagher nel quale i prigionieri erano oggetto di brutali esperimenti scientifici. Qui muore il 4 ottobre 1944 (data presunta) all'et\u00e0 di cinquantasette anni. Di lui non si avranno pi\u00f9 notizie, sar\u00e0 uno dei molti usciti per il camino.\nLa notizia della morte di Ferrazzutto giunta a Milano suscit\u00f2 una grande eco nel popolo socialista come testimonia una lettera di Lelio Basso a Pietro Nenni del 10 marzo del 1945.\nIl 1\u00ba maggio 1945 il quotidiano socialista Avanti! esce con la foto di Ferrazzutto in prima pagina a ricordo di una vita interamente spesa per il mondo del lavoro, la libert\u00e0 ed il movimento socialista. La Federazione veneziana del PSI intitoler\u00e0 la sezione di Marghera alla sua memoria ed anche una la federazione milanese. Angelo Rizzoli, in ricordo di questo suo stretto collaboratore, nel nuovo stabilimento di via Civitavecchia a Milano, ora via Angelo Rizzoli vorr\u00e0 una lapide marmorea affinch\u00e9 il suo contributo allo sviluppo dell'impresa editoriale non sia mai dimenticato."}
{"id": "1559374", "revid": "830939", "url": "https://it.wikipedia.org/wiki?curid=1559374", "title": "Deiopea", "text": "Deiopea \u00e8 nella mitologia classica la pi\u00f9 bella delle quattordici ninfe di Giunone, il suo nome significa \u00abla devastatrice\u00bb.\nNell\"'Eneide\" (Aen. I, 71-75) di Virgilio la ninfa viene offerta da Giunone in sposa al dio dei venti Eolo per convincerlo a scatenare una tempesta contro le navi di Enea impedendo cos\u00ec ai troiani di proseguire il loro viaggio."}
{"id": "1559380", "revid": "640469", "url": "https://it.wikipedia.org/wiki?curid=1559380", "title": "Pietro De Marino", "text": "Biografia.\nDe Marino divenne dapprima collaboratore di Bartolomeo Picchiatti, dal 1643 al 1654 lavora alla fabbrica del Suor Orsola Benincasa, l'architetto \u00e8 protetto dal vicer\u00e9 e nel 1654 redige insieme all'ingegnere Natale Longo una perizia al muro claustrale dell'eremo della Certosa di San Martino.\nIl De Marino progetta edifici sacri per tutta la citt\u00e0, una delle sue opere pi\u00f9 note \u00e8 la Chiesa di Santa Maria di Montesanto, egli progetta l'intero edificio sacro compreso il chiostro ma la cupola verr\u00e0 costruita dopo la sua morte da Dionisio Lazzari, altre opere sono il chiostro di San Potito con annessa chiesa, ha progettato il pregevole soffitto cassettonato il legno nella Chiesa di Santa Maria Regina Coeli, altra opera importante realizzata da lui \u00e8 il restauro della Basilica di San Pietro ad Aram che insieme a Giovanni Mozzetta. La sua opera pi\u00f9 nota \u00e8 la Chiesa di Santa Maria della Pace mentre uno degli ultimi \u00e8 la Chiesa dei Santi Bernardo e Margherita a Fonseca entrambe ampiamente restaurate nel XVIII secolo.\nRealizz\u00f2 inoltre una pianta della citt\u00e0 di Avellino e venne affiancato pi\u00f9 volte a Donato Antonio Cafaro nelle opere ingegneristiche riguardanti il bacino dei Regi Lagni."}
{"id": "1559382", "revid": "174925", "url": "https://it.wikipedia.org/wiki?curid=1559382", "title": "Butroto", "text": ""}
{"id": "1559391", "revid": "1543377", "url": "https://it.wikipedia.org/wiki?curid=1559391", "title": "Gruppo Averna", "text": "Il Gruppo Averna, la cui denominazione sociale \u00e8 Fratelli Averna S.p.A., era un'azienda italiana a conduzione familiare che si occupava della produzione e distribuzione di bevande alcoliche e prodotti dolciari. Il 15 aprile 2014 \u00e8 stata rilevata al 100% dal Gruppo Campari.\nStoria.\nGli inizi.\nUna notte di met\u00e0 Ottocento, fr\u00e0 Girolamo dell'Ordine dei Cappuccini di Caltanissetta fece chiamare d'urgenza al suo capezzale don Salvatore Averna, ricco commerciante di tessuti, proprietario di un grande negozio con otto vetrine nel centro di Caltanissetta. Il frate era malato da tempo e, sentendo vicina la sua fine, volle lasciare a don Salvatore, in segno di riconoscenza, un'antica pergamena nella quale c'era la ricetta di una bevanda, fatta di erbe siciliane, che i cappuccini del convento nisseno erano soliti preparare come rimedio per le febbri malariche, il catarro intestinale e i disturbi della digestione.\nDon Salvatore Averna ebbe l'idea di produrlo per s\u00e9, per la sua famiglia e per gli amici. Cos\u00ec nel 1868 insieme ai figli Emilio, Michele e Francesco, don Salvatore prese la decisione e trasform\u00f2 la sua tenuta di Xiboli, a tre chilometri dalla citt\u00e0, in un opificio artigianale per la produzione dell'elisir, che veniva sempre pi\u00f9 richiesto da tutti.\nDopo la morte di don Salvatore e dei suoi fratelli, Francesco Averna rimase il solo erede dell'azienda, che aveva una produzione ancora molto limitata. Fino a quando la fama del liquore di Sicilia arriv\u00f2 al palato del re Umberto I. Questi, nel 1895, invit\u00f2 Francesco Averna a palazzo reale, a Roma, dove lo nomin\u00f2 fornitore della Real Casa. In quella occasione, il re e la regina Margherita regalarono ad Averna una spilla d'oro con le insegne dei Savoia, tempestate di brillanti.\nNel 1923 Francesco Averna, subito dopo essere stato fatto Commendatore dal re Vittorio Emanuele III, mor\u00ec. Alla guida dell'azienda subentr\u00f2 la moglie Anna Maria Ceresia Averna, con sei figli a cui badare. Fu sicuramente la prima imprenditrice del regno e, col passare degli anni, divent\u00f2 un vero e proprio personaggio. Intanto, preparava i figli Paolo, Emilio e Michele a sostituirla alla guida dell'attivit\u00e0 familiare.\nGli anni cinquanta furono quelli della ricostruzione e del rilancio dell'economia italiana e, alla fine di quel periodo, Francesco Pisa entra giovanissimo in Averna: sar\u00e0 il primo manager che, collaborando con Emilio, Paolo e Michele, parteciper\u00e0 al grande successo degli anni successivi.\nLo sviluppo.\nNel 1958 nacque la Fratelli Averna S.p.A., in concomitanza con la ristrutturazione dell'antico opificio. Nel 1965 mor\u00ec a 87 anni Annamaria Ceresia ed i figli ne continuarono l'attivit\u00e0 imprenditoriale.\nNel 1966 l'azienda comparve per la prima volta in \"Carosello\" in uno spot televisivo. Nel 1978 raggiunse la leadership nel mercato italiano superando nelle vendite la concorrente milanese produttrice dell'Amaro Ramazzotti. Negli anni ottanta cominci\u00f2 la distribuzione all'estero dell'Amaro Averna e nel 1989 il Gruppo acquis\u00ec Villa Frattina, azienda vitivinicola friulana di oltre 60 ettari che produce a Ghirano di Prata, Pordenone, grappe, vini e spumanti.\nNel 1995 il Gruppo Averna prosegu\u00ec la sua espansione con l'acquisizione dell'azienda dolciaria piemontese Pernigotti con sede a Novi Ligure e nel 2005 inizia la collaborazione con la Casoni Liquori, azienda emiliana che produce liquori e bevande alcoliche. L'anno successivo il Gruppo siciliano ne acquis\u00ec la maggioranza e nel 2009 ne rilev\u00f2 altre quote, arrivando a possederne il 98,5%. Nel 2010 l'azienda registr\u00f2 un fatturato di 173 milioni di euro con 350 dipendenti.\nLa cessione.\nNel luglio 2013 il marchio Pernigotti fu venduto da Francesco Rosario Averna al gruppo turco Toks\u00f6z.\nNel giugno del 2014 l'intero gruppo Averna fu venduto dalla famiglia, giunta alla quinta generazione, al gruppo concorrente Campari per la cifra di 103,75 milioni di euro; l'operazione finanziaria sar\u00e0 perfezionata e conclusa con il pagamento dell'intera cifra concordata in contanti.\nDati del Gruppo Averna.\nDalla fine degli anni settanta la gestione dell'azienda \u00e8 stata in mano alla quarta generazione della famiglia, in particolare a Francesco Rosario Averna. La societ\u00e0 \u00e8 stata una delle maggiori aziende della provincia di Caltanissetta e rappresenta un'eccellenza nella provincia e a livello regionale.\nL'azienda, leader nazionale nel settore dei liquori grazie alla sua quota di mercato del 25%, \u00e8 conosciuta anche all'estero e commercializza i suoi prodotti in oltre 50 paesi; le esportazioni rappresentano per l'azienda il 50% del fatturato.\nOltre allo storico stabilimento di Caltanissetta in contrada Xiboli, il gruppo Averna ha acquisito nel tempo altri due stabilimenti, a Novi Ligure e a Finale Emilia; quest'ultimo \u00e8 divenuto l'impianto produttivo principale del gruppo in quanto pi\u00f9 grande e pi\u00f9 moderno concentrando gran parte della sua produzione. Fa eccezione il famoso amaro, il cui infuso, prodotto in Sicilia, viene per\u00f2 imbottigliato in Emilia. Tra i liquori acquisiti dal gruppo la cui produzione \u00e8 stata spostata in sicilia per svariati anni fino all\u2019acquisizione per mano del gruppo campari, spicca il famoso amaro brauilo. \u00c8 stato ceduto lo stabilimento di vini e spumanti di Prata di Pordenone, conservandone il marchio \"Villa Frattina\". Il 2014 ha segnato la fine della conduzione famigliare della ditta passata in mano alla Campari.\nElenco dei prodotti.\nProdotti Casoni Liquori.\nIl Gruppo Averna distribuiva diversi alcolici e superalcolici della Casoni Liquori tra cui"}
{"id": "1559394", "revid": "253269", "url": "https://it.wikipedia.org/wiki?curid=1559394", "title": "Honor Blackman", "text": "Biografia.\nHonor Blackman studi\u00f2 dizione da bambina per poi frequentare corsi di musica e recitazione presso la Guildhall School. Debutt\u00f2 nel 1947, recitando a fianco di Michael Redgrave nel film \"Fame Is the Spur\", quindi interpret\u00f2 una serie di piccoli ruoli in importanti film accanto ad attori del calibro di Richard Burton in \"La quinta offensiva\" (1951), Elizabeth Taylor e Robert Taylor in \"Alto tradimento\" (1949).\nNel 1961 affianc\u00f2 Patrick Macnee nella seconda stagione di \"Agente speciale\", dando una svolta decisiva al successo della serie. Malgrado il risultato, lasci\u00f2 la serie per non legarsi troppo al personaggio. Nel 1964 divent\u00f2 una delle pi\u00f9 celebri Bond girl grazie alla partecipazione ad uno dei film di maggior successo della serie: \"Agente 007 - Missione Goldfinger\", nel quale interpret\u00f2 la parte di Pussy Galore: all'et\u00e0 di 38 anni, fu una delle pi\u00f9 anziane attrici a ricoprire tale ruolo. Seguendo un copione comune a tante altre attrici, la partecipazione alla saga di James Bond le port\u00f2 una fama mondiale a cui per\u00f2 non seguirono partecipazioni a film di notevole interesse.\nDue dei suoi ruoli pi\u00f9 apprezzati furono quelli in \"Flagrante adulterio\" (1965), sequel di minor successo di \"La strada dei quartieri alti\", e in \"La vergine e lo zingaro\" (1970), una trasposizione dell'omonimo romanzo di David Herbert Lawrence. Negli anni novanta ottenne un altro successo personale con la sitcom inglese \"The Upper Hand\"; molta attiva in tv, apparve fra gli altri in un episodio della serie \"L'ispettore Barnaby\" nel 2003.\nNel dicembre 2012, e nelle settimane successive, apparve in gal\u00e0 e programmi televisivi britannici per i 50 anni del primo Bond."}
{"id": "1559397", "revid": "2073431", "url": "https://it.wikipedia.org/wiki?curid=1559397", "title": "Parona (Verona)", "text": "Parona (precedentemente Parona di Valpolicella) \u00e8 una frazione di 3.378 abitanti. del comune di Verona nel Veneto. Fu comune autonomo fino al 1927. Attualmente fa parte della Circoscrizione 2 Nord-Ovest del comune di Verona.\nParona nel passato fu un porto importante sul fiume Adige, soprattutto come porta di ingresso a Verona per le merci provenienti dal nord Europa.\nGeografia fisica.\nTerritorio.\nLa cittadina, posta alle porte della Valpolicella, \u00e8 attraversata da due strade principali provinciali parallele, la S.P. 1a del Brennero e la S.P. 4 della Valpolicella.\nStoria.\nLa prima documentazione scritta inerente Parona risale al Medioevo; pi\u00f9 precisamente il documento pi\u00f9 antico \u00e8 dell'anno 954. Il paese era sotto il controllo dell'Abbazia di San Zeno la quale, nel 1165, lo infeud\u00f2 ad una tra le pi\u00f9 potenti famiglie veronesi: i Monticali. Parona rivestiva notevole importanza strategica, in quanto posizionata sulla strada romana Claudia Augusta Padana, passaggio obbligato per tutti gli eserciti invasori.\nLa nascita del comune rurale di Parona risale alla seconda met\u00e0 del Duecento.\nLe principali attivit\u00e0 economiche erano di natura agricola, legate alla lavorazione della pietra e della lana; oltre a tutte le attivit\u00e0 collegate alla navigazione fluviale.\nUna data importante per il paese \u00e8 la pestilenza del 1630, che dimezz\u00f2 gli abitanti.\nL'Ottocento \u00e8 il secolo delle dominazioni straniere e per Parona ci furono importanti novit\u00e0; infatti si ricordano in quegli anni la nascita dell'asilo e delle scuole elementari, la ricostruzione della chiesa, la costruzione delle ferrovie Verona - Brennero e Verona - Caprino e il passaggio del paese sotto il controllo della famiglia Alessandri.\nNel Novecento si ricorda, in modo terribile, il bombardamento alleato del luglio 1944 che port\u00f2 morte e distruzione.\nMonumenti e luoghi d'interesse.\nParona pu\u00f2 vantare diverse ville signorili e un acquedotto romano, situato presso la galleria sulla strada provinciale della Valpolicella. Di non particolare interesse architettonico e storico, ma molto importante come nodo ferroviario, il ponte della ferrovia: come lo si pu\u00f2 ammirare oggi, \u00e8 molto diverso da come era in passato, dopo il bombardamento alleato e per il recente rimodernamento ma soprattutto per l'apposizione di un'alta barriera di ferro che separa i binari dallo stretto camminamento che permette a pedoni motorini e biciclette di attraversare.\nIl campanile della chiesa parrocchiale dei Santi Filippo e Giacomo ospita 6 melodiose campane in Mib3 montate per essere suonate secondo la tecnica dei concerti di Campane alla veronese.\nEventi e manifestazioni.\nLa sua manifestazione pi\u00f9 tipica \u00e8 la \"Festa de la Renga\", festa dedicata al piatto tipico della polenta con aringa e che si svolge il giorno delle Ceneri di ogni anno.\nLa manifestazione riempie il paese di persone provenienti da tutta la provincia e oltre, essendo la chiusura del carnevale veronese.\nNel primo pomeriggio si pu\u00f2 vedere la sfilata delle maschere con in testa la maschera del paese, \"la Parona\" e il sire del carnevale veronese \"il Pap\u00e0 del Gnoco\". Sfilano per le strade tra la gente regalando caramelle ai bambini e si ritrovano nel parco cittadino di piazza del Porto, presentandosi alla popolazione e ravvivando cos\u00ec la giornata."}
{"id": "1559400", "revid": "287204", "url": "https://it.wikipedia.org/wiki?curid=1559400", "title": "Greg Raymer", "text": "Soprannominato \"Fossilman\", comincia la sua carriera alle World Series of Poker nell'edizione 2001. Nel 2004 vince il Main Event dopo essersi qualificato con un Satellite da 160$.\nAll'ultima mano in cui aveva , vinse contro il di David Williams con sul board, accaparrandosi il primo premio di $5.000.000. Vanta un totale di 14 piazzamenti a premi WSOP e 2 al WPT."}
{"id": "1559403", "revid": "57342", "url": "https://it.wikipedia.org/wiki?curid=1559403", "title": "Classico Disney", "text": ""}
{"id": "1559404", "revid": "197778", "url": "https://it.wikipedia.org/wiki?curid=1559404", "title": "Gregory Raymer", "text": ""}
{"id": "1559410", "revid": "228587", "url": "https://it.wikipedia.org/wiki?curid=1559410", "title": "Resistenza passiva", "text": "Le resistenze passive nell'ambito dell'Ingegneria Meccanica sono le differenze di rendimento che derivano dall'attrito nelle sue varie forme, come attrito per , , , oppure dovute alla resistenza del mezzo, o ancora alla rigidezza dei flessibili o a fenomeni di urto.\nAttrito diretto.\nNella gamma di resistenze passive, nelle macchine hanno particolare importanza, quelle che, manifestandosi tra i membri di una coppia, si oppongono al moto relativo di un membro rispetto ad un altro.\nIl contatto \u00e8 generalmente ipotizzato puntiforme, a meno di rotolamento con urti o di non poter trascurare la rugosit\u00e0 delle superfici di contatto.\n\u00c8 importante tenere presente la presenza delle resistenze passive, poich\u00e9 influiscono direttamente nel rendimento di una macchina (rapporto tra lavoro utile formula_1 rappresenta il lavoro utile e lavoro motore formula_2:\nformula_3 \nquando questo venga definito come perdita di rendimento, ovvero il rapporto tra il lavoro passivo formula_4 ed il lavoro motore formula_2:\nformula_6 \nMinimizzando le perdite per le resistenze passive si massimizza il rendimento ottenibile dalla macchina.\nTipi di attrito.\nSe il contatto avviene direttamente, in assenza di intermediari, l'attrito \u00e8 definito diretto.\nQuando al contatto tra i membri viene interposto del materiale lubrificante (spesso liquido o solido come la grafite), l'attrito \u00e8 definito mediato.\nAl di sotto di certi spessori di lubrificante, si entra in un caso intermedio di attrito, definito untuoso o attrito limite.\nSe il contatto tra i due membri del sistema \u00e8 di puro rotolamento allora l'attrito \u00e8 definito volvente o di rotolamento, quando il contatto invece, sia di strisciamento, l'attrito \u00e8 per strisciamento o radente.\nNei contatti di prillamento l'attrito \u00e8 definito attrito di giro.\nIn presenza di urti, l'attrito \u00e8 misto."}
{"id": "1559413", "revid": "1345932", "url": "https://it.wikipedia.org/wiki?curid=1559413", "title": "Trigonometria sferica", "text": "La trigonometria sferica \u00e8 un ramo della geometria sferica che si occupa delle relazioni tra lati ed angoli dei poligoni ed in particolare dei triangoli costruiti su una sfera. \u00c8 di notevole importanza per i calcoli astronomici e per la navigazione sia aerea che terrestre.\nIl primo trattato di trigonometria sferica \u00e8 stato scritto da Al-Jayyani, un matematico arabo, nel 1060 d.C.\nLinee sulla sfera.\nSulla superficie di una sfera, l'analogo di una linea retta \u00e8 un cerchio massimo, ossia un cerchio il cui centro coincide con il centro della sfera (ad esempio l'equatore e i meridiani sono cerchi massimi rispetto alla Terra). Come i segmenti su un piano, il pi\u00f9 breve percorso tra due punti sulla superficie della sfera \u00e8 un arco di cerchio massimo (geodetica).\nUn'area della sfera che sia delimitata da archi di cerchio massimo \u00e8 detto poligono sferico. In questo modo sono possibili \"biangoli\" sferici (poligoni dotati di due soli lati), diversamente dal caso planare. \nI lati di questi poligoni non sono identificati per la loro lunghezza lineare, ma tramite l'angolo sotteso da essi rispetto al centro della sfera. La lunghezza dell'arco \u00e8 dato dall'angolo al centro, misurato in radianti moltiplicato per il raggio della sfera.\nUn triangolo sferico \u00e8 quindi determinato dai suoi angoli e lati, specificati non dalla loro lunghezza lineare, ma dall'angolo al centro sotteso. La somma degli angoli interni di un triangolo sferico \u00e8 sempre maggiore di 180\u00b0. La differenza tra la somma dei suoi angoli interni e 180\u00b0 \u00e8 detta \"eccesso sferico\" E: E = \u03b1 + \u03b2 + \u03b3 - 180\u00b0 (dove \u03b1, \u03b2 e \u03b3 si riferiscono agli angoli tra i lati). Per il teorema di Girard, l'eccesso sferico determina la superficie di ogni triangolo sferico. Dato E espresso in radianti e il raggio della sfera R, l'area A del triangolo sferico sar\u00e0: \nformula_1\nDa questa formula, mediante l'applicazione del teorema di Gauss-Bonnet, risulta chiaro che non sono possibili triangoli simili (ossia che hanno gli stessi angoli, ma diversa lunghezza dei lati, e/o diversa area) su una stessa sfera, a meno che non abbiano anche la stessa area. Questa osservazione \u00e8 indipendente dalla dimensione della sfera.\nPer risolvere un problema geometrico su una sfera, occorre suddividere la figura in \"triangoli sferici retti\" , ossia triangoli aventi un angolo pari a 90\u00b0, in modo da applicare il \"pentagono di Napier\". Si tratta di un aiuto mnemonico per trovare facilmente le relazioni sussistenti tra gli angoli in un triangolo sferico retto: occorre scrivere i sei angoli (tre angoli e tre lati) del triangolo in ordine circolare (si comincia con un vertice e si procede con il lato adiacente) eliminando l'angolo di 90\u00b0 e rimpiazzando i due lati adiacenti (\"a\", \"b\") con i loro complementi (ossia 90\u00b0-\"a\", 90\u00b0-\"b\"). \nIl coseno di ciascuno dei cinque angoli sul pentagono di Napier \u00e8 uguale:\nIdentit\u00e0.\nI triangoli sferici soddisfano la legge dei coseni sferici\nL'identit\u00e0 si pu\u00f2 derivare considerando il triangolo formato dalle linee tangenti che sottendono l'angolo \"C\" e usando la legge dei coseni piana. \nC'\u00e8 anche un analogo della legge dei seni\ne il teorema delle cotangenti"}
{"id": "1559419", "revid": "1097011", "url": "https://it.wikipedia.org/wiki?curid=1559419", "title": "Sergesto", "text": "Sergesto \u00e8 un personaggio dell'Eneide. Egli figura come uno dei capi troiani tra quanti fuggono insieme ad Enea dopo la caduta della loro citt\u00e0, come si evince al verso 510 del libro I dell'\"Eneide\" e al 288 del libro VI.\nIl personaggio.\nNel quinto libro dell'Eneide Sergesto comanda la nave Centauro che partecipa, insieme ad altre tre imbarcazioni, ai giochi funebri indetti da Enea per commemorare la morte del padre Anchise, avvenuta un anno prima. Nel corso della gara la nave di Sergesto si avvicina troppo agli scogli e rimane incagliata.\nSergesto appare inoltre come personaggio minore anche nella commedia di Christopher Marlowe \"Didone, Regina di Cartagine\" (1586 circa).\nInterpretazione e realt\u00e0 storica.\nC'\u00e8 chi ritiene che la brutta figura di Sergesto in questa occasione sia da riferirsi alla pessima fama del suo discendente Catilina, appartenente alla gens Sergia. Tuttavia altrove Sergesto gode di miglior fortuna. \u00c8 considerato comunque un personaggio importante in quanto secondo Virgilio fu il capostipite dell'eponima Gens Sergia, una delle Gentes originarie dell'antica Roma."}
{"id": "1559432", "revid": "124759811", "url": "https://it.wikipedia.org/wiki?curid=1559432", "title": "Pitina", "text": "La pitina (o anche peta o petuccia) \u00e8 una polpetta di carne affumicata originaria della Val Tramontina, nelle Prealpi carniche, in Friuli Venezia Giulia, ma diffusa un po' tutta la pedemontana friulana occidentale con denominazioni simili, sebbene con diverse preparazioni.\nOrigine.\nSembra che gi\u00e0 nella prima met\u00e0 dell'Ottocento fosse in uso fra le genti che abitavano le borgate di Frassaneit, localit\u00e0 sita nel comune di Tramonti di Sopra.\nOriginalmente la pitina era composta esclusivamente da carni ovine o caprine o da selvaggina ungulata d'alta montagna (camoscio o capriolo). La forma di polpetta \u00e8 dovuta al fatto che in zone montane non c'erano possibilit\u00e0 di reperire budella per insaccare la carne e quindi conservarla, per cui si era sfruttato questo espediente per sopperire questa carenza. La preparazione non richiedeva particolari attrezzature quindi era possibile prepararle ovunque anche in malghe lontane da centri abitati. Questo succedeva normalmente senza un preciso programma, per cui una capra che si spezzava una zampa, un malessere da parto o l'abbattimento di un camoscio, erano l'occasionale condizione per l'immediata preparazione delle Pitine.\nRealizzazione tradizionale.\nIn passato, nelle valli meridionali delle Prealpi Carniche, quando si abbatteva un camoscio o un capriolo, se si feriva o ammalava una pecora o una capra (troppo preziose per essere seppellite) era d'obbligo trovare un metodo di conservazione di lungo periodo. Proprio dall'esigenza di conservazione delle carni nacque la pitina e le sue varianti. L'animale veniva disossato e la carne triturata finemente nella pestadora (un ceppo di legno incavato). Alla carne si aggiungevano sale, aglio, pepe nero spezzettato. Con la carne macinata si formavano piccole polpette, si passavano nella farina di mais e si facevano affumicare sulla mensola del focolare bruciando soprattutto legno di pino mugo. Una volta affumicata la pitina poteva resistere per molti mesi e diventava quindi un riferimento nella dieta dei tramontini.\nZona di produzione.\nDalla disciplinare IGP pu\u00f2 essere prodotta nei territori comunali di Andreis, Barcis, Cavasso Nuovo, Cimolais, Claut, Erto e Casso, Frisanco, Maniago, Meduno, Montereale Valcellina, Tramonti di Sopra e Tramonti di Sotto.\nPeta, pitina, petuccia.\nGeneralmente considerati sinonimi questi tre nomi in realt\u00e0 fanno riferimento a tre prodotti diversi. Peta (di Andreis), pitina (della Val Tramontina) e petuccia (di Claut) sono i nomi di tre polpette di carne originarie di differenti aree geografiche delle Prealpi Carniche nella ex Provincia di Pordenone. I prodotti differiscono per lo pi\u00f9 per le dimensioni, per il tipo di carne prevalentemente usato nella loro realizzazione e per le erbe utilizzate per aromatizzare la carne durante la fase dell'affumicatura."}
{"id": "1559433", "revid": "709565", "url": "https://it.wikipedia.org/wiki?curid=1559433", "title": "Cloanto", "text": "Cloanto \u00e8 un personaggio dell\"Eneide\", compagno di Enea. Nel primo libro \u00e8 tra i troiani dispersi durante la tempesta, poi ritrovato sano e salvo da Didone.\nNel quinto libro comanda la nave Scilla che disputa una gara, insieme ad altre tre imbarcazioni, durante i giochi indetti ad Erice da Enea per commemorare la morte di Anchise, aggiudicandosi il primo posto.\nA Cloanto Virgilio fa ricondurre l'origine della stirpe Cluenzia."}
{"id": "1559434", "revid": "122322773", "url": "https://it.wikipedia.org/wiki?curid=1559434", "title": "Lavatura d'inchiostro", "text": "La lavatura d'inchiostro, o semplicemente lavatura (\"wash\" in inglese), \u00e8 una tecnica di pittura secondaria, che consiste nell'usare inchiostri molto diluiti per creare ombre o altri effetti.\nQuesta tecnica \u00e8 impiegata soprattutto nei wargames che richiedono la pittura dei modelli come Warhammer, Warhammer 40.000 o Il Signore degli Anelli.\nLa lavatura \u00e8 molto usata dai modellisti pi\u00f9 esperti, in particolare per le miniature destinate a \"contest\" grafici, a causa della sua difficolt\u00e0 quando mirata ad ottenere effetti precisi su determinate aree.\nModellismo futuristico/moderno.\nNel modellismo la lavatura consiste nello stendere uno strato di inchiostro molto diluito di colore pi\u00f9 scuro di quello su cui sar\u00e0 applicato per creare diversi effetti, che si differenziano se usati su una superficie texturizzata o liscia.\nDiluendo colori appositi con acqua e applicando il miscuglio a una superficie, si ottengono ombre accentuate, spesso iperrealistiche\nQuesta tecnica \u00e8 necessaria per mettere in risalto le ombre e pu\u00f2 essere usata in contrasto con effetti di lumeggiatura per accentuare ancora di pi\u00f9 la tridimensionalit\u00e0 del modello.\nAlcuni esempi di lavatura d'inchiostro sono le ombre sulle pieghe dei mantelli o recessi scuri sui bordi di superfici posizionate su dislivelli inferiori rispetto ad altre, accentuando cos\u00ec la loro posizione e l'ombra derivante. \nRecessi muscolari.\nI recessi muscolari sono punti piuttosto particolari: molti pittori dedicano giorni e giorni a curare la pelle dei propri modelli, cercando nuovi metodi per rendere meglio le sue particolari caratteristiche.\nLa lavatura della pelle, in particolare dei recessi muscolari o dello spazio fra le dita, si applica come un colore pi\u00f9 scuro rispetto alla pelle per dare un \"effetto ombra\". A differenza delle altre superfici, la lavatura della pelle \u00e8 preferibilmente iperrealistica o appena accentuata, a differenza dell'effetto che si vuole ottenere.\nOsservando il famoso wargame warhammer 40.000, si nota come la lumeggiatura della pelle vada dal nero per gli orki a un rosa scuro per gli imperiali: tutto dipende dalla scelta del pittore e dalla natura stessa della miniatura; l'ideale per la pelle, \u00e8 dare due o pi\u00f9 lavature di intensit\u00e0 diversa per dare l'idea dell'ombra nonostante la curva leggera che presenta\nModellismo fantasy.\nNel modellismo fantasy, la lavatura d'inchiostro si presenta in particolare come tecnica per invecchiare le armature, caratterizzate da superfici texturizzate, semplicemente applicando inchiostro nero diluito su un'armatura precedentemente pitturata con colori metallici quali oro, argento, bronzo e le relative gradazioni chiare e scure.\nL'effetto ottenuto \u00e8 una superficie pi\u00f9 scura della precedente con recessi neri che permette di dare un effetto vissuto ai modelli; lo stesso risultato \u00e8 ottenibile ricoprendo la miniatura con un primer nero e pitturando la parte interessata con la tecnica del pennello asciutto.\nCome nei modelli futuristici, e ancor pi\u00f9 nel fantasy, la lavatura \u00e8 utilizzata per ombreggiare i mantelli e le vesti dei modelli.\nPreparare il colore.\nPreparare il colore per una lavatura pu\u00f2 essere un passaggio semplicissimo o alquanto complicato.\nPer preparare il colore della lavatura, bisogna versare in un contenitore (da un tappo di bottiglia a un bicchierino) l'inchiostro e una dose d'acqua proporzionale all'intensit\u00e0 che si vuole ottenere per l'ombra rispetto al colore originale dell'inchiostro.\nAvere colori appositi per la lavatura pu\u00f2 essere d'aiuto visto che normali colori acrilici o ad olio potrebbero dare effetti molto diversi o addirittura completamente errati.\nEssendo la lavatura lavatura ad inchiostro, acquistare inchiostri per stilografiche o appositi colori \"ink\" o \"lavature\" forniti dalle case produttrici dei modelli \u00e8 necessario per ottenere il miglior effetto possibile visto che la consistenza stessa dei colori acrilici \u00e8 completamente diversa dagli inchiostri usati per questa tecnica.\nLa lavatura, essendo fatta con l'inchiostro, richiede tempi di asciugatura molto lunghi. Non intervenire durante l'asciugatura per velocizzare il processo, visto che cambierebbe l'aspetto della lavatura effettuata.\nIntervenire con la carta assorbente o uno straccio \u00e8 un buon metodo per eliminare gli eccessi o cambiare, per l'appunto, l'intensit\u00e0 della lavatura ottenuta.\nApplicazione avanzata.\nApplicare una lavatura pu\u00f2 spesso richiedere giorni o settimane da parte dei pittori pi\u00f9 esperti; quando si tratta di importanti contesti, persino mesi.\nQuesto \u00e8 dato dal fatto che lumeggiatura e lavatura sono le due tecniche che permettono di accentuare le ombre, le luci e la tridimensionalit\u00e0 dei modelli, anche con un'applicazione di basso livello.\nApplicare una lavatura a un mantello, ad esempio, potrebbe richiedere molto pi\u00f9 di un colore, mentre la lavatura dei muscoli ad alti livelli di dettaglio richiede oltre 5 colori e inchiostri, il che rende la lavatura una tecnica molto importante per accentuare il realismo dei modelli.\nPer applicare una lavatura (ma anche la lumeggiatura), potrebbe essere utile posizionare un arto come il modello che si sta pitturando e osservare le ombre per avere un'idea di come dare i vari livelli di colore in ogni singolo punto.\nTecniche alternative.\nPer i pittori meno esperti o per ottenere altri effetti pi\u00f9 mirati al singolo modello e al suo aspetto, vi possono essere tecniche alternative quali:\nQuesta tecnica \u00e8 una valida alternativa per pitturare le superfici texturizzate fantasy o futuristiche\nQuesta tecnica \u00e8 una valida alternativa quando si vuole coprire solo il recesso delle pieghe senza toccare il colore originale"}
{"id": "1559436", "revid": "287204", "url": "https://it.wikipedia.org/wiki?curid=1559436", "title": "John Paul Scott", "text": "Fu l'unico detenuto di Alcatraz che conferm\u00f2 la possibilit\u00e0 di arrivare a San Francisco attraversando la baia a nuoto.\nBiografia.\nJohn Paul Scott nacque a Leitchfield, in Kentucky, nel 1927. Derub\u00f2 banche tramite rapine a mano armata presso Lexington e fu condannato a 30 anni di reclusione. Prima fu mandato al Penitenziario di Atlanta, poi ad Alcatraz ed infine a Tallahassee.\nAlcatraz e il tentativo di fuga.\nScott fu mandato sull'isola di Alcatraz nel 1959 e divenne il prigioniero n. AZ1403. Il 16 dicembre 1962 tent\u00f2 di scappare con l'amico detenuto Gerald \"Junior Lee\" Parker, un ladro di banca e dirottatore condannato a 50 anni di prigione. Con una sega, Scott e Parker riuscirono ad allargare le sbarre di una finestra delle cucine; arrivati sui bordi della scogliera, legarono delle corde e si fecero calare nell'acqua. Distrattamente, Parker scivol\u00f2 e si slog\u00f2 un piede, mentre Scott si allontan\u00f2 senza aspettare il compagno. Ad ogni modo, entrambi attraversarono la baia di San Francisco, mantenendosi a galla con residui di gomma rubati. La fuga fu notata verso le 5:47 di sera; Parker fu ripreso all'incirca 25 minuti dopo. Verso le 7:40 della sera stessa, due adolescenti trovarono una persona priva di sensi che stava patendo una forte ipotermia sotto il Golden Gate Bridge: era Scott. Dopo essere stato soccorso venne curato presso il Letterman General Hospital; una volta dimesso, torn\u00f2 ad Alcatraz.\nCircostanze.\nLa temperatura dell'acqua in quella stagione era approssimativamente di 8 \u00b0C, a dicembre, perci\u00f2 sembrava impossibile poter scappare da Alcatraz nuotando. Vi era inoltre una corrente di 3 nodi (5,4 km/h). Quando Frank Morris ed i fratelli John e Clarence Anglin sparirono qualche mese prima, gli ufficiali della prigione affermarono che erano affogati. A causa della fuga \"riuscita\" da parte di Scott, l'ipotesi della morte dei tre precedenti detenuti fu molto discussa. Per la prima volta fu provato, che un prigioniero riusc\u00ec a nuotare per tre miglia in acque fredde e quindi che una fuga dall'isola di Alcatraz era possibile. Dopo la chiusura di Alcatraz, Scott fu trasferito a Leavenworth (Kansas), pi\u00f9 tardi a Marion (Illinois), dove fece un ulteriore tentativo di fuga. Mor\u00ec nel 1987 nel carcere federale di Tallahassee, Florida. Oggi riposa nel cimitero di Willisburg, Kentucky."}
{"id": "1559437", "revid": "71433", "url": "https://it.wikipedia.org/wiki?curid=1559437", "title": "Gone, Baby, Gone", "text": ""}
{"id": "1559438", "revid": "57342", "url": "https://it.wikipedia.org/wiki?curid=1559438", "title": "Aldo Scavarda", "text": "Biografia.\nDirettore della fotografia e operatore di grande qualit\u00e0 ha legato il suo nome a film fondamentali del dopoguerra come \"L'avventura\" di Michelangelo Antonioni, \"Prima della rivoluzione\" di Bernardo Bertolucci, \"Il commissario\" di Luigi Comencini.\nCome regista e sceneggiatore ha diretto \"La linea del fiume\" con John Hurt, Riccardo Cucciolla, Philippe Leroy.\nOltre all'attivit\u00e0 cinematografica ha svolto un'interessante attivit\u00e0 di fotografo."}
{"id": "1559440", "revid": "6923", "url": "https://it.wikipedia.org/wiki?curid=1559440", "title": "Umberto di Silva Candida", "text": "Stretto collaboratore di Leone IX e Niccol\u00f2 II, fu, con Pier Damiani e Ildebrando di Soana (poi eletto al soglio pontificio col nome di papa Gregorio VII), uno dei massimi fautori della riforma della Chiesa dell'XI secolo.\nBiografia.\nNativo della Borgogna, si form\u00f2 presso l'abbazia di Moyenmoutier, nei Vosgi, e nel 1015 divenne monaco benedettino.\nDivenne segretario e consigliere del vescovo di Toul, Brunone, che, eletto papa nel 1049 con il nome di Leone IX, lo cre\u00f2 cardinale vescovo della diocesi suburbicaria di Santa Rufina (Selva Candida) e lo nomin\u00f2 arcivescovo di Palermo, anche se non pot\u00e9 mai prendere possesso della sede episcopale.\nAssertore del primato romano, fu avverso all'unione con la Chiesa greca e contribu\u00ec a rendere irreparabile la rottura tra Leone IX e il patriarca di Costantinopoli Michele Cerulario. Con Federico di Lorena e Pietro di Amalfi, fu inviato come legato papale in oriente per un tentativo di riconciliazione ma, bench\u00e9 accolto con rispetto dall'imperatore Costantino IX Monomaco, il patriarca attacc\u00f2 aspramente l'idea del primato petrino ed il 16 luglio del 1054, nonostante il Papa Leone IX fosse morto il 19 aprile, i legati scomunicarono Cerulario lasciando la bolla sull\u2019altare della basilica di Santa Sofia.\nForte sostenitore del primato pontificio e fermamente avverso alle investiture laiche, nel 1058 sostenne l'elezione al papato di Gerardo di Borgogna (papa Niccol\u00f2 II) e lo persuase a convocare in Laterano (13 aprile 1059) il sinodo che approv\u00f2 il decreto che escluse l'imperatore e l'aristocrazia romana da ogni fase dell'elezione pontificia e che condann\u00f2 esplicitamente ogni forma di nicolaismo e simonia. Contribu\u00ec notevolmente, a questo proposito, alla stesura del decreto stesso che prende il nome di \"In nomine Domini\".\nParticolarmente intransigete fu la sua posizione intransigente contro la simonia in un periodo in cui, nonostante la pressoch\u00e9 unanime condanna da parte della Chiesa, ancora non si aveva ben chiaro quali circostanze fossero da considerarsi simoniache o meno. Stando a Umberto, come lui stesso dichiarava nella sua opera \"Adversus Simoniacos\" (1057-1060), i sacramenti impartiti dai simoniaci non potevano considerarsi validi in quanto eretici e dunque nemmeno le ordinazioni. Dal punto di vista teologico egli affermava che lo Spirito Santo non era presente nei simoniaci e quindi essi non potevano trasmetterlo ad altri. Una tale, radicale, proposta trov\u00f2 inizialmente sostenitori nei patarini lombardi e nei vallombrosiani, ma successivamente venne superata dalla visione pi\u00f9 moderata di Pier Damiani, forse anche a causa della dispersione dei manoscritti di Umberto. Mor\u00ec probabilmente sotto il pontificato di papa Niccol\u00f2 II, poich\u00e9 il suo nome non compare in nessun atto successivo. Con lui \"se ne andava il perno ideologico del gruppo riformatore, il suo teorico pi\u00f9 radicale, capace di trovare sempre i toni pi\u00f9 adatti a provocare e a sostenere i conflitti\"."}
{"id": "1559441", "revid": "287204", "url": "https://it.wikipedia.org/wiki?curid=1559441", "title": "Jump Square", "text": "La , abbreviata Jump SQ, \u00e8 una rivista di manga sh\u014dnen della Sh\u016beisha pubblicata per la prima volta il 2 novembre 2007 al prezzo di 500 Yen in sostituzione del \"Monthly Sh\u014dnen Jump\", chiusa il 6 giugno 2007. La rivista part\u00ec al lancio con 500.000 copie stampate ma il numero non fu sufficiente a soddisfare la domanda, cos\u00ec la Shueisha fece stampare un supplemento di 100.000 copie. Al 2010 le vendite della rivista ammontano a circa 370.000 copie. La sigla SQ utilizzata nel nome sta per Supreme Quality.\nManga attualmente pubblicati.\nQuando la rivista usc\u00ec la prima volta nel novembre del 2007 i manga pubblicati erano 18, 14 di questi erano nuovi mentre 4 provenivano dal Monthly Shonen Jump (Claymore, Gag Manga Biyori, Rosario to Vampire seasonII e Letter Bee). Nel periodo tra la chiusura del Monthly Shonen Jump e dell'apertura del Jump SQ questi quattro manga sono stati pubblicati temporaneamente su Shonen Jump. Queste quattro serie insieme a Blue Exorcist e D.Gray-man (trasferito da Shonen Jump nel novembre 2009) sono le serie pi\u00f9 importanti della rivista.\nCi sono attualmente ventiquattro serie regolarmente serializzate sul Jump Square. Su ventiquattro serie, una ha serializzazione irregolare e tre serie sono attualmente in pausa.\nSQ. Next Cup.\nIn modo simile a quanto accade per la Gold Future Cup su \"Shonen Jump\", il Jump SQ ha indetto un nuovo concorso annuale chiamato \"SQ Next Cup\": la rivista pubblica in alcune uscite storie autoconclusive di vari autori esordienti dopodich\u00e9, tramite un sondaggio, si decider\u00e0 il vincitore del concorso il quale avr\u00e0 la possibilit\u00e0 di essere serializzato sulla rivista. Il concorso \u00e8 partito nel 2013 nei numeri #09 e #10. Il primo vincitore della competizione \u00e8 stato Hotel Helheim di Osamu Nishi.\nRiviste minori.\n\"Jump SQ. II (Second)\".\n \u00e8 una rivista spin-off ad uscita aperiodica della Jump SQ pubblicata per quattro volte dal 18 aprile 2008 al 18 dicembre 2009. Dopo la quarta uscita la rivista \u00e8 stata sostituita dal \"Jump SQ.19\". \u00c8 la rivista su cui venne pubblicato la storia autoconclusiva di \"Ultimo\", scritto da Stan Lee e Hiroyuki Takei.\n\"Jump SQ.19\".\n \u00e8 una rivista spin-off della Jump SQ pubblicata per la prima volta il 19 maggio 2010. La serie contiene storie proprie pi\u00f9 storie legate alle serie presenti su Jump SQ. Inizialmente la rivista era mensile ma, dal 18 febbraio 2012, la rivista ha cambiato periodicit\u00e0 diventando bimestrale. La rivista \u00e8 stata poi chiusa il 19 febbraio 2015 col suo 18\u00b0 numero.\n\"Jump SQ.LaB\".\n \u00e8 una rivista ad uscita aperiodica uscita per la prima volta il 15 luglio 2011. La rivista accoglie, in modo analogo al Jump NEXT, i capitoli autoconclusivi di autori famosi e autori esordienti oppure capitoli speciali di serie gi\u00e0 in corso sul Jump SQ e sul Jump SQ.19.\n\"Jump SQ. Crown\".\n \u00e8 una rivista nata in sostituzione di \"Jump SQ.19\" uscita per la prima volta il 17 luglio 2015. La rivista \u00e8 un contenitore per capitoli autoconclusivi e per le serie \"D.Gray-man\" e \"Blood Blockade Battlefront\"."}
{"id": "1559442", "revid": "339392", "url": "https://it.wikipedia.org/wiki?curid=1559442", "title": "Duca di Bretagna", "text": ""}
{"id": "1559443", "revid": "2155105", "url": "https://it.wikipedia.org/wiki?curid=1559443", "title": "Blossom - Le avventure di una teenager", "text": "Blossom - Le avventure di una teenager \u00e8 una sitcom comica trasmessa per la prima volta dal 1990 al 1995 sulla NBC. La serie aveva come protagonista l'attrice Mayim Bialik nel ruolo di Blossom Russo, un'adolescente che viveva col padre e i due fratelli. La serie \u00e8 stata creata da Don Reo.\nIn Italia \u00e8 stata trasmessa da Rai 2 dal 2 ottobre 1994 al 17 novembre 1997.\nTrama.\nLa serie comincia con la madre di Blossom, che lascia la famiglia per seguire la propria carriera, e la famiglia che cerca di andare avanti come pu\u00f2. Il padre di Blossom, Nick, \u00e8 un musicista, quasi sempre in tour. Il suo fratello maggiore Anthony si sta riabilitando da alcol e droga. Joey, l'altro fratello, invece, non \u00e8 una persona molto brillante, noto pi\u00f9 che altro per la sua esclamazione \"whoa\".\nAnche la migliore amica di Blossom, Six LeMeure, ha un ruolo significativo nella vita della ragazza. Six, in grado di parlare velocissimo, \u00e8 conosciuta per i suoi ragionamenti piuttosto complicati. Blossom riceve spesso consigli nelle sue fantasie, da celebrit\u00e0 come Mr. T, Hugh Hefner, Phylicia Rash\u0101d (che ha il ruolo della madre ideale nella fantasia di Blossom) e Will Smith, che fanno da guest star nel corso della serie.\nProduzione.\nVennero prodotte cinque stagioni di \"Blossom\" per un totale di 114 episodi. La sigla era \"My Opinionation\" di Mike Post e Steve Geyer e cantata da Dr. John. Molti degli episodi della serie furono diretti da Bill Bixby, attore protagonista de \"L'incredibile Hulk\", fino alla sua morte."}
{"id": "1559444", "revid": "85709", "url": "https://it.wikipedia.org/wiki?curid=1559444", "title": "Goffredo II, Duca di Bretagna", "text": ""}
{"id": "1559445", "revid": "33689", "url": "https://it.wikipedia.org/wiki?curid=1559445", "title": "Rusticio", "text": "Biografia.\nRusticio fu nominato \"magister militum per Thracias\" dall'imperatore Leone I; nel 464 fu sostituito da Basilisco, cognato dell'imperatore.\nSempre nel 464 fu console \"prior\" d'Oriente, con Anicio Olibrio (sempre in Oriente) come collega; probabilmente si tratt\u00f2 di un onore in concomitanza della fine della sua carriera.\nMor\u00ec entro il 475."}
{"id": "1559446", "revid": "281779", "url": "https://it.wikipedia.org/wiki?curid=1559446", "title": "Impiantatore ionico", "text": ""}
{"id": "1559447", "revid": "648716", "url": "https://it.wikipedia.org/wiki?curid=1559447", "title": "Borough e Census Area dell'Alaska", "text": "Lo stato dell'Alaska non \u00e8 diviso in contee, come 48 degli altri soggetti federali (anche la Louisiana non ha contee, ma parrocchie) ma \u00e8 suddiviso in 18 borough. Molte delle aree pi\u00f9 densamente popolate dello Stato fanno parte dei borough, che hanno minori funzioni rispetto a quelle delle contee negli altri stati, e che non coprono tutto il territorio, individuando un'area non organizzata, detta appunto \"Unorganized Borough\".\nPer il censimento del 1970, lo United States Census Bureau, in cooperazione con lo Stato, divise l'Unorganized Borough in 11 Census Area, ognuna all'incirca corrispondente a un distretto elettorale. Comunque tali aree esistono solo a scopi statistici (di livello equivalente ai borough e alle contee) e non hanno una propria amministrazione.\nAlcune aree dell'Unorganized Borough ricevono alcuni servizi pubblici direttamente dall'amministrazione statale dell'Alaska, come l'ordine pubblico attuato dagli Alaska State Troopers e i fondi per l'istruzione.\nEsistono inoltre cinque amministrazioni consolidate citt\u00e0-borough (Juneau City and Borough, Borough di Haines, Sitka City and Borough, Yakutat City and Borough e Anchorage (ufficialmente una Municipalit\u00e0, ma assimilata a un borough). Queste autorit\u00e0 assommate sovraintendono in realt\u00e0 alla maggioranza assoluta della popolazione dello Stato, rendendo la gestione amministrativa su due livelli locali una casistica ancor pi\u00f9 rara per gli abitanti di questa regione.\nLista.\nIl codice FIPS (Federal Information Processing Standard), usato dal governo statunitense per identificare in maniera univoca stati e contee, ha assegnato all'Alaska il codice 02. I codici dei singoli borough e census sono formati da tre cifre XXX e a livello nazionale assumono la forma 02XXX.\nCensus area nell'Unorganized Borough.\nIl cosiddetto \"Unorganized Borough\" (\"Borough non organizzato\") \u00e8 quella parte dello Stato dell'Alaska non compresa in nessuno dei 16 borough gi\u00e0 istituiti. Copre pi\u00f9 della met\u00e0 dell'Alaska, per una superficie di . Vi risiede il 13% degli alascani ( abitanti nel 2000).\nL'Alaska \u00e8 l'unico caso in tutti gli Stati Uniti di territorio non suddiviso interamente in contee, o in altra forma assimilabile, organizzate. Nel 1970, lo United States Census Bureau ha suddiviso l\"'Unorganized Borough\" in 11 \"Census Area\" per facilitare le attivit\u00e0 di censimento in un'area cos\u00ec vasta. Le 11 Census Area sono:"}
{"id": "1559448", "revid": "13622638", "url": "https://it.wikipedia.org/wiki?curid=1559448", "title": "Juneau City and Borough", "text": ""}
{"id": "1559449", "revid": "965226", "url": "https://it.wikipedia.org/wiki?curid=1559449", "title": "Solveig Dommartin", "text": "Biografia.\nLa sua carriera inizi\u00f2 in teatro con la \"Compagnia Timoth\u00e9e Laine\" e con il \"Theater Labor Warschau\". Ebbe le sue prime esperienze in campo cinematografico facendo l'assistente di Jacques Rozier.\nIl suo debutto in qualit\u00e0 di attrice di cinema fu con il film \"Il cielo sopra Berlino\" (1987) diretto dal regista Wim Wenders. In questo film, dove recitava la parte di una acrobata di circo, mostr\u00f2 una grande abilit\u00e0 impadronendosi della tecnica acrobatica in soli due mesi. In questo modo non ci fu la necessit\u00e0 di farla sostituire da una controfigura. Insieme a Wim Wenders fu coautrice del film \"Fino alla fine del mondo\" (1991) e con il regista fece un lungo viaggio intorno al mondo in cerca delle ambientazioni pi\u00f9 adatte per il progetto.\nWim Wenders ebbe a dire riguardo a \"Fino alla fine del mondo\":\nLa data di nascita \u00e8 spesso indicata come 29 luglio 1958, in diverse sue biografie, ma in una intervista dopo la morte, la madre ha citato il 1961 come vero anno di nascita.\nSolveig Dommartin \u00e8 morta a causa di un infarto nel 2007."}
{"id": "1559451", "revid": "121391861", "url": "https://it.wikipedia.org/wiki?curid=1559451", "title": "Chiaroscuro", "text": "Il Chiaroscuro \u00e8 un effetto artistico di luce che consiste nel dare risalto alle immagini, tramite la definizione di luce ed ombre sulle superfici dipinte, sovrapponendo, appunto, le tonalit\u00e0 \"chiare\" e \"scure\".\nNel disegno.\nIl chiaroscuro in senso stretto \u00e8 quello legato all'arte grafica, ed \u00e8 tecnicamente il passo successivo al disegno lineare. A volte il rapporto temporale tra la stesura di linee e luci/ombre pu\u00f2 essere invertito, iniziando dalle seconde. \nAttraverso il chiaroscuro \u00e8 possibile dare un'idea dei volumi, dei materiali, dello spazio. Esistono varie tecniche, che oscillano tra quelle che lasciano vedere il segno (tratteggio, linee continue, ecc.) a quelle che lo rendono invisibile (sfumatura, passaggi graduali, ecc.). Il chiaroscuro si pu\u00f2 stendere solo dipingendo le ombre, con uno o pi\u00f9 colori (carboncino, sanguigna, ecc.) oppure schiarendo le luci rispetto al colore del supporto. La stesura di luci si chiama \"lumeggiatura\" e pu\u00f2 essere effettuata, ad esempio, usando un pastello bianco su un foglio color ocra.\nIn pittura.\nIn pittura il chiaroscuro \u00e8 legato all'uso dei colori.\nUsato nella pittura antica, perse di importanza nell'arte bizantina e medievale, dove il simbolismo delle figure non richiedeva un rilievo plastico-spaziale. Per creare effetti di luci ed ombra si usava tutt'al pi\u00f9 un tratteggio, a grana pi\u00f9 o meno fine.\nIn Italia, alla fine del XIII secolo, Cimabue riport\u00f2 in auge l'uso delle sfumature pi\u00f9 delicate, riscoprendo il problema della luce e del modo in cui essa illumina in maniere diverse le differenti parti di un corpo, le materie e le superfici disparate. Un capolavoro in tal senso fu il Crocifisso di Santa Croce. Con Giotto la gamma cromatica di sfumature si fece pi\u00f9 ampia, arrivando ad assomigliare sempre pi\u00f9 alla luce reale. I pittori successivi svilupparono queste tecniche, facendo del chiaroscuro un elemento imprescindibile della raffigurazione pittorica fino al XIX secolo. Da quell'epoca gli impressionisti prima (legati ad una pittura di pura luce e colore) e i cubisti poi (che riscoprirono le forme piatte e geometriche) portarono a un superamento del chiaroscuro= Matisse ad esempio ne fece completamente a meno.\nIn scultura e architettura.\nIn senso pi\u00f9 generale si parla di chiaroscuro intendendo il gioco di luci ed ombre che si produce sulle superfici. Per esempio in architettura si parla di chiaroscuro quando il gioco di volumi pieni e volumi vuoti crea un effetto di variazione rispetto alla monotonia di una superficie piana. Un esempio di edificio con valori di chiaroscuro \u00e8 l'esterno del Duomo di Modena, con le false loggette create unicamente con lo scopo di movimentare la facciata e i fianchi.\nAnche in scultura si parla di chiaroscuro quando il rilievo genera un contrasto tra luce ed ombra naturale, che pu\u00f2 magari far stagliare le figure e far risaltare alcuni dettagli. Il chiaroscuro \u00e8 un elemento fondamentale quando in scultura si vuol rappresentare il movimento; anzi pi\u00f9 sono forti gli effetti di luci ed ombre, pi\u00f9 tumultuosa risulter\u00e0 la scena. Tra gli esempi pi\u00f9 noti ci possono essere il sarcofago di Portonaccio dell'arte romana, la \"Strage degli Innocenti\" del pulpito di Sant'Andrea di Giovanni Pisano, oppure la \"Battaglia dei centauri\" di Michelangelo."}
{"id": "1559454", "revid": "3082", "url": "https://it.wikipedia.org/wiki?curid=1559454", "title": "Flavio Rusticio", "text": ""}
{"id": "1559460", "revid": "1745361", "url": "https://it.wikipedia.org/wiki?curid=1559460", "title": "Mnesteo", "text": "Nella mitologia greca Mnesteo \u00e8 un eroe troiano compagno di Enea.\nIl mito.\nDurante i giochi indetti da Enea in onore del padre morto nel libro V dell'Eneide, Mnesteo ottiene il secondo posto alla gara nautica e il terzo a quella di tiro con l'arco.\nDetiene poi, insieme a Sergesto, il comando del campo troiano durante l'assenza di Enea, recatosi ad incontrare Evandro. E lo stesso, quando Turno durante una battaglia riesce a penetrare nel campo dei Troiani da solo, incita i compagni in panico a circondarlo. Turno per salvarsi \u00e8 costretto a tuffarsi nel Tevere.\nSul finire della guerra, Mnesteo ferisce gravemente il rutulo Arcezio.\nInterpretazione e realt\u00e0 storica.\nVirgilio fa risalire a Mnesteo l'origine della gens romana dei Memmii.\nL'origine del nome.\nIl nome deriva dal verbo \u03bc\u03b9\u03bc\u03bd\u03ae\u03c3\u03ba\u03c9, che significa \"ricordarsi\".\n\u00c8 riconducibile a \u039c\u03bd\u1fc6\u03c3\u03bf\u03c2, un'interpretazione dell'antroponimo miceneo \"ma-na-so\"."}
{"id": "1559461", "revid": "72396", "url": "https://it.wikipedia.org/wiki?curid=1559461", "title": "Frazione equivalente", "text": ""}
{"id": "1559463", "revid": "287204", "url": "https://it.wikipedia.org/wiki?curid=1559463", "title": "Hilliard Ensemble", "text": "LHilliard Ensemble \u00e8 stato un quartetto vocale di voci maschili britannico specializzato nell'esecuzione di musica antica.\nIl gruppo.\nL'ensemble \u00e8 stato fondato nel 1973 o 1974, ed ha preso il nome dal pittore miniaturista dell'et\u00e0 elisabettiana Nicholas Hilliard.\nBench\u00e9 la maggior parte del loro repertorio sia costituito da opere dei periodi medioevale e rinascimentale, essi eseguono talvolta anche musica contemporanea scritta dal compositore estone Arvo P\u00e4rt ma anche da John Cage, Gavin Bryars, Giya Kancheli e Heinz Holliger.\nIl gruppo venne fondato da Paul Hillier, Paul Elliott e David James ma l'organico del gruppo \u00e8 flessibile da quando Hillier ha lasciato alla fine degli anni ottanta del XX secolo.\nA partire dal 1990 il gruppo storico dell'ensemble \u00e8 costituito da David James, Rogers Covey-Crump, John Potter e Gordon Jones, con l'unica sostituzione, nel 1998, di Steven Harrold al posto di John Potter.\nHilliard Ensemble ha inciso la maggior parte dei suoi dischi per l'etichetta ECM.\nNel 1993, quando l'interesse per il canto gregoriano raggiunse il massimo livello, l'ensemble realizz\u00f2 il CD \"Officium\", una collaborazione senza precedenti con il sassofonista norvegese Jan Garbarek.\nIl disco divenne uno dei \"best seller\" dell'etichetta ECM raggiungendo punte di vendita da musica pop.\nVenne pertanto edito un secondo CD doppio \"Mnemosyne\" nel 1999.\nNel 2010, sempre con Garbarek, il quartetto ha pubblicato \"Officium Novum\".\nIl gruppo si scioglie nel 2014."}
{"id": "1559476", "revid": "287204", "url": "https://it.wikipedia.org/wiki?curid=1559476", "title": "Abdet", "text": "Abdet \u00e8 una localit\u00e0 spagnola, frazione (\"Pueblo\") di Confrides, un comune della provincia di Alicante, nella Comunit\u00e0 Valenciana.\nGeografia fisica.\nIl paese si trova a nord della comarca di Marina Baixa (o \"Marina Baja\"), ai piedi della Sierra de Serrella (parte della Cordigliera Betica) a nord della Valle de Guadalest.\nAbdet sorge a pochi km da Confrides, a met\u00e0 strada fra Alcoy e la citt\u00e0 balneare di Benidorm, a circa 100\u00a0km-nord da Alicante.\nStoria.\nAbdet ha origini arabe e le prime notizie al riguardo risalgono all'anno 1264. L'origine del nome pare risalire dall'arabo \"Abd-ra\u00edz\", col significato di \"adorare\".\nTra i monumenti pi\u00f9 importanti vi sono la chiesa di San Vincenzo Ferreri ed il \"Trinquet\", situato vicino alla chiesa, e datato 1772. \u00c8 uno dei pi\u00f9 antichi della regione."}
{"id": "1559480", "revid": "1086846", "url": "https://it.wikipedia.org/wiki?curid=1559480", "title": "Reggina Calcio 2005-2006", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 2005-2006.\nStagione.\nSesto campionato di massima serie per gli amaranto. \nMaglie e Sponsor.\nLo sponsor tecnico \u00e8 l'azienda calabrese della Onze, mentre gli sponsor di maglia sono la Gicos e la Stocco&amp;stocco come secondo sponsor poi sostituito dalla Regione Calabria."}
{"id": "1559483", "revid": "1979849", "url": "https://it.wikipedia.org/wiki?curid=1559483", "title": "Gli orrori del castello di Norimberga", "text": "Gli orrori del castello di Norimberga \u00e8 un film horror italiano diretto da Mario Bava nel 1971. \nTrama.\nPeter Kleist, da poco giunto a Vienna, viene ospitato dallo zio Karl Hummel. Il giovane vuole scoprire la storia di un suo antenato, il barone Otto Von Kleist, noto anche come \"Il Barone Sanguinario\". Il parente lo porta, quindi, a visitare il castello del defunto e l\u00ec conoscono Eva Arnold, studentessa d'architettura. \nIn seguito, Karl invita il nipote ed Eva a cena. Durante il pasto, si accenna ad una certa Elisabeth H\u00f6lle, una strega che maled\u00ec il barone, dopo che quest'ultimo la pun\u00ec a morte. \nTerminato di mangiare, Peter propone ad Eva di tornare al castello e di cercare di far resuscitare il suo antenato. Nonostante alcuni presagi, l'avo non si fa vivo e cos\u00ec, il giorno seguente, i due giovani riprovano nuovamente il sortilegio. Questa volta, ignari del pericolo, Eva e Peter risvegliano il barone.\nNel frattempo, presso la dimora del Sanguinario, si tiene un'asta. L'ultima offerta \u00e8 la propriet\u00e0 della fortezza stessa. L'intero mobile viene acquistato da un misterioso signore invalido, Alfred Becker, che intende restaurarlo e usarlo come propriet\u00e0 privata. \nEva, nel mentre, viene pi\u00f9 volte pedinata dal barone. Nessuno, inizialmente, crede alla storia della ragazza. Successivamente, Karl e Peter cambiano idea e, per trovare una soluzione, decidono di consultare una medium. Quest'ultima riesce ad \"entrare in contatto\" con lo spirito di Elisabeth. La megera riferisce che l'unico modo per uccidere il barone \u00e8 quello di far tornare in vita una vittima del Sanguinario. \nPeter avvisa il signor Becker del pericolo che incombe nel castello. L'anziano non crede alle parole del giovane. Ben presto si scoprir\u00e0 che, in realt\u00e0, Becker simula tutto e che \u00e8 lui stesso il barone. \nProduzione.\nRegia.\nAncora una volta Mario Bava sperimenta, in qualit\u00e0 anche di direttore della fotografia, luci paranormali, tendenti spesso al rosso o a colori caldi. Si notano, inoltre, ampi usi di zoomate\u00a0per le scene pi\u00f9 spaventose.\nRiprese.\nIl film, nonostante il titolo faccia riferimento a Norimberga, \u00e8 stato interamente girato in Austria.\nDistribuzione.\nData di uscita.\nLa pellicola usc\u00ec nelle sale italiane il 27 maggio del 1972. Sempre lo stesso anno venne distribuito negli USA, dove \u00e8 conosciuto col titolo internazionale \"Baron Blood\". \nDivieti.\nIn Italia il lungometraggio, sia al cinema che in home video, \u00e8 stato vietato ai minori di 14 anni per scene violente e contenuto sessuale moderato. \nAccoglienza.\nCritica.\nMorando Morandini, nel suo dizionario omonimo, accoglie tiepidamente il film di Bava. Lo considera \u00abdivertente pi\u00f9 che spaventevole.\u00bb Di simile avviso, si ricordano anche le parole di Roger Ebert (\u00abA volte \u00e8 buffo vedere un film horror brutto. Il problema \u00e8 che [...] non lo \u00e8 abbastanza\u00bb).\nIncassi.\n\"Gli orrori del castello di Norimberga\" ha incassato complessivamente 269.812.000 lire a livello nazionale."}
{"id": "1559484", "revid": "1342360", "url": "https://it.wikipedia.org/wiki?curid=1559484", "title": "Pallone d'oro 1987", "text": "L\u2019edizione 1987 del Pallone d'oro, 32\u00aa edizione del premio calcistico istituito dalla rivista francese \"France Football\", fu vinta dall'olandese Ruud Gullit ( / Milan).\nI giurati che votarono furono 27, provenienti da Albania, Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1559487", "revid": "123292611", "url": "https://it.wikipedia.org/wiki?curid=1559487", "title": "Entello", "text": "Entello \u00e8 un anziano eroe sicano, menzionato nell'Eneide come seguace ed ex allievo del re Erice. Compare nel V libro del poema, durante i giochi indetti da Enea per celebrare il primo anniversario della morte di Anchise a Erice: \u00e8 l'unico che ha il coraggio di sfidare a pugilato l'arrogante troiano Darete, poco pi\u00f9 giovane di lui. \nIn questa occasione, con enormi guantoni di cuoio appartenuti ad Erice, Entello riesce a battere Darete."}
{"id": "1559492", "revid": "1305772", "url": "https://it.wikipedia.org/wiki?curid=1559492", "title": "Bushido (rapper)", "text": "Il suo stile \u00e8 fortemente influenzato dal Gangsta rap americano. Il nome d'arte \"Bushido\" \u00e8 stato preso dal giapponese e significa \"La via del guerriero\". \u00c8 il proprietario della Label indipendente \"ersguterjunge\".\nGiovent\u00f9.\nAnis, figlio di padre tunisino, che ha conosciuto solo all'et\u00e0 di 26 anni, e madre tedesca, con la quale \u00e8 cresciuto a Berlino nel distretto di Tempelhof. Anis ha frequentato il Ginnasio di Berlino, che per\u00f2 abbandona dopo l'undicesima classe. Dopo aver lasciato la scuola si d\u00e0 alla strada e accumula molte accuse per possesso di droga e vandalismo. Un giudice gli impone di scontare una pena eseguendo i servizi sociali, o alternativamente scontando la pena in un carcere minorile. Durante i servizi sociali come imbianchino conosce, quello che poi avrebbe fatto parte del suo gruppo Aggro Berlin, Fler. Attraverso i Graffiti (visibili anche in diversi video musicali) il rapper berlinese si avvicina all'Hip hop. Disegnando sotto lo pseudonimo di \"Fuchs (volpe)\" con diverse crew gli SCC (South Central Cartel), ES (Esoterics) e DMK (Dark Mindz Klique). Vader degli DMK lo porta poi definitivamente nel mondo del Rap.\nDopo essersi fatto strada tra i migliori rapper della Germania lo diventa lui stesso e anche tra i pi\u00f9 ricchi.\nCarriera musicale.\nNel 1999 inizia la sua carriera musicale. Il suo primo lavoro \u00e8 con Frauenarzt e King Orgasmus per l'etichetta I Luv Money Records. Bushido durante la sua carriera collabora pi\u00f9 volte con Frauenarzt dei Die Atzen suo amico di sempre. L'ultima collaborazione risale al 2012 nell'album AMYF nella canzone \"Sudrapstarz 2\".\u00c8 un continuo della canzone \"Sudrapstars\" uscita nel 1999 nel primo mixtape di Bushido sempre insieme a Frauenarzt. Poco tempo dopo registra il suo primo album \"King of KingZ\" che viene pubblicato in musicassetta. Questo lo spinge a produrre qualcosa con gli Aggro Berlin, dove ha lavorato con Sido, B-Tight e Fler. L'album viene rimesso in commercio su CD nel 2003 col nome \"King of KingZ (Digital Remastered)\" e nel 2004 come \"King of KingZ 2004 Edition\" con la presenza di alcuni remix. Nel 2002 ha lanciato l'album \"Carlo, Cokxxx, Nutten\" sotto lo pseudonimo di Sonny Black, in esso Anis lavora con Fler. Il nome dimostra la sua influenza da parte degli Stati Uniti, infatti nel paese Sonny Black era il soprannome del noto capo della famiglia mafiosa Bonanno, Dominick Napolitano.\nNel 2003 lancia il suo album da solista \"Vom Bordstein bis zur Skyline\". Quest'album ha un enorme successo tanto che ancora oggi \u00e8 considerato un album portante per l'underground.\nA causa della differenza artistica riguardante il suo futuro da solista, lascia gli Aggro Berlin nell'estate del 2004 e firma un contratto con la Urban/Universal. Nel 2004, insieme a DJ Ilan, produce un remix di una canzone del gruppo metal Rammstein, \"Amerika\". Nell'ottobre 2004 rilascia il suo quarto album \"Electro Ghetto\" che giunge sesto nella classifica tedesca. Il 4 aprile 2005 rilascia il suo terzo Collabo album in due anni e mezzo, \"Carlo, Cokxxx, Nutten II\", usando ancora l'alter ego Sonny Black e lavorando con Baba Saad (suo cugino) per rimpiazzare Fler.\nIl 30 luglio 2005 durante un party a Linz in Austria dopo che aveva scoperto che gli pneumatici della sua auto erano stati squarciati, lui e due dei bodyguard ebbero un diverbio con un ragazzo austriaco di 19 anni, il quale and\u00f2 via con una grave ferita alla testa. Bushido accus\u00f2 il ragazzo di avergli tagliato gli pneumatici della sua BMW serie 7. Bushido pass\u00f2 15 giorni in prigione prima di pagare la cauzione di 100.000 \u20ac. Egli concluse la cosa pagando al governo austriaco 20.000 \u20ac e altri 1.000 \u20ac al ragazzo. \u00c8 durante questo periodo che divenne molto conosciuto a causa di altri problemi legali.\nVerso la fine del 2005 esce il suo nuovo album da solista Staatsfeind Nr. 1 che fu premiato per la seconda volta consecutiva in Germania col disco d'oro. Agli inizi di settembre del 2006 viene lanciato il suo nuovo lavoro discografico, \"Von der Skyline zum Bordstein zur\u00fcck\" che fu premiato in Germania con un disco di platino avendo venduto oltre 200.000, copie rendendolo il miglior rapper tedesco di tutti i tempi. L'album venne premiato in Austria con il disco d\u00b4oro.\nGli ammiratori di Bushido includono sia gli immigrati che i tedeschi. Egli \u00e8 spesso criticato per i suoi testi a sfondo sessuale, razzista e nazionalista. Le controversie sono ingrandite dal verso: \u201c\"salutiert, steht stramm, ich bin der Leader wie A\"\u201d (Salute, prestate attenzione, Io sono il leader come A). La A \u00e8 stata interpretata da molti come un riferimento ad Adolf Hitler. Secondo Bushido \u201csalutiert, steht stramm, ich bin der Leader wie A\u201d \u00e8 una citazione da una canzone di Azad e la A sta per Azad.\nIl 31 agosto 2007 \u00e8 uscito il suo album \"7\" vendendo oltre 200.000+ copie in Germania, dove ha vinto il disco di platino. Anche in Austria venne premiato l'album con un disco d\u00b4oro. Heavy Metal Payback apparve nell'ottobre del 2008. Anche questo album raggiunse il 1\u00ba Posto nella Media Control Charts in Germania. Cos\u00ec, raggiunse Bushido per la seconda volta nella sua carriera il salto al 1\u00ba Posto. L'album fu premiato in Germania e in Austria con un disco d'oro.\nA partire dal 4 febbraio 2010 in tutte le sale cinematografiche della Germania, \u00e8 uscito il film biografico che racconta la sua vita \"Zeiten \u00e4ndern Dich\". L'album \"Zeiten \u00c4ndern Dich\" che fu pubblicato 2 settimane dopo, fu premiato con un disco d\u00b4oro. Il 13 maggio del 2011 \u00e8 uscito il decimo album da solista Jenseits von Gut und B\u00f6se. L'album raggiunse il 1\u00ba Posto nella Media Control Charts in Germania, Austria e Svizzera. Un traguardo raggiunto per la prima volta nella sua carriera.\nIl 15 agosto del 2011 viene annunciato in un sito internet Hip Hop tedesco che \"Sido e Bushido\" pubblicheranno il 14 ottobre 2011 un Collabo album. Per molti fans gi\u00e0 viene visto come l'album del\u00b4anno. Il 6 agosto del 2012 \"Bushido\" stesso ha annunciato, tramite il suo sito ufficiale, che il 12 ottobre verr\u00e0 pubblicato il suo nono album da studio dal titolo \"AMYF\".\nViolazioni dei diritti d'autore.\nAi primi di Novembre 2007 fu reso noto che Bushido - per la sua track \u201eMittelfingah\u201c, registrata nel 2001 con King Orgasmus e Bass Sultan Hengzt - aveva copiato un \"sample\" della canzone \u201eMourning Palace\u201c della Dark-Metal-Band norvegese \"Dimmu Borgir\", senza informare i membri del gruppo. In seguito al Processo, Bushido venne condannato al risarcimento danni per violazione dei diritti d'autore.\nhttp://www.netzeitung.de/entertainment/music/796991.html\nLa band \"Nox Arcana\" ha intrapreso azioni legali contro Bushido per un caso simile. Si tratta delle canzone \"Blaues Licht\", \"Kurt CObain\" e \"Wei\u00dft du?\" (album \"Von der Skyline zum Bordstein zur\u00fcck\"). Bushido avrebbe attinto musica dai pezzi originali \"Beyond Midnight\", No Restfor the Wicked\" e \"Cthulhu Rising\u201c senza autorizzazione.\nla Gothic-Band francese Dark Sanctuary ha fatto causa a Bushido, di aver usato musica loro in otto tracce dell'album \"Von der Skyline zum Bordstein zur\u00fcck\". Il 23 marzo 2010 il tribunale regionale di Amburgo ha riconosciuto copie in 13 canzoni di Bushido e lo ha condannato a un primo risarcimento di 63.000 Euro. la somma complessiva si sar\u00e0 computata sulla base delle copie vendute. Tutti i CD e file musicali, contenenti i pezzi incriminati, non possono essere pi\u00f9 veduti (in quanto illegali) e devono essere ritirati dal mercato, sempre secondo la sentenza del tribunale.\nhttp://www.tagesspiegel.de/berlin/Bushido-Urheberrecht;art270,3064732\nhttp://www.spiegel.de/kultur/musik/0,1518,685251,00.html\nhttps://www.taz.de/1/leben/musik/artikel/1/die-hegemann-des-hip-hop/\nPremi e riconoscimenti.\nComet:\nEcho Award:\nEurope Music Award:\nBRAVO Otto:\n\"Tape d\u00b4oro\":\n\"Juice-Awards\":\n\"Xpress-Awards\":\n\"GQ-Awards\":\n\"Bambi-Awards\":\nDisco d\u00b4oro in Germania:\nDisco d\u00b4oro in Austria:\nDisco di platino in Germania:"}
{"id": "1559494", "revid": "3732", "url": "https://it.wikipedia.org/wiki?curid=1559494", "title": "Anacleto Margotti", "text": "Biografia.\nNacque in un villaggio di campagna da una famiglia di contadini, ultimogenito di Francesco Margotti, operario, e di Filomena Bertuzzi. A causa delle modeste condizioni economiche della famiglia. Inizi\u00f2 a lavorare molto presto, come garzone e bracciante agricolo. Adolescente, fu apprendista nella bottega di un decoratore locale, dal quale apprese le tecniche della tempera e dell'affresco. Spinto da una chiara vocazione artistica e stimolato dal sacerdote Paolo Rambelli, si dedic\u00f2 al disegno e allo studio delle opere nelle chiese del comprensorio lughese. A 13 anni nel 1908 realizz\u00f2 un \"Autoritratto\" che, inviato a un concorso, vinse il primo premio, permettendogli di continuare gli studi artistici.\nNell'estate del 1916, a soli vent'anni, fu incaricato di realizzare un dipinto raffigurante il Battesimo di Cristo, poich\u00e9 un'opera con lo stesso soggetto era andata perduta nell'incendio della chiesa arcipretale di Alfonsine, devastata due anni prima da alcuni facinorosi durante la \"Settimana rossa\". A San Potito trascorreva l'estate la famiglia Baracca, che possedeva una villa che si trovava vicino alla casa dei Margotti. L'affermato aviatore Francesco Baracca, all'epoca ventiseienne, conosceva Margotti di persona e si prest\u00f2 volentieri a posare nei panni del Cristo per il giovane pittore.\nNel 1917 Margotti riusc\u00ec ad ottenere l'abilitazione all'insegnamento del disegno presso l'Accademia di Belle Arti di Bologna. Nella prima fase della sua esperienza pittorica Margotti fu vicino ai novecentisti; frequent\u00f2 il cenacolo lughese del musicista futurista Balilla Pratella; nel 1918 si stabil\u00ec ad Imola, dove abit\u00f2 sino alla morte insieme con la compagna Elvira Martelli. Successivamente comp\u00ec viaggi di studio a Vienna (1921) ed a Parigi (1926) che lo posero ancor pi\u00f9 in contatto con le ricerche d'avanguardia compiute da Pablo Picasso e da Henri Matisse; al termine di questo percorso decise di tornare a una figurativit\u00e0 improntata alla narrazione dei temi rurali, pi\u00f9 vicini alla sua dimensione reale (era figlio di braccianti).\nMantenne poi per tutta la vita una forte aderenza al figurativo e alla cultura classica italiana. Scelse di raccontare un mondo fatto di umili, poveri e diseredati, da lui visti con attenzione e rispetto, avvicinando il suo nome a quello di Trento Longaretti e Enrico Accatino. Nel 1946 diede vita ad Imola alla Mostra nazionale d'arte contemporanea di cui rimase l'animatore principale anche in tutte le edizioni successive (dal 1965 cambi\u00f2 nome in Mostra nazionale d'arte figurativa).\nNel dopoguerra torn\u00f2 a presentare le sue opere nelle maggiori rassegne nazionali: fu presente a tutte le Quadriennali di Roma dal 1948 al 1959 e fu presente alla Biennale di Venezia nel 1948 e nel 1950. Nel 1960 la citt\u00e0 di Firenze gli dedic\u00f2 una prima importante mostra antologica. \nSue opere sono conservate in numerosi Musei italiani e a Imola. Nel 1975 Margotti don\u00f2 un nucleo consistente della sua produzione artistica (250 dipinti e 150 disegni) alla Cassa di Risparmio di Imola affinch\u00e9 non venisse disperso. L'istituto bancario, riconoscente, cre\u00f2 la \u00abRaccolta d'Arte Margotti\u00bb, tuttora conservata presso il rinascimentale Palazzo Sersanti\nNel 1978 si tenne l'ultima edizione della Mostra nazionale d'arte figurativa (dal 1972 ebbe cadenza biennale); successivamente il pittore don\u00f2 numerosi suoi dipinti al vescovo d'Imola. Attualmente sono conservati nel Museo diocesano Pio IX. Tra essi figura il bozzetto del \"Battesimo di Cristo\", per il quale pos\u00f2 l'aviatore Francesco Baracca.\nSulla sua figura di artista fu girato il documentario \"Un uomo che dipinge\" (regia di E. G. Laura, Bologna 1967)."}
{"id": "1559504", "revid": "921573", "url": "https://it.wikipedia.org/wiki?curid=1559504", "title": "Mayim Bialik", "text": "Biografia.\nDi origine ebraica, i suoi nonni sono emigrati negli Stati Uniti negli anni trenta dalla Polonia, Cecoslovacchia e Ungheria. Frequenta l'universit\u00e0 UCLA, conseguendo la laurea in neuroscienze, in lingua ebraica ed in studi ebraici; prosegue gli studi in neuroscienze arrivando a prendere il titolo di dottorato di ricerca.\nDopo aver lavorato nel mondo dello spettacolo sin da bambina, apparendo in diverse serie televisive statunitensi fra cui \"MacGyver\" e partecipando al video musicale \"Liberian Girl\" di Michael Jackson, raggiunge la notoriet\u00e0 al grande pubblico nel 1991 grazie alla serie televisiva \"Blossom\", in cui ebbe il ruolo della protagonista.\nDal 2010 al 2019 interpreta il personaggio di Amy Farrah Fowler nella serie televisiva \"The Big Bang Theory\".\nNel 2021, ha ospitato due settimane di Jeopardy! e nell'agosto 2021 \u00e8 stata nominata uno dei due moderatori alternati del quiz, insieme a Ken Jennings.\nHa scritto alcuni libri, quali \"Beyond the Sling\", riguardante la teoria dell'attaccamento (\"attachment parenting\"), e \"Mayim's Vegan Table\" che contiene pi\u00f9 di un centinaio di ricette elaborate da lei stessa. Il suo terzo libro, \"Girling Up\", parla delle lotte e del modo in cui le ragazze crescono spiegando scientificamente come i loro corpi cambiano. Il predecessore di quest'ultimo, \"Boying Up\", \u00e8 stato pubblicato l'8 maggio 2018, e analizza la scienza, l'anatomia e la mentalit\u00e0 di crescere come maschio oltre a descrivere i cambiamenti fisici e mentali e le sfide che i ragazzi affrontano mentre si passa dall'adolescenza all'et\u00e0 adulta.\nVita privata.\nSi \u00e8 sposata con Michael Stone, da cui ha avuto due figli, nati rispettivamente nel 2005 e nel 2008. Il 23 novembre 2012 ha annunciato di essersi separata. Il 15 agosto 2012 \u00e8 stata coinvolta in un grave incidente stradale nel quale ha rischiato di perdere un dito della mano sinistra. Il giorno successivo all'incidente, attraverso un tweet, l'attrice ha confermato l'incidente e annunciato che non perder\u00e0 l'uso del dito.\nMayim \u00e8 vegana.\nRiconoscimenti.\nCritics' Choice Awards"}
{"id": "1559506", "revid": "339392", "url": "https://it.wikipedia.org/wiki?curid=1559506", "title": "Eugeni Berzin", "text": ""}
{"id": "1559510", "revid": "1543377", "url": "https://it.wikipedia.org/wiki?curid=1559510", "title": "Catecolo ossidasi", "text": "La catecolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesti enzimi sono un gruppo di rame-proteine che agiscono anche su una variet\u00e0 di residui di catecolo sostituiti, e molte delle quali catalizzano anche la reazione tipica della monofenolo monossigenasi ; questo \u00e8 vero soprattutto per la tirosinasi classica."}
{"id": "1559511", "revid": "767487", "url": "https://it.wikipedia.org/wiki?curid=1559511", "title": "Laccasi", "text": "La laccasi \u00e8 un enzima appartenente alla classe delle ossidoreduttasi, che catalizza la seguente reazione:\nLe laccasi sono un gruppo di proteine multi-rame di bassa specificit\u00e0, che agiscono sia sugli \"o-\" che sui \"p-\"chinoli, e spesso anche sugli amminofenoli e sulla fenilendiammina. I semichinoni possono reagire ulteriormente sia enzimaticamente che non-enzimaticamente. Le Laccasi sono presenti in molti funghi e batteri (organismi decompositori), e permettono loro di degradare la lignina, una delle sostanze pi\u00f9 difficili da decomporre per essi. In questo modo viene perpetuato il ciclo della materia, impedendo l'eccessivo accumulo di questa molecola."}
{"id": "1559512", "revid": "110157", "url": "https://it.wikipedia.org/wiki?curid=1559512", "title": "L-ascorbato ossidasi", "text": "La L-ascorbato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina multirame."}
{"id": "1559513", "revid": "1573940", "url": "https://it.wikipedia.org/wiki?curid=1559513", "title": "O-aminofenolo ossidasi", "text": "La o-aminofenolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina. Mentre l'enzima della pianta \"Tecoma stans\" \u00e8 attivato dal Mn2+ [1], quello del batterio \"Streptomyces griseus\" (GriF) richiede Cu2+ per la sua massima attivit\u00e0. Due molecole del prodotto 6-iminocicloesa-2,4-dienone (es. 1,2-benzochinone monoimmina) condensano spontaneamente con ossidazione per produrre 2-aminofenossazina-3-one [4]. La 3-amino-4-idrossibenzaldeide, che ha un gruppo -CHO in posizione para rispetto al gruppo idrossido del 2-aminofenolo, risulta il miglior substrato del GriF [4]."}
{"id": "1559514", "revid": "110157", "url": "https://it.wikipedia.org/wiki?curid=1559514", "title": "3-idrossiantranilato ossidasi", "text": "La 3-idrossiantranilato ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559515", "revid": "767487", "url": "https://it.wikipedia.org/wiki?curid=1559515", "title": "Cellador", "text": "I Cellador sono una power metal band statunitense originaria di Omaha, Nebraska.\nStoria.\nChris Petersen e Josh Krohn fondarono la band sotto il nome Apostate.\nI Cellador hanno subito diversi cambi di formazione sino ad oggi, tant'\u00e8 che nessuno degli attuali componenti fa parte della formazione originale del 2003 a parte il chitarrista Chris Petersen.\nBill Hudson ha lasciato la band nel gennaio 2008."}
{"id": "1559516", "revid": "110157", "url": "https://it.wikipedia.org/wiki?curid=1559516", "title": "Rifamicina-B ossidasi", "text": "La rifamicina-B ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche sul benzene-1,4-diolo e, pi\u00f9 lentamente, su altri \"p-\"chinoli. Non \u00e8 identica alla catecolo ossidasi , alla laccasi , all\"'o-\"aminofenolo ossidasi , o alla 3-idrossiantranilato ossidasi ."}
{"id": "1559517", "revid": "1573940", "url": "https://it.wikipedia.org/wiki?curid=1559517", "title": "Plastochinolo-plastocianina reduttasi", "text": "La plastochinolo-plastocianina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 un complesso citocromo \"f\",\"b\"6 separato dai cloroplasti. Agisce anche, pi\u00f9 lentamente, sul plastochinolo-9 e gli ubichinoli. Il citocromo \"c-\"&gt;552 pu\u00f2 sostituire la plastocianina, ma la reazione procede pi\u00f9 lentamente."}
{"id": "1559518", "revid": "1543377", "url": "https://it.wikipedia.org/wiki?curid=1559518", "title": "Ribosildiidronicotinamide deidrogenasi (chinone)", "text": "La ribosildiidronicotinamide deidrogenasi (chinone) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina. A differenza della NAD(P)H deidrogenasi (chinone) (), questa chinone reduttasi non \u00e8 in grado di utilizzare NADH o NADPH. Essa utilizza piuttosto le \"N\"-ribosil- e le \"N\"-alchildiidronicotinamidi. Gli idrocarburi policiclici aromatici (come il benz[\"a\"]antracene) ed estrogeni come il 17\u03b2-estradiolo ed il dietilstilbestrolo sono potenti inibitori dell'enzima. Il dicumarolo \u00e8 invece un inibitore pi\u00f9 blando. L'enzima pu\u00f2 catalizzare riduzioni sia a 2 che a 4 elettroni, mentre gli accettori ad un elettrone, come il ferrocianuro di potassio, non possono essere ridotti."}
{"id": "1559519", "revid": "1543377", "url": "https://it.wikipedia.org/wiki?curid=1559519", "title": "Violaxantina de-epossidasi", "text": "La violaxantina de-epossidasi (VDE) \u00e8 un enzima appartenente alla classe delle ossidoreduttasi, che catalizza la seguente reazione:\nInsieme alla zeaxantina epossidasi , questo enzima partecipa al ciclo della xantofilla (o violaxantina) per il controllo della concentrazione della zeaxantina nei cloroplasti. \u00c8 attivato dal basso pH del lume dei tilacoidi (prodotto dalla luce ad alta intensit\u00e0). La zeaxantina induce la dissipazione dell'energia di eccitazione nella clorofilla del complesso proteico di cattura-luce del fotosistema II. Nelle piante superiori l'enzima reagisce con gli \"all\"-\"trans\"-diepossidi, come la violaxantina, e gli \"all\"-\"trans\"-monoepossidi, ma nell'alga \"Mantoniella squamata\", solo i diepossidi sono dei buoni substrati."}
{"id": "1559520", "revid": "110157", "url": "https://it.wikipedia.org/wiki?curid=1559520", "title": "Punti di Malfatti", "text": "I punti di Malfatti, o Ajama-Malfatti, sono due punti notevoli del triangolo legati ai punti di tangenza tra i tre cerchi di Malfatti.\nPrimo punto di Malfatti.\nIl primo punto di Malfatti, o anche \"X\"(\"179\") per l'ETC, \u00e8 il punto in cui si intersecano i segmenti che congiungono un vertice del triangolo al punto di tangenza opposto dei \"cerchi di Malfatti\".\nformula_1\nformula_2\nSecondo punto di Malfatti.\nIl secondo punto di Malfatti, anche \"X\"(\"180\") per l'ETC, \u00e8 il punto in cui si intersecano le rette passanti per gli excerchi di un triangolo e uno dei punti di tangenza dei \"cerchi di Malfatti\".\nPunto di Yff-Malfatti.\nIl punto di Yff-Malfatti, analogo al primo punto di Malfatti, \u00e8 il punto d'intersezione delle rette passanti per i vertici del triangolo e il punto di tangenza dei \"cerchi di Malfatti\" pi\u00f9 vicino, secondo la soluzione alternativa data problema di Malfatti da Peter Yff, generalizzando il problema."}
{"id": "1559521", "revid": "110157", "url": "https://it.wikipedia.org/wiki?curid=1559521", "title": "NADH perossidasi", "text": "La NADH perossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Il Ferricianuro, i chinoni, etc., possono sostituire H2O2."}
{"id": "1559522", "revid": "110157", "url": "https://it.wikipedia.org/wiki?curid=1559522", "title": "NADPH perossidasi", "text": "La NADPH perossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559523", "revid": "1543377", "url": "https://it.wikipedia.org/wiki?curid=1559523", "title": "Acido grasso perossidasi", "text": "La acido grasso perossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce sugli acidi grassi a lunga-catena, dall'acido dodecanoico all'acido ottadecanoico."}
{"id": "1559527", "revid": "1543377", "url": "https://it.wikipedia.org/wiki?curid=1559527", "title": "Ioduro perossidasi", "text": "La ioduro perossidasi (TPO) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una emoproteina. \u00c8 presente soprattutto nella tiroide dove viene secreto nel colloide. La TPO ossida gli ioni ioduro I\u2212 a iodio elementare ed \u00e8 implicata negli ormoni della tiroide quali la tiroxina (T4) e la triiodotironina (T3). Negli esserei umani la tiroperossidasi \u00e8 codificata dal gene TPO.\nFisiologia.\nLo iodio inorganico entra nel corpo soprattutto come ioduro, I\u2212. Dopo essere entrato nel follicolo della tiroide (o nella cellula follicolare della tiroide) via cotrasportatore di Na+/I\u2212 (NIS, \"sodium iodide symporter\") situato nel lato basolaterale, lo ioduro \u00e8 trasportato attraverso la membrana apicale fino al colloide via proteina pendrina, dopo di che la perossidasi della tiroide trasforma lo ioduro in iodio nascente (I\u2022).\nL'organificazione dello iodio, cio\u00e8 l'incorporazione di iodio nella tireoglobulina per la produzione dell'ormone tiroideo, \u00e8 resa possibile grazie all'azione della TPO, che produce la specie reattiva dello iodio necessaria alla sintesi di tali ormoni.\nLe reazioni chimiche catalizzate dalla ioduro perossidasi avvengono sulla superficie esterna della membrana apicale e sono mediate dal perossido di idrogeno."}
{"id": "1559528", "revid": "2128848", "url": "https://it.wikipedia.org/wiki?curid=1559528", "title": "Glutatione perossidasi", "text": "La glutatione perossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina contenente un residuo di selenocisteina. Steroidi e lipidi idroperossidi, ma non i prodotti di reazione della lipossigenasi sui fosfolipidi, possono agire come accettori, ma pi\u00f9 lentamente di H2O2 (cf. fosfolipide-idroperossido glutatione perossidasi).\nIsoenzimi.\nVi sono diversi isoenzimi codificati da diversi geni, che variano nella localizzazione cellulare e nella specificit\u00e0 di substrato. La Glutatione perossidasi 1 (GPx1) \u00e8 la versione pi\u00f9 abbondante, presente nei citoplasmi di quasi tutti i tessuti di mammiferi, che ha come substrato preferenziale il perossido di idrogeno. La Glutatione perossidasi 4 (GPx4) ha un'alta preferenza per gli idroperossidi lipidici; viene espressa in quasi ogni cellula di mammiferi, anche se a livelli molto pi\u00f9 bassi. La Glutatione perossidasi 2 \u00e8 un enzima intestinale ed extracellulare, mentre la glutatione perossidasi 3 \u00e8 extracellulare, specialmente abbondante nel plasma. Fino ad oggi, sono state identificati negli umani otto differenti iso-forme di glutatione perossidasi (GPx1-8).\nStruttura.\nLe proteine GPx1, GPx2, GPx3, e GPx4 dei mammiferi sono enzimi contenenti selenio, mentre la GPx6 \u00e8 una selenioproteina negli umani con proteine omologhe contenenti cisteina nei roditori. GPx1, GPx2, e GPx3 sono proteine omo-tetrameriche, mentre la GPx4 ha una struttura monomerica. Mentre l'integrit\u00e0 delle membrane cellulari e subcellulari dipende fortemente dalla glutatione perossidasi, il sistema protettivo antiossidativo della stessa glutatione perossidasi dipende fortemente dalla presenza di selenio.\nRuolo nelle malattie.\nI polimorfismi genetici negli enzimi della glutatione perossidasi e le loro espressioni alterate e attivit\u00e0 sono associati con il danno ossidativo al DNA e di conseguenza alla suscettibilit\u00e0 individuale al cancro.\nScoperta.\nLa glutatione perossidasi venne scoperta nel 1957 da Gordon C. Mills."}
{"id": "1559529", "revid": "110157", "url": "https://it.wikipedia.org/wiki?curid=1559529", "title": "Cloruro perossidasi", "text": "La cloruro perossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima provoca la clorinazione di diverse molecole organiche, formando legami stabili C-Cl. Pu\u00f2 agire anche con Br- e I-. Probabilmente \u00e8 una emo-tiolato proteina (\"P-\"450)."}
{"id": "1559531", "revid": "767487", "url": "https://it.wikipedia.org/wiki?curid=1559531", "title": "L-ascorbato perossidasi", "text": "La L-ascorbato perossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559532", "revid": "110157", "url": "https://it.wikipedia.org/wiki?curid=1559532", "title": "Fosfolipide-idroperossido glutatione perossidasi", "text": "La fosfolipide-idroperossido glutatione perossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina contenente un residuo di selenocisteina. I prodotti di reazione della lipossigenasi sui fosfolipidi possono agire da accettori; anche H2O2 pu\u00f2 agire, ma pi\u00f9 lentamente (\"cf.\" glutatione perossidasi)."}
{"id": "1559533", "revid": "110157", "url": "https://it.wikipedia.org/wiki?curid=1559533", "title": "Manganese perossidasi", "text": "La manganese perossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una emeproteina coinvolta nella degradazione ossidativa della lignina nei basidiomiceti della carie bianca."}
{"id": "1559535", "revid": "1543377", "url": "https://it.wikipedia.org/wiki?curid=1559535", "title": "Lignina perossidasi", "text": "La lignina perossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una emeproteina che induce la rottura ossidativa del legame di alcani (C-C) ed eteri (C-O-C) in numerosi composti correlati alla lignina. L'enzima ossida anche gli alcoli benzilici ad aldeidi, attraverso un radicale cationico aromatico, ed \u00e8 coinvolto nella degradazione ossidativa della lignina nei basidiomiceti della carie bianca (\"white rot\"). In condizioni aerobiche l'enzima pu\u00f2 utilizzare anche ossigeno molecolare."}
{"id": "1559536", "revid": "228587", "url": "https://it.wikipedia.org/wiki?curid=1559536", "title": "Perossiredoxina", "text": "La perossiredoxina (nota anche con la sigla Prx) \u00e8 un enzima appartenente alla classe delle ossidoreduttasi, che catalizza la seguente reazione:\nCon tale termine ci si riferisce ad un'ampia famiglia ubiquitaria di proteine antiossidanti, caratterizzate tutte dalla medesima attivit\u00e0 enzimatica ma divisibili, sulla base della struttura, in tre tipologie differenti:\nLa reazione di questa perossidasi comprende due passaggi che ruotano attorno ad una cisteina redox-attiva chiamata \"cisteina perossidatica\". Le tre classi condividono il primo passaggio, nel quale la cisteina perossidatica attacca il substrato perossidico e viene ossidata ad \"S\"-idrossicisteina. Il secondo passaggio, che consiste nella rigenerazione della cisteina, avviene in modo differente nelle tre diverse classi. Per le Prx tipiche a due cisteine, la \"S\"-idrossicisteina \u00e8 attaccata da una cisteina localizzata al CTD della seconda subunit\u00e0 della proteina, a formare un ponte disolfuro che viene poi ridotto da specifici agenti riducenti cellulari contenenti tioli (R\u2032-SH come la tioredoxina, la triparedoxina, AhpF o AhpD). Nelle Prxs atipiche a due cisteine, invece, entrambe le cisteine si trovano sullo stesso polipeptide. Nelle Prxs ad una cisteina, invece, la cisteina perossidatica viene ridotta direttamente dalle gi\u00e0 citate molecole riducenti."}
{"id": "1559537", "revid": "110157", "url": "https://it.wikipedia.org/wiki?curid=1559537", "title": "Idrogeno deidrogenasi", "text": "La idrogeno deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una flavoproteina (con FMN o FAD) contenente centri ferro-zolfo. Alcune forme di questo enzima possono contenere nichel."}
{"id": "1559539", "revid": "110157", "url": "https://it.wikipedia.org/wiki?curid=1559539", "title": "Idrogeno deidrogenasi (NADP+)", "text": "La idrogeno deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente centri ferro-zolfo."}
{"id": "1559540", "revid": "1543377", "url": "https://it.wikipedia.org/wiki?curid=1559540", "title": "Citocromo-c3 idrogenasi", "text": "La citocromo-c3 idrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-zolfo proteina. Alcune forme dell'enzima contengono nichel ([NiFe]-idrogenasi) e, tra queste, alcune contengono selenocisteina ([NiFeSe]-idrogenasi). Anche il blu di metilene ed altri accettori possono essere ridotti."}
{"id": "1559542", "revid": "1543377", "url": "https://it.wikipedia.org/wiki?curid=1559542", "title": "Ferredossina idrogenasi", "text": "La ferredossina idrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene clusters ferro-zolfo. Gli enzimi isolati da alcune sorgenti contengono nichel. Pu\u00f2 usare l'idrogeno molecolare per la riduzione di una variet\u00e0 di sostanze."}
{"id": "1559544", "revid": "1543377", "url": "https://it.wikipedia.org/wiki?curid=1559544", "title": "Coenzima F420 idrogenasi", "text": "La coenzima F420 idrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una flavoproteina (FAD) contenente centri ferro-zolfo e nichel. In alcuni organismi, l'enzima pu\u00f2 contenere anche selenocisteina. L'enzima \u00e8 anche in grado di ridurre l'analogo riboflavinico di F420 oltre a flavine e metilviologeno, ma in modo meno efficiente."}
{"id": "1559545", "revid": "110157", "url": "https://it.wikipedia.org/wiki?curid=1559545", "title": "5,10-meteniltetraidrometanopterina idrogenasi", "text": "La 5,10-meteniltetraidrometanopterina idrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima, che non contiene n\u00e9 centri ferro-zolfo n\u00e9 nichel, non catalizza la riduzione di coloranti artificiali, n\u00e9 \u00e8 in grado di catalizzare da sola una reazione di scambio H2/H+."}
{"id": "1559546", "revid": "1543377", "url": "https://it.wikipedia.org/wiki?curid=1559546", "title": "Metanosarcina-fenazina idrogenasi", "text": "La Metanosarcina-fenazina idrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene nichel, clusters ferro-zolfo e citocromo \"b.\" L'enzima estratto da alcune sorgenti contiene selenocisteina."}
{"id": "1559548", "revid": "110157", "url": "https://it.wikipedia.org/wiki?curid=1559548", "title": "Idrogenasi (accettore)", "text": "La idrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima usa idrogeno molecolare per la riduzione di una variet\u00e0 di sostanze. Contiene clusters ferro-zolfo. L'enzima estratto da alcune sorgenti contiene nichel."}
{"id": "1559549", "revid": "1543377", "url": "https://it.wikipedia.org/wiki?curid=1559549", "title": "Catecolo 1,2-diossigenasi", "text": "La catecolo 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe3+. \u00c8 coinvolto nel metabolismo dei composti nitro-aromatico di un ceppo di \"Pseudomonas putida\"."}
{"id": "1559550", "revid": "1543377", "url": "https://it.wikipedia.org/wiki?curid=1559550", "title": "Catecolo 2,3-diossigenasi", "text": "La catecolo 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe+2. L'enzima del ceppo \"O\"-1 di \"Alcaligenes\" sp. ha dimostrato di catalizzare anche la reazione\ned \u00e8 stato identificato come 2,3-diidrossibenzenesulfonato 2,3-diossigenasi. Saranno necessarie ulteriori ricerche per dimostrare se si tratta di un enzima diverso."}
{"id": "1559551", "revid": "1543377", "url": "https://it.wikipedia.org/wiki?curid=1559551", "title": "Protocatecuato 3,4-diossigenasi", "text": "La protocatecuato 3,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe3+."}
{"id": "1559553", "revid": "110157", "url": "https://it.wikipedia.org/wiki?curid=1559553", "title": "Gentisato 1,2-diossigenasi", "text": "La gentisato 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1559554", "revid": "1543377", "url": "https://it.wikipedia.org/wiki?curid=1559554", "title": "Omogentisato 1,2-diossigenasi", "text": "La omogentisato 1,2-diossigenasi \u00e8 un enzima appartenente alla classe delle ossidoreduttasi e facente parte della via catabolica della fenilalanina e della tirosina, che catalizza la seguente reazione:\nL'enzima richiede Fe2+.\nDifetti genetici a carico del suddetto enzima provocano un accumulo di omogentisato che viene escreto con le urine e a contatto con l'aria si ossida rapidamente, assumendo un colore scuro. Tale malattia prende il nome di alcaptonuria."}
{"id": "1559555", "revid": "1543377", "url": "https://it.wikipedia.org/wiki?curid=1559555", "title": "3-idrossiantranilato 3,4-diossigenasi", "text": "La 3-idrossiantranilato 3,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1559556", "revid": "1543377", "url": "https://it.wikipedia.org/wiki?curid=1559556", "title": "Protocatecuato 4,5-diossigenasi", "text": "La protocatecuato 4,5-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1559558", "revid": "110157", "url": "https://it.wikipedia.org/wiki?curid=1559558", "title": "2,5-diidrossipiridina 5,6-diossigenasi", "text": "La 2,5-diidrossipiridina 5,6-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1559559", "revid": "110157", "url": "https://it.wikipedia.org/wiki?curid=1559559", "title": "7,8-diidrossichinurenato 8,8a-diossigenasi", "text": "La 7,8-diidrossichinurenato 8,8a-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1559560", "revid": "1366835", "url": "https://it.wikipedia.org/wiki?curid=1559560", "title": "Triptofano 2,3-diossigenasi", "text": "La triptofano 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una protoemoproteina. Nei mammiferi, l'enzima sembra essere localizzato solo nel fegato. Questo enzima, insieme alla indoloammina 2,3-diossigenasi , catalizza la prima tappa velocit\u00e0-limitante nel pathway della chinurenina, il maggiore pathway del metabolismo del triptofano. L'enzima \u00e8 specifico per il triptofano, ma \u00e8 pi\u00f9 attivo con l'enantiomero -triptofano piuttosto che con il -triptofano. L'enzima svolge una reazione identica alla indoloammina-pirrolo 2,3-diossigenasi ()."}
{"id": "1559562", "revid": "1573940", "url": "https://it.wikipedia.org/wiki?curid=1559562", "title": "Ascorbato 2,3-diossigenasi", "text": "La ascorbato 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede ferro(II)."}
{"id": "1559563", "revid": "1543377", "url": "https://it.wikipedia.org/wiki?curid=1559563", "title": "2,3-diidrossibenzoato 3,4-diossigenasi", "text": "La 2,3-diidrossibenzoato 3,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559564", "revid": "1543377", "url": "https://it.wikipedia.org/wiki?curid=1559564", "title": "3,4-diidrossifenilacetato 2,3-diossigenasi", "text": "La 3,4-diidrossifenilacetato 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-proteina."}
{"id": "1559565", "revid": "1543377", "url": "https://it.wikipedia.org/wiki?curid=1559565", "title": "3-carbossietilcatecolo 2,3-diossigenasi", "text": "La 3-carbossietilcatecolo 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-proteina."}
{"id": "1559566", "revid": "1543377", "url": "https://it.wikipedia.org/wiki?curid=1559566", "title": "Indolo 2,3-diossigenasi", "text": "La indolo 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima della pianta \"Jasminum grandiflorum\" \u00e8 una flavoproteina contenente rame, e forma antranilato come prodotto finale. Anche uno degli enzimi di \"Tecoma stans\" \u00e8 una flavoproteina contenente rame ed usa tre moli di ossigeno per mole di indolo, per formare antranile (3,4-benzoisossiazolo). Un secondo enzima di \"Tecoma stans\", che non \u00e8 una flavoproteina, usa quattro moli di ossigeno e forma antranilato come prodotto finale."}
{"id": "1559567", "revid": "1573940", "url": "https://it.wikipedia.org/wiki?curid=1559567", "title": "Zolfo diossigenasi", "text": "La zolfo diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-proteina. Il glutatione (GSH) gioca un ruolo chiave nell'attivazione dello zolfo, ma non \u00e8 consumato durante la reazione enzimatica. GSH e zolfo reagiscono non enzimaticamente ad ottenere \"S\"-sulfanilglutatione. Solo tale molecola, infatti, \u00e8 in grado di essere ossidata a formare solfito. Il solfito pu\u00f2 esser successivamente convertito non enzimaticamente a solfato, tiosoltato o \"S\"-zolfoglutatione (GSSO3-)."}
{"id": "1559568", "revid": "110157", "url": "https://it.wikipedia.org/wiki?curid=1559568", "title": "Cisteammina diossigenasi", "text": "La cisteammina diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una proteina con ferro non-eme coinvolta nella biosintesi della taurina. Richiede un composto con funzione di cofattore come solfuro, solfito, selenio o blu di metilene per raggiungere la massima attivit\u00e0. Il 3-amminopropanetiolo (omocisteammina) e il 2-mercaptoetanolo possono agire come substrati. Il glutatione, la cisteina e gli esteri etilico e metilico della cisteina non sono invece buoni substrati."}
{"id": "1559569", "revid": "2131569", "url": "https://it.wikipedia.org/wiki?curid=1559569", "title": "Cisteina diossigenasi", "text": "La cisteina diossigenasi (CDO) \u00e8 un enzima appartenente alla classe delle ossidoreduttasi, che catalizza la conversione della L-cisteina in acido cistein-solfonico incorporando ossigeno.\nL'enzima richiede come cofattori Fe e NAD(P)H."}
{"id": "1559570", "revid": "1543377", "url": "https://it.wikipedia.org/wiki?curid=1559570", "title": "Caffeato 3,4-diossigenasi", "text": "La caffeato 3,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559571", "revid": "110157", "url": "https://it.wikipedia.org/wiki?curid=1559571", "title": "2,3-diidrossiindolo 2,3-diossigenasi", "text": "La 2,3-diidrossiindolo 2,3-diossigenasi \u00e8 un enzima appartenente alla classe delle ossidoreduttasi che catalizza la seguente reazione:"}
{"id": "1559572", "revid": "110157", "url": "https://it.wikipedia.org/wiki?curid=1559572", "title": "Quercetina 2,3-diossigenasi", "text": "La quercetina 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Aspergillus\" sp. \u00e8 una proteina contenente rame mentre quello di \"Bacillus subtilis\" contiene ferro. La quercetina \u00e8 un flavonolo (5,7,3\u2032,4\u2032-tetraidrossiflavonolo)."}
{"id": "1559573", "revid": "110157", "url": "https://it.wikipedia.org/wiki?curid=1559573", "title": "3,4-diidrossi-9,10-secoandrosta-1,3,5(10)-triene-9,17-dione 4,5-diossigenasi", "text": "Il 3,4-diidrossi-9,10-secoandrosta-1,3,5(10)-triene-9,17-dione 4,5-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nNecessita di Fe2+ come cofattore ed agisce anche sul 3-isopropilcatecolo e sul 3-tert-butil-5-metilcatecolo."}
{"id": "1559574", "revid": "110157", "url": "https://it.wikipedia.org/wiki?curid=1559574", "title": "Peptide-triptofano 2,3-diossigenasi", "text": "La peptide-triptofano 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul triptofano."}
{"id": "1559575", "revid": "110157", "url": "https://it.wikipedia.org/wiki?curid=1559575", "title": "4-idrossifenilpiruvato diossigenasi", "text": "La 4-idrossifenilpiruvato diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Pseudomonas\" contiene un Fe3+ per mole di enzima; quelli derivanti da altri organismi possono contenere ferro o rame."}
{"id": "1559576", "revid": "110157", "url": "https://it.wikipedia.org/wiki?curid=1559576", "title": "2,3-diidrossibenzoato 2,3-diossigenasi", "text": "La 2,3-diidrossibenzoato 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche, pi\u00f9 lentamente, con 2,3-diidrossi-4-metilbenzoato and 2,3-diidrossi-4-isopropilbenzoatodiocane."}
{"id": "1559577", "revid": "31886", "url": "https://it.wikipedia.org/wiki?curid=1559577", "title": "Stizolobato sintasi", "text": "La stizolobato sintasi \u00e8 un enzima appartenente alla classe delle ossidoreduttasi, che catalizza la seguente reazione:\nAvviene la chiusura dell'anello e l'ossidazione del prodotto intermedio, con il NAD(P)+ come accettore, formando acido stizolobico. L'enzima richiede Zn2+."}
{"id": "1559578", "revid": "31886", "url": "https://it.wikipedia.org/wiki?curid=1559578", "title": "Stizolobinato sintasi", "text": "La stizolobinato sintasi \u00e8 un enzima appartenente alla classe delle ossidoreduttasi, che catalizza la seguente reazione:\nAvviene la chiusura dell'anello e l'ossidazione del prodotto intermedio, con NAD(P)+ come accettore, ad acido stizolobinico. L'enzima richiede Zn2+."}
{"id": "1559579", "revid": "110157", "url": "https://it.wikipedia.org/wiki?curid=1559579", "title": "Arachidonato 12-lipossigenasi", "text": "La arachidonato 12-lipossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto \u00e8 rapidamente ridotto nel corrispondente composto 12\"S-\"idrossi."}
{"id": "1559580", "revid": "1573940", "url": "https://it.wikipedia.org/wiki?curid=1559580", "title": "2-nitropropano diossigenasi", "text": "La 2-nitropropano diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nMentre l'enzima del fungo \"Neurospora crassa\" contiene un FMN legato non covalentemente come cofattore, quello del lievito \"Williopsis mrakii\" contiene FAD. Questo enzima differisce dalla nitroetano ossidasi () nel fatto che il substrato preferito \u00e8 costituito dai nitronati alcanici rispetto ai nitroalcani neutrali. L'enzima ha un'estesa specificit\u00e0 che \u00e8 indipendente dalle dimensioni del substrato. Altri nitroalcani, tra cui il nitroetano, l'1-nitropropano ed il 3-nitropentan-2-olo, possono agire come donatori ma molto lentamente."}
{"id": "1559581", "revid": "110157", "url": "https://it.wikipedia.org/wiki?curid=1559581", "title": "Arachidonato 15-lipossigenasi", "text": "La arachidonato 15-lipossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto \u00e8 rapidamente ridotto al corrispondente composto 15\"S-\"idrossi ."}
{"id": "1559582", "revid": "110157", "url": "https://it.wikipedia.org/wiki?curid=1559582", "title": "Arachidonato 5-lipossigenasi", "text": "La arachidonato 5-lipossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto \u00e8 convertito dall'enzima in (7\"E\",9\"E\",11\"Z\",14\"Z\")-(5\"S\",6\"S\")-5,6-epossiicosa-7,9,11,14-tetraenoato (leucotriene A4). Dal LTA4 si ottengono poi altri leucotrieni, come il leucotriene B4 ed il leucotriene C4. Quest'ultimo \u00e8 il prodotto di coniugazione del LTB4 con il glutatione o GSH, un tiolo endogeno e maggiore antiossidante intracellulare.\nIl LTC4 \u00e8 dotato di potente azione costrittiva sulla muscolatura liscia bronchiale; infatti, \u00e8 il principale responsabile della sintomatologia asmatica nei soggetti affetti da asma bronchiale. Esso agisce tramite un recettore di membrana che \u00e8 accoppiato a proteine GTP-dipendenti che alterano i livelli del secondo messaggero AMP ciclico, le reazioni di fosforilazione delle proteine strutturali intracellulari (tra cui l'actina), e la mobilizzazione degli ioni calcio dentro la cellula. Questo porta alla contrazione delle strutture muscolari lisce dei bronchi e quindi al broncospasmo.\nEcco perch\u00e9 le pi\u00f9 recenti terapie per l'asma brochiale comprendono gli antagonisti recettoriali dei leucotrieni. I pi\u00f9 recenti entrati in commercio sono il zafirlukast, il montelukast ed il pranlukast (non disponibile in Italia).\nEsistono, tuttavia, degli inibitori della 5-lipossigenasi. Non sono stati ritenuti appropriati per un impiego clinico, ma ne esistono diversi anche in natura: appartengono per lo pi\u00f9 alla famiglia dei flavonoidi, sostanze conosciute anche come polifenoli e dotate spesso di potere antiossidante:\n-la luteolina, un flavonoide molto diffuso nei peperoni, nel timo, nell'origano, nei finocchi e nei carciofi;\n-la baicaleina e la scutellareina, due flavonoidi isolati dalla \"Scutellaria baicalensis\";\n-la nobiletina e la tangeretina, presenti nella scorza dell'arancio amaro;\n-l'artemisetina, principio attivo dell'Artemisia vulgaris;\n-l'acido caffeico, presente nel caff\u00e8, nelle fragole e nel propoli;\n-gli xantoumoli A e B, che danno il sapore al luppolo;\n-l'eucaliptina, il principale flavonoide delle foglie di eucalipto."}
{"id": "1559583", "revid": "1543377", "url": "https://it.wikipedia.org/wiki?curid=1559583", "title": "Pirogallolo 1,2-ossigenasi", "text": "La pirogallolo 1,2-ossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559584", "revid": "110157", "url": "https://it.wikipedia.org/wiki?curid=1559584", "title": "Cloridazone-catecolo diossigenasi", "text": "La cloridazone-catecolo diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una proteina contenente ferro, che richiede Fe2+ addizionale. Non \u00e8 uguale alla catecolo 1,2-diossigenasi (), n\u00e9 alla catecolo 2,3-diossigenasi () o alla omogentisato 1,2-diossigenasi (). L'enzima \u00e8 coinvolto nella degradazione dell'erbicida cloridazone."}
{"id": "1559585", "revid": "1543377", "url": "https://it.wikipedia.org/wiki?curid=1559585", "title": "Idrossichinolo 1,2-diossigenasi", "text": "La idrossiquinolo 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una proteina contenente ferro. Il prodotto isomerizza a 2-maleilacetato (\"cis\"-esenedioato). L'enzima \u00e8 altamente specifico: la percentuale di idrolisi dei substrati alternativi catecolo e pirogallolo \u00e8 solo l'1% di quella dell'idrossichinolo."}
{"id": "1559586", "revid": "1543377", "url": "https://it.wikipedia.org/wiki?curid=1559586", "title": "1-idrossi-2-naftoato 1,2-diossigenasi", "text": "La 1-idrossi-2-naftoato 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede Fe2+. Coinvolto, assieme alla 4-(2-carbossifenil)-2-ossobut-3-enoato aldolasi ()\" nel metabolismo del fenantrene nei batteri."}
{"id": "1559588", "revid": "110157", "url": "https://it.wikipedia.org/wiki?curid=1559588", "title": "Bifenil-2,3-diolo 1,2-diossigenasi", "text": "La bifenil-2,3-diolo 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul 3-isopropilcatecolo, formando 7-metil-2-idrossi-6-ossootta-2,4-dienoato. Non \u00e8 uguale alla catecolo 2,3-diossigenasi ()."}
{"id": "1559589", "revid": "110157", "url": "https://it.wikipedia.org/wiki?curid=1559589", "title": "Arachidonato 8-lipossigenasi", "text": "La arachidonato 8-lipossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima deriva dal corallo \"Pseudoplexaura porosa.\""}
{"id": "1559590", "revid": "110157", "url": "https://it.wikipedia.org/wiki?curid=1559590", "title": "2,4'-diidrossiacetofenone diossigenasi", "text": "La 2,4'-diidrossiacetofenone diossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559591", "revid": "1318658", "url": "https://it.wikipedia.org/wiki?curid=1559591", "title": "Carlo Luigi di Borbone-Spagna", "text": "Biografia.\nCarlo Luigi nacque nel Palazzo reale di Madrid e venne battezzato lo stesso giorno. Era il primogenito maschio del pretendente carlista Carlo Maria Isidoro di Borbone-Spagna, e della sua prima moglie, Maria Francesca di Braganza. Pass\u00f2 l'infanzia e l'adolescenza in esilio in Portogallo e in Inghilterra. Durante la prima guerra carlista, accompagn\u00f2 il padre sul fronte settentrionale; alla fine della guerra, si stabilirono entrambi in Francia.\nDivenne il pretendente al trono carlista dopo l'abdicazione di suo padre il 18 maggio 1845, che cerc\u00f2 con questa misura di facilitare il matrimonio tra Carlo Luigi e Isabella II, che non avvenne (Isabella II spos\u00f2 Francesco d'Assisi di Borbone-Spagna nel 1846), tra l'altre cose, a causa della sua stessa posizione intransigente, poich\u00e9 si oppose all'idea di Balmes di essere semplicemente il re consorte, sostenendo che l'unione dinastica dovrebbe essere come quella dei Re Cattolici, con pari diritti. Alla fine del 1846 Carlo Luigi pubblic\u00f2 un manifesto in cui invocava la lotta armata. \nI tentativi di stabilirsi sul trono.\nAd aprile tent\u00f2 di entrare in Spagna, ma fu fermato al confine francese e torn\u00f2 a Londra. Il 10 luglio 1850 Carlo Luigi spos\u00f2 Maria Carolina delle Due Sicilie, quinta figlia di Francesco I delle Due Sicilie e di Maria Isabella di Borbone-Spagna; non ebbero figli.\nIl ministro plenipotenziario degli Stati Uniti a Madrid, attraverso Antonio de Arjona e Jos\u00e9 Mar\u00eda de Areizaga, indic\u00f2 a Carlo Luigi che il suo governo gli avrebbe fornito tutto il denaro necessario per raggiungere il trono, in cambio dell'indipendenza di Cuba. Il conte di Montemol\u00edn rispose che preferiva vivere sempre in esilio piuttosto che minacciare l'integrit\u00e0 della Spagna.\nNel 1855 mantenne contatti con Francesco d'Assisi di Borbone-Spagna per giungere a una riconciliazione tra i due rami borbonici, ma fall\u00ec e, a maggio, si verific\u00f2 una nuova insurrezione carlista in Spagna, che non ebbe conseguenze.\nNel marzo 1860 si rec\u00f2 alle Isole Baleari per tentare un'altra insurrezione con l'appoggio del capitano generale delle Isole Baleari, Jaime Ortega. Il 1 aprile, entrambi, alla testa di 4000 uomini, ignari delle loro intenzioni, si diressero verso San Carlos de la R\u00e1pita. Dopo lo sbarco, marciarono ad Amposta dove avrebbero passato la notte, ma ci fu un insurrezione contro i comandanti al Creu del Coll, e i responsabili dovettero fuggire a Ulldecona. Il 21 aprile, l'esercito lo arrest\u00f2 insieme al fratello Ferdinando e li port\u00f2 a Tortosa, dove il 23 aprile abdic\u00f2 ai suoi diritti al trono, come suo fratello.\nMorte.\nLiberati dal governo spagnolo, si recarono a Trieste, e il 15 giugno dichiararono nulle le abdicazioni fatte mentre erano detenuti, ma l'altro loro fratello, Giovanni Carlo, li ritenne validi e assunse i diritti al trono. La morte di Carlo Luigi, nel gennaio 1861 a Trieste, poco dopo quella di Ferdinando e della vedova di Carlo Luigi, Maria Carolina, lasci\u00f2 Giovanni Carlo come erede della dinastia carlista, con il nome di Giovanni III.\nVennero sepolti a Trieste, nella cappella di San Carlo Borromeo nella Cattedrale di San Giusto. "}
{"id": "1559592", "revid": "1573940", "url": "https://it.wikipedia.org/wiki?curid=1559592", "title": "Indoloammina-pirrolo 2,3-diossigenasi", "text": "La indoloammina-pirrolo 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce su molte indoloammine sostituite e non sostituite, tra cui la melatonina (l'enzima \u00e8 coinvolto nella sua degradazione). L'enzima svolge una reazione identica alla triptofano 2,3-diossigenasi ()."}
{"id": "1559593", "revid": "110157", "url": "https://it.wikipedia.org/wiki?curid=1559593", "title": "Lignostilbene alfabeta-diossigenasi", "text": "La lignostilbene alfabeta-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina contenente ferro che catalizza il taglio ossidativo del doppio legame nel substrato sintetico dell'interfenile e negli stilbeni derivati dalla lignina, nonch\u00e9 la degradazione delle strutture simili al darilpropano presenti nella lignina."}
{"id": "1559594", "revid": "110157", "url": "https://it.wikipedia.org/wiki?curid=1559594", "title": "Linoleato diolo sintasi", "text": "La linoleato diolo sintasi \u00e8 un enzima appartenente alla classe delle ossidoreduttasi, che catalizza la seguente reazione:\nAnche l'oleato ed il linolenato sono substrati, mentre lo stearato, l'elaidato, il \u03b3-linolenato, l'arachidonato e l'icosapentaenato non lo sono. Questo enzima differisce dalla lipoossigenasi () perch\u00e9 catalizza la formazione di un idroperossido senza colpire il doppio legame del substrato."}
{"id": "1559595", "revid": "110157", "url": "https://it.wikipedia.org/wiki?curid=1559595", "title": "Linoleato 11-lipossigenasi", "text": "La linoleato 11-lipossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto (9\"Z\",12\"Z\")-(11\"S\")-11-idroperossiottadeca-9,12-dienoato, \u00e8 convertito, pi\u00f9 lentamente, in (9\"Z\",11\"E\")-(13\"R\")-13-idroperossiottadeca-9,11-dienoato. L'enzima che proviene dal fungo \"Gaeumannomyces graminis\" richiede Mn2+. Agisce anche su \u03b1-linolenato, mentre \u03b3-linolenato \u00e8 un substrato meno specifico. L'oleato e l'arachidonato non sono substrati."}
{"id": "1559596", "revid": "110157", "url": "https://it.wikipedia.org/wiki?curid=1559596", "title": "4-idrossimandelato sintasi", "text": "La 4-idrossimandelato sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed \u00e8 coinvolto nella biosintesi della vancomicina, un gruppo di antibiotici glicopeptidici."}
{"id": "1559597", "revid": "1543377", "url": "https://it.wikipedia.org/wiki?curid=1559597", "title": "3-idrossi-4-ossochinolina 2,4-diossigenasi", "text": "La 3-idrossi-4-ossochinolina 2,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non contiene un centro metallico od un cofattore organico; catalizza la fissione di due legami C-C: un taglio 2,4-diossigenolitico con concomitante rilascio di monossido di carbonio. L'enzima che proviene da \"Pseudomonas putida\" \u00e8 altamente specifico per questo substrato."}
{"id": "1559598", "revid": "1543377", "url": "https://it.wikipedia.org/wiki?curid=1559598", "title": "3-idrossi-2-metilchinolina-4-one 2,4-diossigenasi", "text": "La 3-idrossi-2-metilchinolina-4-one 2,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non contiene un centro metallico o un cofattore metallico. Esso catalizza la fissione di due legami C-C: un taglio 2,4-diossigenolitico con concomitante rilascio di monossido di carbonio. L'enzima derivante da \"Arthrobacter sp\" pu\u00f2 anche agire con la 3-idrossi-4-ossochinolina, generando \"N\"-formilantranilato e CO (similmente alla 3-idrossi-4-ossochinolina 2,4-diossigenasi, ), ma pi\u00f9 lentamente."}
{"id": "1559600", "revid": "110157", "url": "https://it.wikipedia.org/wiki?curid=1559600", "title": "Clorito O2-liasi", "text": "La clorito O2-liasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione avviene nella direzione opposta nei batteri che riducono clorato e perclorato. Non c'\u00e8 attivit\u00e0 quando il clorato \u00e8 rimpiazzato dal perossido di idrogeno, perclorato, clorato o nitrito. Il termine \"clorito dismutasi\" non \u00e8 corretto, perch\u00e9 la reazione non coinvolge dismutazione. L'enzima contiene ferro ed il protoeme IX."}
{"id": "1559601", "revid": "287204", "url": "https://it.wikipedia.org/wiki?curid=1559601", "title": "Enzima idrolizzante l'acetilacetone", "text": "Lenzima idrolizzante l'acetilacetone \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un enzima Fe(II)-dipendente che catalizza la prima reazione nella via di degradazione dell'acetilacetone di \"Acinetobacter johnsonii\". Mentre l'acetilacetone \u00e8 sicuramente il substrato migliore, l'eptano-3,5-dione, l'ottano-2,4-dione, il 2-acetilcicloesanone e l'etilacetoacetato possono agire anch'essi come substrati."}
{"id": "1559603", "revid": "767487", "url": "https://it.wikipedia.org/wiki?curid=1559603", "title": "Domenica d'agosto", "text": "Domenica d'agosto \u00e8 un film del 1950 diretto da Luciano Emmer.\nQuesto film, che \u00e8 stato selezionato tra i 100 film italiani da salvare, ha rappresentato \u00abil trasferimento dell'esperienza neorealistica nella commedia di costume\u00bb. Per i detrattori, sostenitori del cinema inteso come impegno civile e politico, ha avuto invece la colpa di aver aperto la strada al vituperato \"neorealismo rosa\".\nTrama.\nDomenica 7 agosto festa di San Gaetano. Dall'accaldata citt\u00e0 di Roma una folla variegata, di ogni estrazione sociale, si muove con mezzi diversi verso il lido di Ostia, per trascorrervi l'intera giornata festiva.\nProduzione.\nLuciano Emmer fu chiamato per dirigere il film da Sergio Amidei, all'esordio nella produzione, mentre era impegnato nel montaggio di un documentario su Venezia. Girato nell'estate del 1949 a Roma e nel litorale di Ostia, la pellicola usc\u00ec in prima nazionale il 18 febbraio 1950.\nLe riprese furono realizzate tra le zone di Porta Cavalleggeri, il Colle Oppio, il quartiere Testaccio e il Mattatoio, le stazioni dei treni Piramide, Ostia Centro e lo stabilimento balneare \"La vecchia pineta\" nel lungomare di Ostia.\nL'aiuto regista Franco Brusati abbandon\u00f2 il film dopo una sola settimana di riprese, accusando Luciano Emmer di non possedere le pi\u00f9 elementari nozioni di tecniche cinematografiche. Nel suo ruolo subentr\u00f2 Francesco Rosi.\nLe canzoni \"Domenica d'agosto\", di Nino Oliviero, Tito Manlio e \"Vieni con me\" di Nino Oliviero, De Mura, sono cantate da Claudio Villa, Giacomo Rondinella e Rossana Beccari.\nIl doppiaggio del film a cura della CDC venne effettuato negli studi della Fono Roma nel novembre del 1949.\nCast.\nNel film sono presenti attori quasi tutti sconosciuti compresi quelli che negli anni successivi sono divenuti famosi. Molti attori presenti nel film hanno recitato solo in questa pellicola come ad esempio Anna Baldini che all'epoca aveva circa 15 anni. Al suo primo vero ruolo cinematografico, dopo alcune comparsate, Marcello Mastroianni \u00e8 doppiato da Alberto Sordi.\nCritica.\nAlla sua uscita \"Domenica d'agosto\" fu stroncato dal pi\u00f9 autorevole critico dell'epoca, Guido Aristarco, e ricevette un giudizio negativo anche dal Centro Cattolico Cinematografico, che lo defin\u00ec uno spettacolo poco edificante, con momenti di disgustoso esibizionismo.\nPer Il Morandini, il film \u00abrivisto oggi, piace di pi\u00f9, forse, come testimonianza d'epoca che per le sue qualit\u00e0 intrinseche: come commedia \u00e8 sgranato, come film neorealista anemico\u00bb."}
{"id": "1559604", "revid": "767487", "url": "https://it.wikipedia.org/wiki?curid=1559604", "title": "Atto di accusa", "text": "Atto di accusa \u00e8 un film del 1950 diretto da Giacomo Gentilomo.\nTrama.\nRenato e Irene si incontrano di nascosto in casa di una sarta. Lui \u00e8 stato per anni prigioniero in Russia e lei, credendolo morto si \u00e8 sposata con Ruska, un vecchio avvocato.\nNel tentativo di sorprendere gli amanti Ruska si presenta in casa della sarta ma uccide la donna. Purtroppo una vicina vede uscire dalla casa solo Renato che quindi viene accusato del delitto.\nRuska uccide anche la vicina e fa in modo che anche questo delitto venga attribuito a Renato che decide di costituirsi e farsi difendere proprio dal rivale, sapendolo colpevole.\nProduzione.\nLa pellicola \u00e8 appartenente al filone drammatico-sentimentale, detto popolarmente \"strappalacrime\" (poi ribattezzato \"neorealismo d'appendice\" dalla critica), molto in voga tra il pubblico italiano negli anni del secondo dopoguerra (1945-1955).\nDistribuzione.\nIl film venne distribuito nel circuito cinematografico italiano il 4 novembre del 1950.\nVenne poi distribuito anche in Francia, a partire dal 16 gennaio 1952 con il titolo \"Acte d'accusation\".\nVenne distribuito anche nei paesi anglofoni con il titolo \"The Accusation\"."}
{"id": "1559605", "revid": "110157", "url": "https://it.wikipedia.org/wiki?curid=1559605", "title": "Arginina 2-monoossigenasi", "text": "La arginina 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina. Agisce anche sulla canavanina e la omoarginina."}
{"id": "1559606", "revid": "767487", "url": "https://it.wikipedia.org/wiki?curid=1559606", "title": "Il viale della speranza", "text": "Il viale della speranza \u00e8 un film del 1953 diretto dal regista Dino Risi.\nTrama.\nIl \"viale della speranza\" \u00e8 la via Tuscolana, che collega il centro di Roma a Cinecitt\u00e0. La via \u00e8 percorsa quotidianamente in tram da una variopinta folla di persone che lavorano o vorrebbero lavorare nel cinema, vivendo nel frattempo in una modesta quotidianit\u00e0 molto lontana dai lussi e dalla celebrit\u00e0 degli attori e dei registi pi\u00f9 affermati.\nFra loro spiccano le figure di Franca e Luisa, attrici alle prime armi, Tonino, aspirante regista, e Mario, operatore. Si aggiunge Giuditta, ingenua ragazza giunta a Roma da Sassuolo, talmente infatuata del mondo del cinema da considerarsi la nuova Anna Magnani. I giovani vivono alla giornata, condividendo una modesta pensione, e sperando di fare prima o poi l'incontro giusto. L'occasione sembra presentarsi durante un ricevimento a casa del produttore Franzi. Roberto, il figlio di quest'ultimo, si innamora di Luisa, la quale rompe il precedente fidanzamento con Mario dopo averlo visto in atteggiamento compromettente con Franca; per\u00f2 \u00e8 proprio Franca che sembra sulla buona strada per sfondare, in quanto notata dal ricco palazzinaro Falcioni, che intende dedicarsi alla produzione cinematografica soprattutto per poter ottenere i favori delle giovani attrici.\nFranzi rimane ostile a Luisa e non crede al sentimento fra lei e suo figlio; cos\u00ec lei e Giuditta sono costrette ad adattarsi a interpretare una modesta pubblicit\u00e0 di impermeabili, per la regia di Tonino, e a frequentare improbabili scuole di recitazione. Franca invece, divenuta l'amante di Falcioni, ottiene facilmente delle scritture; per\u00f2 in breve la ragazza si stanca del mondo del cinema, che comporta pi\u00f9 lavoro e fatica di quanto lei avesse previsto, e del resto non appare affatto dotata per la recitazione, trovandosi a disagio anche nella sua prima parte, quella di un'infermiera a cui spettano solo poche battute.\nAlla fine \u00e8 Luisa, dotata di maggior talento, a ottenere la parte dell'infermiera; Franzi si convince delle sue capacit\u00e0 e si mostra disposto ad appoggiare tanto la sua carriera quanto il suo fidanzamento con Roberto. Giuditta, raggiunta a Roma dal rustico fidanzato sassolese, decide di abbandonare i sogni di gloria per tornare alla tranquilla vita di provincia. Anche Franca smette con il cinema, e dopo aver lasciato Falcioni si lega a un industriale della seta, scegliendo per il futuro la pi\u00f9 comoda attivit\u00e0 di mantenuta.\nProduzione.\nProdotto da Antonio Mambretti per la \"Mambretti Produzioni Cinematografiche\", il film fu girato negli studi di Cinecitt\u00e0.\nIncassi.\nIncasso accertato sino al 31 marzo 1959: Lit. 106.041.473."}
{"id": "1559607", "revid": "767487", "url": "https://it.wikipedia.org/wiki?curid=1559607", "title": "La principessa delle Canarie", "text": "La principessa delle Canarie \u00e8 un film del 1953 diretto dal regista Paolo Moffa.\nTrama.\nNel 1450, gli spagnoli decidono di conquistare le Isole Canarie, che ancora rifiutano di sottomettersi.\nUn galeone salpa alla conquista: tra i passeggeri c'\u00e8 anche Don Diego, ma quando la flotta si avvicina ad un paese abitato, trovano uno scenario di morte e distruzione: la guarnigione spagnola \u00e8 stata distrutta dalla forza bruta dell'isola.\nUn giorno Don Diego si trova disarmato di fronte a un puma, ma una freccia lo trafigge; poco dopo sbuca fuori una bellissima donna di nome Guayarmina, (Almadena nell'edizione spagnola). Don Diego ne rimane folgorato.\nDopo la morte del sovrano dell'isola, la ragazza va in sposa a Bantanai /Bentejui nell'edizione spagnola.\nBen presto Don Diego fa ritorno sull'isola con una delegazione per trattare la pace con i sovrani; tutto sembra andare per il meglio fino a quando tre membri dell'ambasciata non rimangono uccisi: \u00e8 l'inizio dello scontro.\nMentre infuria la battaglia, Guayarmina / Almadena e Bantanai / Bentejui fuggono sulle montagne, ma il marito viene ucciso da un colpo di pistola sparato da Don Diego che, arrivato, si dichiarer\u00e0 alla donna favorendo cos\u00ec la riconciliazione tra i due popoli."}
{"id": "1559608", "revid": "110157", "url": "https://it.wikipedia.org/wiki?curid=1559608", "title": "Lisina 2-monoossigenasi", "text": "La lisina 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce anche su altri diaminoacidi."}
{"id": "1559609", "revid": "438678", "url": "https://it.wikipedia.org/wiki?curid=1559609", "title": "La fortuna di essere donna", "text": "La fortuna di essere donna \u00e8 un film del 1956 diretto da Alessandro Blasetti.\nTrama.\nAntonietta Fallari lavora nel negozio di merceria di sua madre ed \u00e8 fidanzata con Federico, uno scialbo avvocato, ma sogna il successo e il benessere. Un'occasione imprevista si presenta quando Corrado, fotografo della stampa scandalistica, la ritrae d'improvviso in una posa apparentemente maliziosa mentre si stava solo aggiustando una calza, e poco dopo la foto appare sui giornali riscuotendo un vasto successo.\nFederico vorrebbe che Antonietta denunciasse Corrado e gli chiedesse i danni morali e materiali; lei invece, pi\u00f9 furba e opportunista, cerca di sfruttare la situazione per conoscere persone influenti ed entrare nel mondo della moda e dello spettacolo. La vita della ragazza cambia radicalmente: Antonietta d\u00e0 il benservito all'insulso fidanzato, dimagrisce rapidamente grazie a una dieta ferrea, si presta a collaborare con Corrado per servizi fotografici in cui \u00e8 coperta solo da un asciugamano o in cui appare succintamente vestita fra le rovine di Roma, e ha anche modo di vivere un'avventura di una notte con il fotografo, fin quando quest'ultimo non le presenta il suo vicino di casa, il conte Sennetti, un manierato aristocratico di mezza et\u00e0 che grazie alle sue conoscenze \u00e8 in grado di sistemarla definitivamente.\nSeguendo le istruzioni del conte, Antonietta impara a frequentare l'alta societ\u00e0 e a comportarsi da gran signora, perch\u00e9 \"i soldi vanno solo a chi ce li ha gi\u00e0\", finch\u00e9 effettivamente ottiene un contratto cinematografico. Antonietta vorrebbe coronare le sue ambizioni facendosi sposare dal conte, ma viene a scoprire che quest'ultimo \u00e8 gi\u00e0 sposato, e con una donna che sa come farsi rispettare. Alla fine, delusa e dopo una lite con Corrado, durante la quale la ragazza rinnega le buone maniere faticosamente apprese per dare sfogo alla sua indole popolaresca, i due scoprono di essere innamorati e decidono di sposarsi.\nCritica.\nSecondo \"Il Morandini\" si tratta di una delle migliori commedie degli anni '50."}
{"id": "1559610", "revid": "125895179", "url": "https://it.wikipedia.org/wiki?curid=1559610", "title": "L'assassino (film)", "text": "L'assassino \u00e8 un film del 1961 diretto da Elio Petri, al suo esordio alla regia.\nTrama.\nIl giovane antiquario Alfredo Martelli, di punto in bianco, viene prelevato dalla sua abitazione e accompagnato dalla Polizia in questura senza che gli venga fornita alcuna spiegazione. L'uomo attende a lungo di conoscere la ragione del fermo, finch\u00e9 il commissario Palumbo gli rivela che \u00e8 indiziato per omicidio; \u00e8 stata infatti assassinata la sua ex amante, Adalgisa De Matteis, che aveva infatti incontrato proprio la sera prima per chiederle la dilazione di un pagamento. \nMartelli trascorre dunque un'intera giornata a ripercorrere tutta la sua vita, fra i serrati interrogatori del commissario e un'angosciosa notte in cella, facendovi emergere via via tutta la disonest\u00e0 e pochezza morale con cui s'era avvicendato per cercare di realizzarsi socialmente, fino al colpo di scena conclusivo: durante l'interrogatorio di altri testimoni, la polizia riesce a far luce completa sul caso e a scoprire il vero colpevole, per cui Alfredo pu\u00f2 tornare finalmente libero.\nL'angoscia di quei drammatici momenti sembra abbia provocato in lui una salutare reazione, ma presto il rimorso ed il pentimento si dileguano. Il giovane antiquario torner\u00e0 quindi ad immergersi, consapevole e forse dolente, ma fatalmente rassegnato, nelle cattive abitudini di prima, come se nulla, in realt\u00e0, fosse accaduto.\nProduzione.\nAiuto regista del film \u00e8 Giuliano Montaldo, che nello stesso anno avrebbe esordito con \"Tiro al piccione\". Tonino Guerra \u00e8 accreditato come Antonio Guerra.\nColonna sonora.\nLa colonna sonora \u00e8 stata composta da Piero Piccioni. Alcuni brani dovevano essere pubblicati su EP 7\", rimanendo anch'esso inedito. L'EP e tutti gli altri brani registrati all'epoca e facenti parte della colonna sonora del film, per un totale di 31 tracce, sono stati pubblicati nel 2017, in Spagna, dalla Quartet Records in formato CD con numero di catalogo QR281.\nRestauro.\nNel 2011 il film \u00e8 stato restaurato presso il laboratorio L'Immagine Ritrovata per opera della Cineteca di Bologna, in collaborazione con il Museo Nazionale del Cinema di Torino e la Titanus.\nCritica.\nAll'uscita del film, nel 1961, Lorenzo Pellizzari scrive su \"Cinema Nuovo\": \"Un certo \u201cequilibrio\u201d \u2013 se utile o pericoloso o semplicemente accorto, non \u00e8 facile dire \u2013 ci pare caratterizzare l\u2019\u201copera prima\u201d di Elio Petri; \"L\u2019assassino\", almeno come lo vediamo oggi, oscilla infatti fra la \u201ccoraggiosa\u201d intenzione di affrontare un problema (sia pure in termini forzatamente incompleti) e l\u2019inevitabile ripiegare nell\u2019introspezione (o analisi sociologica, pezzo di costume, psicologismo) o nel racconto di \u201cgenere\u201d (un certo tipo di poliziesco francese o americano). Quello che in fase di sceneggiatura doveva essere il dramma del cittadino accusato ingiustamente che scopre di non essere cosi \u201conesto\u201d come riteneva, ha subito probabilmente un mutamento di dimensioni al contatto con la realt\u00e0 delle riprese.\"\nSempre nel 1961, \"Segnalazioni Cinematografiche\" scrive: \"Con un linguaggio scorrevole ed efficace, solo a tratti appesantito da qualche lentezza, il film sa costruire con sicuro intuito psicologico un personaggio ed un'atmosfera, coadiuvato in ci\u00f2 da un'apprezzabile interpretazione\".\nNell'edizione del 1994 del suo \"Il Mereghetti\", Paolo Mereghetti scrive del film: \"All'interno di una cornice gialla, polemico ritratto di un borghese meschino e studio sui rapporti suddito-autorit\u00e0. Guai censori per la rappresentazione della polizia che opera al di fuori della legalit\u00e0.\".\n\"FilmTv.it\" segnala brevemente: \"L'esordio di Petri si muove sul difficile terreno della contaminazione tra poliziesco, giallo psicologico e commedia di costume. L'obiettivo \u00e8 stigmatizzare la mediocrit\u00e0 morale dell'arrampicatore sociale negli anni del Boom.\"."}
{"id": "1559611", "revid": "1543377", "url": "https://it.wikipedia.org/wiki?curid=1559611", "title": "Triptofano 2-monoossigenasi", "text": "La triptofano 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1559612", "revid": "110157", "url": "https://it.wikipedia.org/wiki?curid=1559612", "title": "Lattato 2-monoossigenasi", "text": "La lattato 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FMN)."}
{"id": "1559613", "revid": "767487", "url": "https://it.wikipedia.org/wiki?curid=1559613", "title": "Maria (gruppo musicale)", "text": "Maria \u00e8 il nome di gruppo J-pop femminile composto da sei membri facente parte della casa discografica Sony Music Japan. Hanno pubblicato il loro primo singolo l'8 marzo 2006 intitolato \"Chiisa na Uta\". Questa canzone \u00e8 stata usata come terza sigla iniziale dell'anime Yakitate!! Japan, mentre la canzone \"Tsubomi\" \u00e8 stata utilizzata nel .\nCollegamenti esterni.\nSito web ufficiale"}
{"id": "1559614", "revid": "110157", "url": "https://it.wikipedia.org/wiki?curid=1559614", "title": "Renilla-luciferina 2-monoossigenasi", "text": "La \"Renilla\"-luciferina 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 prodotto dal celenterato \"Renilla reniformis\". La luciferina \u00e8 legata ad una proteina luciferina-legante (BP-LH2). La reazione bioluminescente tra il complesso della luciferina, la luciferasi e l'ossigeno, \u00e8 avviata dagli ioni calcio. \"In vivo\", lo stato eccitato del complesso luciferina\u2014luciferasi \u00e8 sottoposto al processo di trasferimento di energia non radioattiva ad una proteina accessoria, la \"Green Fluorescent Protein\" di \"Renilla\", che risulta in una bioluminescenza verde. \"In vitro\", la luciferasi di \"Renilla\" emette una luce blu in assenza di qualsiasi proteina verde fluorescente."}
{"id": "1559615", "revid": "62748", "url": "https://it.wikipedia.org/wiki?curid=1559615", "title": "Bikaner", "text": "Bikaner \u00e8 una citt\u00e0 dell'India di 529.007 abitanti, capoluogo del distretto di Bikaner e della divisione di Bikaner, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su). La citt\u00e0 fu fondata da Rao Bika nel 1486 e fu, in et\u00e0 moderna, capitale di uno Stato indipendente.\nGeografia fisica.\nLa citt\u00e0 \u00e8 situata a 28\u00b0 1' 0 N e 73\u00b0 17' 60 E e ha un'altitudine di 242 m s.l.m..\nLa citt\u00e0 \u00e8 situata nel Deserto di Thar, in una zona molto poco piovosa. Infatti la media annuale di pioggia \u00e8 di 20,94 mm. Anche le temperature si mantengono costantemente alte: la media di luglio \u00e8 di 35,3\u00a0\u00b0C con una massima storica estiva di 47\u00a0\u00b0C e la media di gennaio \u00e8 di 14,7\u00a0\u00b0C con una minima storica di 0,8\u00a0\u00b0C.\nSociet\u00e0.\nEvoluzione demografica.\nAl censimento del 2001 la popolazione di Bikaner assommava a 529.007 persone, delle quali 282.450 maschi e 246.557 femmine. I bambini di et\u00e0 inferiore o uguale ai sei anni assommavano a 73.794, dei quali 38.713 maschi e 35.081 femmine. Infine, coloro che erano in grado di saper almeno leggere e scrivere erano 350.355, dei quali 209.307 maschi e 141.048 femmine.\nEconomia.\nLa citt\u00e0 \u00e8 nota per alcune attivit\u00e0 artigiane di alto livello qualitativo (avorio e tappeti soprattutto) e per i propri allevamenti di ovini. Negli ultimi decenni si sono sviluppate alcune attivit\u00e0 industriali (industrie meccaniche, chimiche, alimentari ecc.)"}
{"id": "1559616", "revid": "1305772", "url": "https://it.wikipedia.org/wiki?curid=1559616", "title": "Tadaoka", "text": " \u00e8 una cittadina del Giappone situata nella parte meridionale della prefettura di Osaka. \u00c8 l'unico comune del distretto di Senboku e l'edificio dell'amministrazione comunale ospita anche gli uffici del distretto.\nGeografia fisica.\nCon una superficie di 4,03\u00a0km\u00b2, \u00e8 la cittadina pi\u00f9 piccola del paese. Nel 2010 contava 18.289 abitanti, per una densit\u00e0 di 4.538,21 ab./km\u00b2. I nuclei familiari erano 7.582. L'area residenziale si \u00e8 sviluppata nel centro cittadino, attorno alla stazione delle ferrovie Nankai, mentre la zona industriale si affaccia ad ovest sulla baia di Osaka.\nStoria.\nTadaoka ottenne lo \"status\" di nel 1889, e divenne nell'ottobre del 1939.\nEconomia.\nLe maggiori industrie comunali sono quella tessile, vengono prodotte coperte ecologiche, e quella del legname. La promozione delle locali attivit\u00e0 commerciali ha portato all'istituzione di una fiera chiamata \"carnevale del commercio\", che si tiene a novembre. Le aree agricole sono in periferia. Vicino al mare si trova la zona industriale e un porticciolo per la pesca estiva.\nCultura e trasporti.\nVi sono due scuole elementari, una scuola media, una libreria ed un museo. Oltre che dalla linea ferroviaria Nankai, Tadaoka \u00e8 attraversata dalla linea Hanwa delle ferrovie JR West, la cui stazione pi\u00f9 vicina si trova nel comune di Izumi, a circa 3\u00a0km dalla stazione di Tadaoka. Il comune si trova a circa 15\u00a0km a nord dell'Aeroporto Internazionale del Kansai, lo scalo principale di Osaka."}
{"id": "1559617", "revid": "767487", "url": "https://it.wikipedia.org/wiki?curid=1559617", "title": "Cuori sul mare", "text": "Cuori sul mare \u00e8 un film del 1950 diretto da Giorgio Bianchi.\nLa pellicola \u00e8 famosa per l'esordio al cinema di Sophia Loren, accreditata come \"Sofia Scicolone\".\nTrama.\nTre allievi dell'Accademia navale affrontano l'inizio della carriera nautica, tra nuovi amori impossibili, paure dell'acqua, e scelte di riconoscenza.\nProduzione.\nProdotto dalla E.N.I.C., \u00e8 stato girato con la collaborazione dell'Accademia navale di Livorno.\nDistribuzione.\nVenne presentato il 9 luglio 1950 come film di chiusura al Festival di Locarno, dove ebbe un'accoglienza tiepida. La distribuzione nelle sale inizi\u00f2 in novembre."}
{"id": "1559618", "revid": "1593509", "url": "https://it.wikipedia.org/wiki?curid=1559618", "title": "Cypridina-luciferina 2-monoossigenasi", "text": "La Cipridina-luciferina 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\n\"Cypridina\" \u00e8 un crostaceo bioluminescente. Le luciferine (e presumibilmente le luciferasi) di alcuni pesci luminosi (ad esempio delle specie \"Apogon\", \"Parapriacanthus\" e \"Porichthys\") sono apparentemente simili. L'enzima pu\u00f2 essere saggiato misurando l'emissione luminosa. Durante la 2\u00aa guerra mondiale, gli ufficiali giapponesi erano in grado di leggere documenti al buio grazie alla luce a bassa intensit\u00e0 emessa da un po' ' di polvere essiccata di Cypridina inumidita nel palmo della mano di un uomo."}
{"id": "1559619", "revid": "76963", "url": "https://it.wikipedia.org/wiki?curid=1559619", "title": "Tia (cantante)", "text": "\u00c8 famosa per la sua canzone \"Ryuusei\" (parte del repertorio delle sigle di chiusura di Naruto) ed Every Time. Nell'agosto del 2005 il suo singolo \"Promise\", \u00e8 stato usato come tema per la seconda sigla iniziale di Yakitate!! Japan.\nIl suo primo album \u00e8 stato pubblicato nel 2004 ed \u00e8 intitolato \"Humming\"."}
{"id": "1559620", "revid": "767487", "url": "https://it.wikipedia.org/wiki?curid=1559620", "title": "Contro la legge", "text": "Contro la legge \u00e8 un film del 1950 diretto da Flavio Calzavara.\nTrama.\nMarcello Curti \u00e8 un giovane che fa parte di una famiglia borghese. A dispetto delle apparenze, per\u00f2, egli conduce dei traffici di denaro sporco facendo da intermediario tra i grossi clan mafiosi esteri e i suoi compaesani.\nDurante una sua abituale contrattazione, scoppia una rissa tra le due parti e l'acquirente di dollari statunitensi viene ferito mortalmente da un colpo di pistola. Subito dopo la colluttazione viene chiamata la polizia e l'assassino riesce a scappare, lasciando Curti da solo con il cadavere.\nIl giovane viene dunque accusato di omicidio colposo, e pertanto inizia una lunga serie di interrogatori amministrati dall'ispettore di polizia e dal sergente. Nonostante le prove sembrino schiaccianti, l'ispettore di polizia \u00e8 convinto che il giovane Curti non sia l'autore del delitto, dunque lo lascia in libert\u00e0 condizionata; successivamente, per\u00f2, lo fa pedinare per controllare tutti i movimenti del ragazzo.\nNel frattempo, per\u00f2, Marcello Curti inizia una propria indagine per ricercare il vero assassino, aiutato dalla fedele fidanzata. Deciso a farsi giustizia da solo, il giovane Curti arriva sulle tracce dell'assassino, grazie a un dettaglio ritrovato sul cadavere precedentemente analizzato.\nAlla fine, avviene una colluttazione tra Marcello Curti e l'assassino, di nome Alfredo; in seguito a un feroce inseguimento, Curti riesce a uccidere il colpevole. Frattanto, il commissariato di polizia aveva seguito l'intera vicenda, intervenendo nel bel mezzo dello scontro finale. Il giovane Curti riesce pertanto a dimostrare la sua innocenza davanti alla corte e pu\u00f2 cos\u00ec ricominciare a vivere serenamente, non avendo pi\u00f9 a che fare con i traffici che lo vedevano precedentemente protagonista.\nDistribuzione.\nIl film venne distribuito nel circuito cinematografico italiano l'8 settembre del 1950.\nUsc\u00ec inoltre nelle sale statunitensi con il titolo \"Against the Law\".\nAccoglienza.\nAll'epoca fu ben accolto dal pubblico in quanto faceva parte del filone poliziesco, che andava molto di moda negli anni cinquanta.\nCritica.\nIl film \u00e8 stato subito ben considerato dalla critica, che ha portato a ritenere \"Contro la legge\" uno dei film polizieschi italiani pi\u00f9 riusciti di quel periodo.\nIl Morandini, infatti, afferma:\nAnche il Cinematografo elogia il film, dall'ottima riuscita nonostante il basso budget:"}
{"id": "1559621", "revid": "120554930", "url": "https://it.wikipedia.org/wiki?curid=1559621", "title": "Little Wing", "text": "Little Wing \u00e8 una canzone del gruppo rock The Jimi Hendrix Experience, scritta dal chitarrista e leader del gruppo Jimi Hendrix e registrata sull'album del 1967 \"\".\nIl noto periodico musicale \"Rolling Stone Magazine\" l'ha piazzata al 357\u00ba posto nella sua classifica delle 500 canzoni pi\u00f9 belle di sempre.\nCover famose.\nMolti artisti hanno eseguito delle reinterpretazioni del brano, tra i quali:"}
{"id": "1559622", "revid": "110157", "url": "https://it.wikipedia.org/wiki?curid=1559622", "title": "Photinus-luciferina 4-monoossigenasi (idrolizzante l'ATP)", "text": "La \"Photinus\"-luciferina 4-monoossigenasi (idrolizzante l'ATP) \u00e8 una luciferasi, cio\u00e8 un enzima appartenente alla classe delle ossidoreduttasi che ha come substrato una luciferina. Catalizza la seguente reazione:\n\"Photinus\" \u00e8 un genere di lucciole bioluminescenti. Il primo passaggio nella reazione \u00e8 la formazione di una anidride acida tra il gruppo carbossilico e l'AMP, con il rilascio di pirofosfato. L'enzima pu\u00f2 essere utilizzato in numerose applicazioni (ad esempio di biologia molecolare) per misurare l'emissione di luce."}
{"id": "1559623", "revid": "110157", "url": "https://it.wikipedia.org/wiki?curid=1559623", "title": "Watasenia-luciferina 2-monoossigenasi", "text": "La \"Watasenia\"-luciferina 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima del calamaro luminoso \"Watasenia\" pu\u00f2 essere saggiato misurando l'emissione luminosa."}
{"id": "1559624", "revid": "287204", "url": "https://it.wikipedia.org/wiki?curid=1559624", "title": "Agartala", "text": " \nAgartala (in bengalese \u0986\u0997\u09b0\u09a4\u09b2\u09be, \"Agortola\") \u00e8 una citt\u00e0 dell'India di 400.004 abitanti, capoluogo del distretto del Tripura Occidentale, nello stato federato del Tripura di cui \u00e8 capitale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 50' 11 N e 91\u00b0 16' 30 E e ha un'altitudine di 15 .\nSociet\u00e0.\nEvoluzione demografica.\nAl censimento del 2001 la popolazione di Agartala assommava a 189.327 persone, delle quali 94.398 maschi e 94.929 femmine. I bambini di et\u00e0 inferiore o uguale ai sei anni assommavano a 15.254, dei quali 7.805 maschi e 7.449 femmine. Infine, coloro che erano in grado di saper almeno leggere e scrivere erano 161.031, dei quali 83.114 maschi e 77.917 femmine."}
{"id": "1559625", "revid": "110157", "url": "https://it.wikipedia.org/wiki?curid=1559625", "title": "Lippstadt", "text": "Lippstadt \u00e8 una citt\u00e0 di 67.179 abitanti della Renania Settentrionale-Vestfalia, in Germania.\n\u00c8 il centro maggiore, ma non il capoluogo, del circondario (\"Kreis\") di Soest (targa SO).\nLippstadt si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nLippstadt sorge sulla valle del fiume Lippe, a circa 70 chilometri ad est di Dortmund e a circa 30 chilometri ad ovest di Paderborn. Il centro storico si trova tra un canale artificiale del Lippe ed il fiume stesso.\nGeografia antropica.\nSuddivisioni amministrative.\nLippstadt \u00e8 composta da 18 distretti:"}
{"id": "1559627", "revid": "767487", "url": "https://it.wikipedia.org/wiki?curid=1559627", "title": "Penne nere", "text": "Penne nere \u00e8 un film del 1952 diretto da Oreste Biancoli.\nTrama.\nDue giovani, Pieri Cossutti e Gemma Vianello, vivono il loro amore nel paese di Stella, un borgo alpino posto accanto a una grande diga, non molto distante dal confine tra Italia e Austria. La seconda guerra mondiale provoca il richiamo alle armi di Pieri e di suo fratello Olinto, che deve lasciare la moglie e il piccolo figlio. Durante un bombardamento muore il padre di Gemma, che a quel punto viene accolta nella casa dei Cossutti.\nAl momento dell'armistizio dell'8 settembre, Pieri ed Olinto sono in Albania, da dove \u2013 con altri soldati italiani che si rifiutano di arrendersi ai tedeschi - iniziano una lunga marcia per rientrare in patria. Tra gli stenti, il gruppo via via si riduce e anche Olinto muore.\nPieri e pochi altri arrivano a Stella e riescono a impedire, con coraggio, che i tedeschi facciano saltare la grande diga. Gemma \u00e8 ferita e Pieri decide di sposarla in punto di morte. La donna per\u00f2, contro ogni previsione, si riprende e i due vivranno finalmente la loro compiuta storia d'amore."}
{"id": "1559628", "revid": "110157", "url": "https://it.wikipedia.org/wiki?curid=1559628", "title": "Fenilalanina 2-monoossigenasi", "text": "La fenilalanina 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione descritta sopra rappresenta circa l'80% della reazione catalizzata; il rimanente 20% \u00e8 rappresentato dalla seguente:\nuna reazione simile a quella della -amminoacido ossidasi ."}
{"id": "1559629", "revid": "287204", "url": "https://it.wikipedia.org/wiki?curid=1559629", "title": "Aizawl", "text": "Aizawl \u00e8 una citt\u00e0 dell'India di 293.416 abitanti, capoluogo del distretto di Aizawl, nello stato federato del Mizoram, di cui \u00e8 la capitale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 43' 60 N e 92\u00b0 43' 0 E e ha un'altitudine di 1.017 .\nSociet\u00e0.\nEvoluzione demografica.\nAl censimento del 2001 la popolazione di Aizawl assommava a 229.714 persone, delle quali 116.983 maschi e 112.731 femmine. I bambini di et\u00e0 inferiore o uguale ai sei anni assommavano a 30.480, dei quali 15.436 maschi e 15.044 femmine. Infine, coloro che erano in grado di saper almeno leggere e scrivere erano 193.723, dei quali 99.034 maschi e 94.689 femmine.."}
{"id": "1559630", "revid": "120581662", "url": "https://it.wikipedia.org/wiki?curid=1559630", "title": "Metilfeniltetraidropiridina N-monoossigenasi", "text": "La metilfeniltetraidropiridina \"N\"-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1559631", "revid": "1149807", "url": "https://it.wikipedia.org/wiki?curid=1559631", "title": "Tokyo Broadcasting System", "text": ", o TBS, \u00e8 un gruppo radiotelevisivo giapponese con sede a Tokyo.\nStoria.\nTBS ha 28 reti televisive affiliate denominate in JNN (Japan News Network) e 34 stazioni radio affiliate denominate JRN (Japan Radio Network) conosciute anche come . I programmi televisivi della TBS sono prodotti dalla .\nTBS ha prodotto il game show \"Takeshi's Castle\", esportato in vari paesi tra cui Indonesia (RCTI, TPI), Germania (DSF), Regno Unito (Challenge), Spagna (Telecinco e poi Cuatro TV), Italia (inizialmente come parte di \"Mai dire Banzai\" su Italia 1), Filippine (IBC), India (Pogo TV) e negli USA (Spike TV, con il nome \"MXC\" - \"Most Extreme Elimination Challenge\". Questa rete televisiva ha prodotto anche la serie di Ultraman.\nFrequenze.\nAnalogico.\nJORX-TV (chiamata formalmente: JOKR-TV) - \nDigitale.\nJORX-DTV - \nProgrammi.\nLista dei maggiori programmi trasmessi dalla rete televisiva:"}
{"id": "1559632", "revid": "438678", "url": "https://it.wikipedia.org/wiki?curid=1559632", "title": "Gli eroi della domenica", "text": "Gli eroi della domenica \u00e8 un film del 1952 diretto da Mario Camerini.\nTrama.\nUna squadra provinciale che annaspa in fondo alla classifica deve affrontare la difficile trasferta contro il . La sera precedente la partita, nell'albergo dove la squadra alloggia, Stefan conosce la cameriera Marica, di Belgrado come lui. La nostalgia per la loro terra li avvicina e tra i due nasce l'amore. Il portiere Gianni invece si invaghisce di una ragazza del posto e scappa dall'albergo per incontrarla. Al bar dove si danno appuntamento nasce per\u00f2 un parapiglia con il fidanzato della ragazza, cade e si fa male ad un polso, rendendolo indisponibile per la partita. Viene quindi chiamato in fretta e furia la giovanissima riserva Marini. Gino Bardi, il centravanti ed eroe dei tifosi, \u00e8 indotto dalla propria compagna Mara a giocare male per far perdere la sua squadra, in cambio di una grossa somma di denaro. Egli \u00e8 alla fine della carriera ed \u00e8 tentato dal fatto di poter guadagnare una fortuna in quella che potrebbe essere l'ultima occasione, per poi vivere agiatamente con la donna che ama, ma il senso di onest\u00e0 e sportivit\u00e0 prevale e rifiuta l'offerta. Mara per\u00f2, convinta che il suo uomo per non perderla accetti di farsi corrompere, s'impegna con loschi individui che hanno scommesso forti cifre sul risultato della partita. Al tentativo di corruzione \u00e8 presente un bambino tifosissimo e mascotte della squadra soprannominato \"Lenticchia\". La mattina seguente Bardi si reca in uno studio medico perch\u00e9 sente le avvisaglie di un forte malessere e viene sottoposto ad alcuni esami radiologici.\nPrima della partita Mara fa recapitare un messaggio a Bardi: se non far\u00e0 quanto richiesto non rivedr\u00e0 pi\u00f9 la donna amata. L'incontro di calcio ha inizio e il Milan passa in vantaggio. Bardi, titubante per quanto richiesto da Mara e debilitato dal suo stato fisico si risparmia e sbaglia dei gol facili, ma cos\u00ec facendo convince Lenticchia di aver accettato di farsi corrompere. Benti, un playboy sta insidiando Lucy la moglie del radiocronista e la invita a fare un giro in auto in campagna con l'obiettivo di sedurla, mentre il marito Cerchio, ignaro, \u00e8 allo stadio per la radiocronaca. Piero e Carlo sono altri due tifosi della squadra che hanno approfittato della trasferta per andare a far visita ad una vecchia zia. I due pensano di sbrigarsela in pochi minuti e di andare poi allo stadio ma l'anziana signora li intrattiene per tutto il pomeriggio.\nIl Milan intanto \u00e8 in vantaggio per 2-0 a causa dell'inesperienza del giovane portiere, e del gioco fiacco di Bardi. Al momento di battere un fallo laterale Lenticchia urla a Vagnetti, di non passare la palla a Bardi.\nAlla fine del primo tempo Bardi, uscendo dal campo \u00e8 insultato dai suoi tifosi che gli urlano \u201cvenduto\u201d. Prima di entrare negli spogliatoi \u00e8 avvicinato dal medico che ha visto i risultati degli esami ed ha scoperto che il suo stato di salute \u00e8 molto grave: giocando rischierebbe di morire. Bardi risponde di non voler deludere i suoi tifosi, soprattutto dopo aver sentito i loro insulti e non vuole assolutamente che sulla sua ultima partita aleggi anche solo il minimo sospetto. Nel frattempo Vagnetti interroga Lenticchia e il ragazzo confessa il tentativo di corruzione del giorno prima.\nI grigi rientrano in campo trasformati e riescono a ribaltare il risultato portandosi sul 3 a 2 grazie ad una splendida prestazione di Bardi. Il Milan comunque reagisce e raggiunge il pareggio. Ancora Bardi per\u00f2 con un'azione solitaria porta il risultato sul 4 a 3 ma stramazza a terra ed \u00e8 costretto ad uscire in barella. Lucy \u00e8 ormai sedotta dal play boy e sta per cedergli ma Benti sta ascoltando l'entusiasmante partita alla radio e decide di andare anche lui allo stadio, riaccompagna a casa la donna delusa e stupita, giustificando questo repentino cambiamento nel non voler tradire la fiducia di Cerchio, quindi si precipita a San Siro per assistere almeno al finale della partita. Anche Piero e Carlo sono riusciti a mollare la vecchia zia ed in auto corrono verso lo stadio per assistere almeno agli ultimi minuti ma hanno un incidente stradale con Benti.\nAll'ultimo minuto con i grigi in dieci per l'assenza di Bardi, costretto ad abbandonare il campo, l'arbitro assegna un rigore al Milan, per un fallo di mano di un difensore grigio proprio sulla linea di porta. Il giovane portiere Marini para il rigore diventando l'eroe della giornata insieme a Bardi.\nMara nella sua casa con i complici, spegne la radio delusa: ha perso sia il denaro che il suo uomo. Bardi, ricoverato in ospedale, riceve la visita di Mariolina, la segretaria della squadra, con la quale si rifar\u00e0 una vita.\nIn albergo i giocatori festeggiano e donano il premio partita a Bardi che non potr\u00e0 pi\u00f9 tornare a giocare. Intanto Stefan ha deciso di tornare nella sua terra e di sposare Marica. \u00c8 ormai buio, lo stadio \u00e8 deserto a parte tre persone: sono Piero e Carlo, fasciati e incerottati che si stanno facendo raccontare la partita dal venditore di bibite. I due guardano il campo vuoto, si sente l'urlo della folla che possono solo immaginare. Il bibitaro commenta \"\u00c8 il pi\u00f9 bel giorno della mia vita!\" e Piero e Carlo in coro rispondono \"E noi non c'eravamo, non c'eravamo!\"\nProduzione.\nNel film appaiono molti veri giocatori del Milan di quella stagione: Gunnar Gren, Gunnar Nordahl, Nils Liedholm, Lorenzo Buffon, Carlo Annovazzi, Omero Tognon, Luciano Scroccaro, Valentino Valli (presente in pi\u00f9 scene e che sarebbe approdato al Milan due anni dopo) e l'allenatore Lajos Czeizler. Presente in un cammeo anche Vittorio Pozzo e altri dirigenti e calciatori di serie minori o poco utilizzati, come Walter Crociani, Enrico Cristallini (portiere di riserva della Lazio), Emilio Carton, Aldo Nardi (riserva della Roma), il giocatore della Chinotto Neri Florindo Stocchi e il rugbista Silvano Tartaglini. Lo stesso protagonista Raf Vallone era stato calciatore professionista, prima di intraprendere la carriera di attore.\nIl nome della squadra non viene mai rivelato nel film, utilizzando lo pseudonimo \"I grigi\"; si pu\u00f2 comunque dedurre che si tratti dell'Alessandria, la cui divisa \u00e8 appunto grigia."}
{"id": "1559633", "revid": "1573940", "url": "https://it.wikipedia.org/wiki?curid=1559633", "title": "Apo-beta-carotenoide-14',13'-diossigenasi", "text": "La apo-beta-carotenoide-14',13'-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un enzima tiolo-dipendente. A differenza della beta-carotene 15,15'-monoossigenasi (), esso non \u00e8 attivo con il \u03b2-carotene. Probabilmente nella reazione viene prodotto anche 2-metil-6-ossoepta-2,4-dienale."}
{"id": "1559634", "revid": "124994640", "url": "https://it.wikipedia.org/wiki?curid=1559634", "title": "Bhubaneswar", "text": " \nBhubaneswar (in oriya \" \u0b2d\u0b41\u0b2c\u0b28\u0b47\u0b36\u0b4d\u0b71\u0b30. \" ) \u00e8 una suddivisione dell'India, classificata come \"municipal corporation\", di abitanti, capoluogo del distretto di Khordha, nello stato federato dell'Orissa di cui \u00e8 la capitale. In base al numero di abitanti la citt\u00e0 rientra nella classe I (da persone in su).\nGeografia fisica.\nLa citt\u00e0 \u00e8 situata a 20\u00b0 13' 60 N e 85\u00b0 49' 60 E e ha un'altitudine di .\nSociet\u00e0.\nEvoluzione demografica.\nAl censimento del 2001 la popolazione di Bhubaneshwar assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1559635", "revid": "110157", "url": "https://it.wikipedia.org/wiki?curid=1559635", "title": "Oplophorus-luciferina 2-monoossigenasi", "text": "La \"Oplophorus\"-luciferina 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta della luciferasi proveniente dal gambero di mare profondo \"Oplophorus gracilorostris\", un complesso composto da pi\u00f9 di una proteina. La specificit\u00e0 dell'enzima \u00e8 abbastanza ampia, con sia la celenterazina che la bisdeossicelenterazina che risultano essere buoni substrati."}
{"id": "1559636", "revid": "287204", "url": "https://it.wikipedia.org/wiki?curid=1559636", "title": "Dehradun", "text": "Dehradun (in hindi \u0926\u0947\u0939\u0930\u093e\u0926\u0942\u0928) \u00e8 una \"municipal corporation\" dell'India; \u00e8 capitale dello stato federato dell'Uttarakhand e capoluogo del distretto di Dehradun. Con i suoi 578.420 abitanti, la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 19' 0 N e 78\u00b0 1' 60 E e ha un'altitudine di 656 .\nSociet\u00e0.\nEvoluzione demografica.\nAl censimento del 2001 la popolazione di Dehradun assommava a 447.808 persone, delle quali 236.852 maschi e 210.956 femmine. I bambini di et\u00e0 inferiore o uguale ai sei anni assommavano a 46.744, dei quali 24.570 maschi e 22.174 femmine. Infine, coloro che erano in grado di saper almeno leggere e scrivere erano 343.624, dei quali 192.672 maschi e 150.952 femmine."}
{"id": "1559637", "revid": "1543377", "url": "https://it.wikipedia.org/wiki?curid=1559637", "title": "Dispur", "text": "Dispur (in assamese \u09a6\u09bf\u09b6\u09aa\u09c1\u09f0) \u00e8 una citt\u00e0 dell'India di 9.191 abitanti (stima 2008) ed \u00e8 la capitale dello stato di Assam, in cui \u00e8 situata. Di fatto \u00e8 un sobborgo sud-orientale di Guwahati.\nGeografia fisica.\nLa citt\u00e0 \u00e8 situata a 26\u00b0 8' 60 N e 91\u00b0 46' 0 E e ha un'altitudine di 53 \nSociet\u00e0.\nEvoluzione demografica.\nAl censimento del 1991 Dispur contava 4.878 abitanti, a quello del 2001 7.225.\nEconomia.\nOltre ad essere la capitale dell'Assam, Dispur \u00e8 sede del Tea Auction Centre dove vengono venduti all'asta i raccolti di t\u00e8 di tutto l'Assam."}
{"id": "1559638", "revid": "1543377", "url": "https://it.wikipedia.org/wiki?curid=1559638", "title": "Inositolo ossigenasi", "text": "La inositolo ossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro proteina."}
{"id": "1559639", "revid": "110157", "url": "https://it.wikipedia.org/wiki?curid=1559639", "title": "Triptofano 2'-diossigenasi", "text": "La triptofano 2'-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una emoproteina che agisce su diversi derivati di indolo-3-alcani, ossidando la terza catena laterale in posizione 2\u2032. I migliori substrati sono -triptofano e 5-idrossi--triptofano."}
{"id": "1559640", "revid": "70647", "url": "https://it.wikipedia.org/wiki?curid=1559640", "title": "Gandhinagar", "text": "Gandhinagar (in gujarati \u0a97\u0abe\u0a82\u0aa7\u0ac0\u0aa8\u0a97\u0ab0) \u00e8 una citt\u00e0 dell'India di 195.891 abitanti, capoluogo del distretto di Gandhinagar, nello stato federato del Gujarat di cui \u00e8 capitale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 13' 0 N e 72\u00b0 40' 60 E e ha un'altitudine di 80 .\nSociet\u00e0.\nEvoluzione demografica.\nAl censimento del 2001 la popolazione di Gandhinagar assommava a 195.891 persone, delle quali 103.814 maschi e 92.077 femmine. I bambini di et\u00e0 inferiore o uguale ai sei anni assommavano a 21.976, dei quali 12.333 maschi e 9.643 femmine. Infine, coloro che erano in grado di saper almeno leggere e scrivere erano 153.025, dei quali 85.444 maschi e 67.581 femmine.\nCultura.\nIstruzione.\nUniversit\u00e0.\nGandhinagar \u00e8 sede della Gujarat Maritime University, fondata nel 2017."}
{"id": "1559641", "revid": "1543377", "url": "https://it.wikipedia.org/wiki?curid=1559641", "title": "Smerigliatura", "text": "La smerigliatura \u00e8 un'operazione che fa parte del processo di finissaggio dei tessuti: consiste nel carteggiare la superficie di un tessuto per ottenere l'effetto a \"buccia di pesca\". Cambia la mano conferendo un aspetto vellutato alla superficie nascondendo leggermente l'intreccio della trama e dell'ordito. Si applica a pezze di stoffe finite ottenute con fibre tessili di vario tipo sia sintetiche che naturali, raramente di lana. Trattamento indispensabile nella produzione del fustagno. Con smerigliature di entit\u00e0 diversa si ottengono le variet\u00e0 di fustagno: \"beaverteen\", \"moleskin\", e \"doeskin\" \u2013 che imita la pelle di daino.\nLa smerigliatrice.\nLa smerigliatrice \u00e8 una macchina automatica in cui il tessuto viene fatto ruotare su cilindri di passaggio, mantenuto ben teso da \"tendipezza\" per evitare pieghe, e strofinato da un rullo ricoperto di carta smeriglio di grana fine. I diversi effetti vengono ottenuti con l'uso di pi\u00f9 rulli; con la differente grana della carta smeriglio e con la distanza del rullo dal tessuto. Questa \u00e8 regolata da \"cilindri di pressione\" che lo allontanano o avvicinano alla superficie abrasiva. Un apposito sistema di aspirazione raccoglie la fine peluria prodotta dalla lavorazione.\nSmerigliatura a mezzo di spazzole abrasive.\nQuesto processo viene anche denominato \"lisatura\" (da \"lisato\", usurato).\nIl primo produttore di macchine di questo tipo che ha inventato il processo nel 1998, utilizzando spazzole abrasive per la lucidatura dei metalli, \u00e8 stata la Stamperia Emiliana, che ha coniato il brand \"LISA\".\nOggi la Lisa \u00e8 un prodotto dell'azienda Mario Crosta di Busto Arsizio che ne ha rilevato il marchio e la denominazione.\nLa Mario Crosta ha rifatto i progetti, adattandoli alle odierne esigenze di produzione.\nQuesto tipo di finissaggio \u00e8 adatto sia su tessuti a navetta sia tessuti a maglia."}
{"id": "1559642", "revid": "1566286", "url": "https://it.wikipedia.org/wiki?curid=1559642", "title": "Alberto Bonucci", "text": "Biografia.\nDopo aver recitato in varie compagnie di rivista, alla radio sino dai primi anni quaranta, si trasfer\u00ec a Parigi nel 1949 esibendosi con Vittorio Caprioli e Luciano Salce nel cabaret \"Rose Rouge\", e costruendo cos\u00ec le basi per la compagnia che gli avrebbe dato fama e successo. Nel 1950 \u00e8 nel nutrito cast di \"Carosello napoletano\", nella prima versione teatrale con il debutto al Teatro della Pergola di Firenze.\nNel 1950, dopo l'esperienza al Piccolo Teatro di Milano, fond\u00f2 insieme a Caprioli e Franca Valeri la celebre compagnia del Teatro dei Gobbi, che lanci\u00f2 un nuovo stile di comicit\u00e0, fatta di satira di costume, e con cui diede vita anche a varie trasmissioni radiofoniche, dalla rivista \"Lo schiaccianoci\" (1952) a \"Le donne di James Thurber\" (1953, a cura di La Capria, realizzazione di Giagni) a \"Courteline all'italiana\" (1954, regia di Mondolfo).\nIl 3 maggio 1959 presso il Teatro Nuovo di Milano, mette in scena, con la Compagnia Errep\u00ec, \"I diari\", commedia in tre atti di Pier Benedetto Bertoli.\nDa ricordare, infine, la partecipazione a spettacoli teatrali come \"Intrighi d'amore\" (1951) e \"Senza rete\" (1954, \"rivista\" scritta con Paolo Panelli) e a film come \"Luci del variet\u00e0\" di Lattuada e Fellini (1950) e \"Carosello napoletano\" di Giannini (1954, trasposizione filmica dell'omonima rivista). Nel 1963 ha diretto inoltre l'episodio \"Il serpente\", dall'omonimo racconto di Mario Soldati, per il film \"L'amore difficile\".\n, interpret\u00f2 numerose pi\u00e8ce ai microfoni della Rai, fra cui \"Champignol suo malgrado\" di Feydeau (1955, regia di Benedetto), \"L'esame di aritmetica\" di Perret (1956, regia di Morandi, Premio Italia), \"L'ufficiale reclutatore\" di Farquhar (1959, regia di Gastone Da Venezia), \"Vinzenz e l'amica degli uomini importanti\" di Musil (1961, regia di Bollini), \"Ciascuno a modo suo\" di Pirandello (1961, regia di Orazio Costa), \"I giorni pi\u00f9 lieti\" di Giannino Antona Traversi (1965, regia di Benedetto), \"Capo Finisterre\" di Pistilli (1965, regia di Bandini), \"Lo scialle di Lady Hamilton\" di Talarico (1968, regia di Masserano Taricco).\nPer la Rai ha pareso parte elle riviste radiofoniche \"Punto interrogativo\", condotta da Delia Scala e Silvio Gigli, assieme a Teddy Reno (1952), e \"Lo schiaccianoci\" di e con - oltre a Bonucci - Franca Valeri e Vittorio Caprioli, regia di Nino Meloni, in onda nel 1953.\nPadre dell'attore Emilio Bonucci, \u00e8 morto a causa di una crisi cardiaca, aggravata da una polmonite. Poco tempo prima aveva superato un delicato intervento cardiochirurgico recandosi a Londra, presso una clinica all'avanguardia per i tempi."}
{"id": "1559643", "revid": "287204", "url": "https://it.wikipedia.org/wiki?curid=1559643", "title": "Gangtok", "text": "Gangtok (in nepalese \u0917\u093e\u0928\u094d\u0924\u094b\u0915) \u00e8 una citt\u00e0 dell'India di 29.162 abitanti, capoluogo del distretto del Sikkim Orientale, nello stato federato del Sikkim, di cui \u00e8 capitale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 19' 60 N e 88\u00b0 37' 0 E e ha un'altitudine di 1436 .\nSociet\u00e0.\nEvoluzione demografica.\nAl censimento del 2001 la popolazione di Gangtok assommava a 29.162 persone, delle quali 15.816 maschi e 13.346 femmine. I bambini di et\u00e0 inferiore o uguale ai sei anni assommavano a 2.414, dei quali 1.274 maschi e 1.140 femmine. Infine, coloro che erano in grado di saper almeno leggere e scrivere erano 23.047, dei quali 13.035 maschi e 10.012 femmine."}
{"id": "1559644", "revid": "767487", "url": "https://it.wikipedia.org/wiki?curid=1559644", "title": "Parigi \u00e8 sempre Parigi", "text": "Parigi \u00e8 sempre Parigi \u00e8 un film del 1951 diretto da Luciano Emmer.\nPresentato alla Mostra di Venezia 1951.\nTrama.\nUna comitiva d'italiani si reca a Parigi per assistere all'incontro di calcio Italia-Francia. Della comitiva fanno parte, tra gli altri, la famiglia De Angelis - albergatori benestanti - composta da padre (Aldo Fabrizi), madre (Ave Ninchi) e figlia (la bella Lucia Bos\u00e9) col relativo fidanzato (Marcello Mastroianni), e vari giovanotti, tra cui Paolo Panelli e Franco Interlenghi. Lo dice anche il titolo, Parigi ha pur sempre il fascino di citt\u00e0 peccaminosa e ciascuno spera di vivere un'avventura durante la breve permanenza, di appena ventiquattr'ore, nella \"Ville Lumi\u00e8re\".\nLa trama si sviluppa seguendo la giornata e la serata dei singoli protagonisti. Varie storie nella storia.\nI fidanzati si amano, ma litigano spesso, dato che lei vorrebbe andare per vetrine, mentre lui preferisce seguire il programma organizzato, stressante e rapido, in attesa della partita di calcio, alla quale tiene tanto.\nFabrizi che a Parigi ha organizzato di incontrare un Barone italiano amico di giovent\u00f9, che si spaccia per persona ben introdotta e di mezzi, ma che si riveler\u00e0 spiantata e inconcludente, si lascia trascinare da questi in un programma \"privato\" con prospettive galanti. E cos\u00ec mentre si muove col Barone da guida e due giovani (tra cui Panelli) con tante speranze trasgressive, tutte naufragate in avventure deludenti, la moglie vive il suo momento di civetteria in un centro di bellezza, dove le faranno una ridicola acconciatura.\nLa serata prosegue sulla stessa falsariga, ma con madre e figlia che cercano di render pan per focaccia ai rispettivi uomini, andando in giro per locali, a spese del latin-lover della comitiva che non le riconosce e - puntando alla bella Bos\u00e9 - insegue un sogno chi si concretizzer\u00e0 solo in conti da pagare.\nLa storia pi\u00f9 a buon fine la vive il giovanissimo Interlenghi, che si innamora da subito di una carina francesina, che lavora al chiosco dei giornali della Gare de Lyon. Corrisposto, trascorrono la giornata insieme in giro per la citt\u00e0 e la serata in un locale ove si esibisce il celebre cantante Yves Montand.\nLa partenza per il rientro in Italia, la mattina dopo, \u00e8 gioiosa per tutti, specialmente per Interlenghi che di certo ha trovato la donna della vita. Manca il Barone spiantato, che Fabrizi aveva inquadrato andando a cercarlo - la sera precedente dopo una parentesi poco gradevole al Commissariato di Polizia - visitando la sua misera stanza presso una pensionetta povera di Montmartre. Il rapporto si era chiuso con l'eleganza tacita di Fabrizi.\nUn film semplice, senza pretese, ben interpretato da attori di calibro, anche se impegnati in ruoli tutto sommato elementari. Un documento per\u00f2 interessante, quale gradevole spaccato di un'epoca, quella del primo dopoguerra, vogliosa di dimenticare e uscire per sempre dai recenti orrori della guerra.\nRestauro.\nNel 2017, di fronte al deterioramento del negativo, \u00e8 stato pianificato un restauro in 4K. Fu posto sotto la sponsorizzazione di Venantino Venantini.\n\u00c8 stato prodotto da nitrati negativi, con la collaborazione dei laboratori Daems, Diapason e Hiventy. La Lyre Cinematographic Society ha difeso il progetto in connessione con la piattaforma Celluloid Angels, utilizzata per questo tipo di supporto..\nDiverse personalit\u00e0 furono coinvolte e supportarono questa operazione. Oltre al padrino Venantino Venantini e al suo amico e attore Laurent Gerra, potremmo notare il sostegno dell'attrice H\u00e9l\u00e8ne R\u00e9my presente nel film, ma anche del creativo Frederic Fappani von Lothringen, che difende i progetti di trasmissione verso i giovani , accreditato sui crediti di questa nuova versione.\nIl restauro \u00e8 stato completato nell'estate del 2019. Il film \u00e8 stato anche distribuito in alcuni teatri nell'estate del 2019, incluso il Temple Theater. Una versione in dvd, blue ray \u00e8 ora disponibile per tutti."}
{"id": "1559645", "revid": "1573940", "url": "https://it.wikipedia.org/wiki?curid=1559645", "title": "Gamma-butirrobetaina diossigenasi", "text": "La gamma-butirrobetaina diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed ascorbato."}
{"id": "1559646", "revid": "767487", "url": "https://it.wikipedia.org/wiki?curid=1559646", "title": "Sensualit\u00e0", "text": "Sensualit\u00e0 \u00e8 un film del 1952 diretto dal regista Clemente Fracassi.\nTrama.\nIn un campo di sfollati e profughi dall'Istria, si trova ospitata una giovane ragazza, Franca, che trova un lavoro nella vicina fattoria, propriet\u00e0 di due fratelli, Riccardo e Carlo Sartori.\nCarlo inizier\u00e0 a corteggiare la bella ragazza, che accetter\u00e0 le sue attenzioni, ma costei \u00e8 attratta dall'altro fratello Riccardo, che arriva a offrirle del danaro, perch\u00e9 lasci in pace Carlo.\nMa la caparbiet\u00e0 di Franca, porter\u00e0 alla sua assunzione stabile come dipendente della fattoria, e a circuire con insistenza Riccardo che la abbraccer\u00e0 e la bacer\u00e0, ma alla fine, pentito, la respinger\u00e0.\nFranca fugge con Carlo e senza amarlo lo sposer\u00e0 ugualmente.\nRiccardo insegue i due, trova la ragazza in una locanda, le rivela il suo amore, ma dopo che Franca gli si \u00e8 concessa, viene a sapere del matrimonio della giovane con il fratello.\nRiccardo si pente dell'accaduto e si allontana dalla ragazza, che per\u00f2 \u00e8 sempre innamorata di lui e non intende perderlo per nessuna ragione.\nCarlo, che ha scoperto tutta la verit\u00e0 del tradimento della moglie con il fratello, la segue una mattina, mentre lei cerca di raggiungere l'amante in campagna, dove si era recato a cacciare, davanti al fratello, Riccardo allontana Franca, che afferrato il fucile lo uccide, prima di essere uccisa dalla stessa arma per mano del marito.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano (in seguito ribattezzato dalla critica con il termine \"neorealismo d'appendice\").\nVenne girato negli stabilimenti Ponti-De Laurentiis di Roma.\nDistribuzione.\nLa pellicola venne distribuita nel circuito cinematografico italiano il 28 giugno del 1952.\nAccoglienza.\nIl film incass\u00f2 559.000.000 di lire dell'epoca, risultando il quinto incasso dell'anno in Italia.\nCritica.\nErmanno Contini su \"Il Messaggero\" di Roma, del 19 ottobre 1952 : \"Un tale crescendo di incongruenze e quasi ridicole violenze fa naufragare il film nel pi\u00f9 grossolano arteficio, neutralizzando l'efficacia di alcune scene svolte con abilit\u00e0 e vigore. Mastroianni ha momenti di bella spontaneit\u00e0\""}
{"id": "1559647", "revid": "110157", "url": "https://it.wikipedia.org/wiki?curid=1559647", "title": "Procollagene-prolina diossigenasi", "text": "La procollagene-prolina diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ e ascorbato."}
{"id": "1559648", "revid": "767487", "url": "https://it.wikipedia.org/wiki?curid=1559648", "title": "L'eterna catena", "text": "L'eterna catena \u00e8 un film del 1952 diretto dal regista Anton Giulio Majano.\nConosciuto anche con il titolo I grandi peccatori.\nTrama.\nUn ufficiale di marina diventa l'amante della fidanzata del fratello. Questi uccide un pretendente della ragazza; dell'assassinio, per\u00f2, viene accusato l'altro, che si vede costretto a fuggire. Tornato anni dopo essersi arruolato nella Legione Straniera scopre che dalla relazione \u00e8 nato un figlio; il fratello si oppone alla loro unione e muore accidentalmente, ma prima confessa il suo delitto.\nProduzione.\nLa pellicola \u00e8 ascrivibile al filone dei melodrammi sentimentali, comunemente detto \"strappalacrime\", molto popolare tra il pubblico italiano negli anni del secondo dopoguerra (1945-1955), in seguito indicato dalla critica con il termine \"neorealismo d'appendice\".\nDistribuzione.\nIl film fu distribuito nel circuito cinematografico italiano a partire dal 2 maggio 1952.\nCritica.\n\"Anomalo melodramma italiano in cui vengono invertiti i ruoli classici del genere: per una volta infatti \u00e8 il personaggio maschile a subire vessazioni ed ingiustizie\" (Dizionario Mereghetti)."}
{"id": "1559649", "revid": "287204", "url": "https://it.wikipedia.org/wiki?curid=1559649", "title": "Imphal", "text": "Imphal (in hindi \u0907\u092e\u094d\u092b\u093e\u0932) \u00e8 una citt\u00e0 dell'India di 418.738 abitanti, situata nei distretti di Imphal Ovest e Imphal Est, nello stato federato del Manipur di cui \u00e8 la capitale. In base al numero di abitanti la citt\u00e0 rientra nella classe I (da 100.000 persone in su).\nTra il marzo e il luglio del 1944 in questa citt\u00e0 si combatt\u00e9 l'omonima battaglia tra le truppe anglo-indiane e giapponesi nell'ambito della Campagna della Birmania, risoltasi con la pi\u00f9 grande sconfitta nella storia del Giappone fino a quel tempo, e considerata per questo un punto di svolta della Seconda guerra mondiale.\nGeografia fisica.\nLa citt\u00e0 \u00e8 situata a 24\u00b0 49' 0 N e 93\u00b0 57' 0 E e ha un'altitudine di 785 .\nSociet\u00e0.\nEvoluzione demografica.\nAl censimento del 2001 la popolazione di Imphal assommava a 217.275 persone, delle quali 107.593 maschi e 109.682 femmine. I bambini di et\u00e0 inferiore o uguale ai sei anni assommavano a 21.032, dei quali 10.500 maschi e 10.532 femmine. Infine, coloro che erano in grado di saper almeno leggere e scrivere erano 172.060, dei quali 90.497 maschi e 81.563 femmine."}
{"id": "1559650", "revid": "110157", "url": "https://it.wikipedia.org/wiki?curid=1559650", "title": "Pirimidina-deossinucleoside 2'-diossigenasi", "text": "La pirimidina-deossinucleoside 2'-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe(II) ed ascorbato e catalizza una reazione molto simile a quella della pirimidina-deossinucleoside 1'-diossigenasi (). Agisce anche sulla timidina."}
{"id": "1559652", "revid": "15756", "url": "https://it.wikipedia.org/wiki?curid=1559652", "title": "Operazione Urano", "text": "Operazione Urano (in russo \"\u041e\u043f\u0435\u0440\u0430\u0446\u0438\u044f \u0423\u0440\u0430\u043d\" \u2013 \"Operacija Uran\") era il nome in codice assegnato dai sovietici alla grande offensiva di accerchiamento sferrata dall'Armata Rossa per intrappolare le forze della Wehrmacht impegnate nella regione di Stalingrado, durante la seconda guerra mondiale. Il doppio accerchiamento, conseguito dall'Armata Rossa con una gigantesca manovra a tenaglia, ebbe inizio il 19 novembre 1942 e i due attacchi si congiunsero a sud di Kala\u010d quattro giorni dopo. Questa riuscita e rapida offensiva ebbe una funzione decisiva nel complesso di operazioni militari che prendono il nome di battaglia di Stalingrado, segnando anche una svolta strategica irreversibile a favore dell'Unione Sovietica nella guerra sul fronte orientale e nell'intera seconda guerra mondiale.\nLa preparazione e la strategia.\nSituazione strategica sul fronte orientale nell'autunno 1942.\nLa situazione strategica globale nel settore meridionale del fronte orientale alla met\u00e0 di novembre 1942 vedeva i due raggruppamenti principali tedeschi, il Gruppo d'armate B al comando del generale Maximilian von Weichs e il Gruppo d'armate A, dipendente direttamente dall'OKH (\"Oberkommando des Heeres\" \u2013 alto comando dell'esercito) e quindi da Hitler, dopo la destituzione in settembre del feldmaresciallo Wilhelm List, da molte settimane praticamente fermi ed estenuati da continui combattimenti sia nella regione caucasica, dove erano in corso duri scontri nell'area di Tuapse e sul fiume Terek, sia soprattutto nella regione di Stalingrado dove la 6\u00aa Armata del generale Friedrich Paulus si stava inutilmente dissanguando.\nI fianchi del raggruppamento di Stalingrado, schierati lungo il corso del Don a nord e nella regione dei laghi salati a sud della citt\u00e0, rappresentavano aree di potenziale pericolo in vista della stagione invernale, in primo luogo per la debolezza delle armate italiane, rumene e ungheresi schierate su queste posizioni e poi per la presenza di profonde teste di ponte sovietiche sulla riva occidentale del fiume, dalle quali il nemico avrebbe potuto teoricamente contrattaccare. Infatti nel mese di agosto nel corso della cosiddetta prima battaglia difensiva del Don (20-28 agosto 1942) le forze italiane avevano dovuto cedere parecchio terreno sulla riva destra del Don, a Serafimovi\u010d e Verchnij Mamon, mentre altre teste di ponte erano state conquistate dai sovietici a Kletskaja e a Kremenskaja. Dopo le difficolt\u00e0 dei combattimenti d'agosto, il Corpo di spedizione italiano era stato in parte spostato pi\u00f9 a nord nel settore del medio ed alto Don, lasciando alla fine di settembre la difesa della pericolosa area di Serafimovi\u010d e Kletskaja alle divisioni della 3\u00aa Armata rumena, appena arrivate.\nEffettivamente, da settembre lo Stavka (Alto comando sovietico) stava studiando e organizzando un vasto progetto di controffensiva globale nel settore meridionale per rovesciare la situazione complessiva e provocare una svolta decisiva nel conflitto.\nI piani dell'Armata Rossa.\nIn realt\u00e0 Stalin gi\u00e0 durante la burrascosa conferenza di Mosca con Winston Churchill del 12-17 agosto 1942 comunic\u00f2 al Primo Ministro britannico la sua intenzione di sferrare una grande offensiva invernale, e mostr\u00f2 fiducia e determinazione nonostante la situazione apparentemente disperata a Stalingrado; in questa fase tuttavia sembra che la pianificazione dello Stavka si limitasse a ipotizzare ed organizzare limitati contrattacchi tattici sui fianchi del raggruppamento tedesco del generale Paulus (cosiddetto \"kontrudar\" \u2013 contrattacco con obiettivi locali) e, almeno stando ai resoconti autobiografici dei protagonisti, fu solo durante la riunione al Cremlino del 12-13 settembre che prese forma il grande progetto di offensiva globale con obiettivi strategici.\nIn questa circostanza il generale Georgij \u017dukov, vice comandante in capo dell'Armata Rossa, e il generale Aleksandr Vasilevskij, capo di Stato Maggiore generale, illustrarono a Stalin i modesti risultati degli attacchi sferrati nelle settimane precedenti contro il fianco sinistro della 6\u00aa Armata tedesca che, pur avendo intralciato il nemico, erano terminati con pesanti perdite di uomini e mezzi corazzati, e proposero \"una nuova soluzione\" per risolvere la situazione nel settore meridionale del fronte orientale. I due generali presentarono quindi la mattina del 13 settembre, dopo una notte passata insieme ai loro collaboratori ad analizzare le mappe e le forze di riserva disponibili, il primo schema generale di offensiva strategica contemporanea sui due fianchi del fronte dell'Asse nel settore del Don e del Volga (cosiddetta \"kontrnastuplenie\" \u2013 controffensiva strategica con il coinvolgimento di tre Fronti dell'Armata Rossa), allo scopo di sbaragliare le difese nemiche e ottenere un accerchiamento generale del raggruppamento tedesco concentrato a Stalingrado.\nDopo che le forze tedesche principali del Gruppo d'armate B si concentrarono a Stalingrado, i generali \u017dukov e Vasilevskij e i loro collaboratori dello Stato maggiore generale (principalmente i generali \u0160temenko, Ivanov e Bokov) adottarono il piano della manovra d'accerchiamento a grande distanza dal fronte combattente di Stalingrado e con la necessit\u00e0 di un difficile attraversamento di sorpresa del Don, per tre ragioni principali: 1) attaccare i fronti pi\u00f9 deboli difesi dalle truppe rumene male equipaggiate; 2) ottenere l'accerchiamento di una massa molto maggiore delle forze dell'Asse e quindi raggiungere un risultato decisivo per gli equilibri futuri della guerra; 3) rendere difficoltoso un rapido intervento delle unit\u00e0 meccanizzate della 6\u00aa Armata, rimaste ancora agganciate a est del Don nei dintorni della citt\u00e0 di Stalingrado e quindi molto lontane dai previsti assi principali di movimento delle colonne corazzate sovietiche.\nStalin, abbastanza scettico dopo tante delusioni sulle capacit\u00e0 del suo esercito di organizzare ed eseguire un piano cos\u00ec complesso e ambizioso, diede il suo consenso con riluttanza, rimanendo ansioso e dubbioso fino all'ultimo e, pur mettendo a disposizione le risorse necessarie e agendo con la sua nota energia per riorganizzare e potenziare le forze per l'imminente offensiva, organizz\u00f2 nuove riunioni di pianificazione ed invi\u00f2 in missione di controllo e coordinamento sui fronti coinvolti i generali \u017dukov, Vasilevskij e Voronov per controllare accuratamente i preparativi e sorvegliare la corretta esecuzione degli ordini.\nDurante i mesi di settembre ed ottobre i generali \u017dukov e Vasilevskij, insieme a numerosi collaboratori, si recarono pi\u00f9 volte ai quartier generali del Fronte di Stalingrado (sempre al comando del generale Andrej Er\u00ebmenko) e del Fronte del Don (passato al comando del generale Konstantin Rokossovskij), mentre venne organizzato (a partire dal 22 ottobre) un nuovo fronte, il Fronte Sud-Ovest, incaricato di sferrare l'attacco decisivo a partire dalle teste di ponte sul Don ed affidato al comando del giovane ed energico generale Nikolaj Vatutin. Durante questa lunga fase preparatoria il piano \"Urano\" (nome in codice della controffensiva) venne ulteriormente ampliato e pianificato nel dettaglio. Importanti contributi alla pianificazione operativa diedero il generale Er\u00ebmenko, che aveva gi\u00e0 autonomamente prospettato un simile progetto offensivo e che evidenzi\u00f2 con gli alti comandi la necessit\u00e0 di sferrare un attacco concentrato e potente per sfondare completamente il fronte nemico ed avanzare subito in profondit\u00e0 con le colonne corazzate, ed anche il generale Vatutin (ex-collaboratore e uomo di fiducia di Vasilevskij).\nLa strategia dei generali \u017dukov e Vasilevskij, condivisa alla fine anche da Stalin che tuttavia rimase sempre molto preoccupato per la situazione all'interno della citt\u00e0 di Stalingrado che nel mese di ottobre sembrava sul punto di cadere in mano tedesca, prevedeva di ridurre al minimo i deboli contrattacchi sferrati, a partire dai primi giorni di settembre, sui fianchi del grande saliente della 6\u00aa Armata, che erano tutti completamente falliti anche se avevano attirato parte delle forze tedesche e disturbato molto il generale Paulus e il comando tedesco. Era necessario invece concentrarsi sull'organizzazione metodica e sistematica di grandi forze offensive da impiegare in massa sui deboli fianchi del raggruppamento tedesco di Stalingrado difesi inizialmente dalle truppe italiane, che si erano dimostrate particolarmente sensibili ai violenti attacchi delle forze sovietiche in agosto, e da ottobre affidati alle truppe rumene.\nA questo scopo il comandante della 62\u00aa Armata, generale \u010cujkov succeduto ad Aleksandr Lopatin il 12 settembre, e i suoi uomini avrebbero dovuto continuare a battersi tenacemente in difesa per agganciare e logorare i tedeschi con il minimo di rinforzi e rifornimenti per evitare di essere sconfitti e ributtati nel Volga e per guadagnare il tempo necessario ad organizzare la controffensiva strategica sovietica. In pratica la 62\u00aa Armata avrebbe dovuto combattere per portare all'esaurimento la 6\u00aa Armata tedesca, mentre le truppe sovietiche fresche sarebbero state utilizzate per costituire le riserve necessarie per la gigantesca operazione il cui obiettivo, da conseguire con una serie di offensive \"planetarie\" (con nomi in codice astronomici: \"Urano\", \"Saturno\", \"Marte\", \"Giove\") era forse la distruzione del fronte dell'Asse sia a sud (Stalingrado-Caucaso) che nella regione centrale (R\u017eev-Vjazma)\nIn effetti sembra che durante una nuova riunione dello Stavka svoltasi dal 26 al 27 settembre con Stalin, Vasilevskij e \u017dukov venne non solo definitivamente approvata l'operazione Urano nel settore Don-Volga, di cui venne previsto l'inizio in un primo tempo gi\u00e0 per il 20 ottobre, ma anche una nuova grande offensiva nel settore di R\u017eev (cosiddetta \"operazione Marte\") con l'obiettivo in parte di attirare l'attenzione delle riserve tedesche lontano dalla regione meridionale del fronte ma in parte anche di ottenere un successo decisivo nella regione a ovest di Mosca. La nuova operazione (a cui vennero assegnate forze molto ingenti) venne affidata da Stalin alla supervisione del generale \u017dukov, che tuttavia mantenne anche il controllo, insieme al generale Vasilevskij, della pianificazione e dell'organizzazione dell'operazione Urano.\nDurante le conferenze di settembre dello Stavka vennero anche discusse ulteriori grandi offensive per sfruttare i previsti successi, e quindi si ipotizzarono un piano \"Saturno\" per completare la disfatta tedesca nel settore meridionale (che sarebbe stato poi definito nel dettaglio tra Stalin e Vasilevskij il 27 novembre) e forse anche un piano \"Giove\" per ampliare l'attacco sul fronte di R\u017eev. L'operazione \"Marte\" venne inizialmente stabilita per il 12 ottobre mentre \"Urano\" avrebbe dovuto avere inizio il 20 dello stesso mese, ma le grandi difficolt\u00e0 e i ritardi nella costituzione delle forze offensive previste fecero successivamente slittare le date delle due offensive.\nPreparativi per l'offensiva.\nI preparativi per la controffensiva nel settore di Stalingrado (operazione Urano), che per le sue implicazioni strategiche ed anche politico-propagandistiche rimase l'operazione pi\u00f9 importante dell'Armata Rossa tra quelle pianificate per la campagna d'inverno 1942-43, furono complessi e rallentati dai problemi logistici, dalle carenze organizzative sovietiche e dalla necessit\u00e0 di mascherare al nemico le intenzioni e i preparativi in corso. Divenne quindi inevitabile una serie di rinvii della data di inizio. Il generale \u017dukov aveva in un primo tempo richiesto quarantacinque giorni di tempo a Stalin per costituire le forze necessarie a raggiungere il successo che alla fine diventarono due mesi, da met\u00e0 settembre a met\u00e0 novembre, durante i quali le forze sovietiche del generale \u010cujkov dovettero sostenere i sanguinosi e drammatici combattimenti all'interno della citt\u00e0 di Stalingrado.\nIn questa fase della guerra, la produzione bellica sovietica, grazie al decisivo apporto delle fabbriche di armamenti evacuate dalle regioni invase e trasferite al sicuro negli Urali e in Siberia, era gi\u00e0 superiore quantitativamente, e in parte anche qualitativamente, a quella tedesca ed era molto sottovalutata dai servizi di informazioni dell'OKW (\"Oberkommando der Wehrmacht\" \u2013 alto comando della Wehrmacht). Le riserve meccanizzate dell'Armata Rossa vennero rafforzate e modernizzate con la costituzione delle nuove armate corazzate e di numerosi corpi carri, corpi meccanizzati e corpi di cavalleria autonomi. Anche l'artiglieria, di cui venne previsto dal suo capace comandante Nikolaj Voronov un impiego massiccio per frantumare le linee avversarie, venne fortemente potenziata: l'Amministrazione Centrale dell'Artiglieria dell'Armata Rossa (il GAU) si incaric\u00f2 dell'afflusso dei cannoni (oltre 9.000 in totale) ed anche di oltre 1.000 lanciarazzi \"Katju\u0161a\". Il trasporto di una tale quantit\u00e0 di armamenti e delle relative munizioni ed equipaggiamenti fu reso ancor pi\u00f9 difficile dalla limitatezza delle vie di comunicazioni a disposizione: solo tre linee ferroviarie principali erano disponibili per i trasporti, tutte e tre facenti capo ai grandi nodi di comunicazione di Saratov e Kamy\u0161in; queste linee, coordinate dal generale P.A. Kabanov, non erano molto efficienti ed inoltre erano sottoposte ai costanti attacchi aerei della Luftwaffe.\nNonostante queste gravi difficolt\u00e0 il GAU riusc\u00ec a far affluire gli armamenti e i rifornimenti necessari ed in settembre ed ottobre oltre ai cannoni e ai lanciarazzi arrivarono ai tre fronti oltre 500.000 fucili, 80.000 armi automatiche, 17.000 mitragliatrici e le munizioni d'artiglieria da 76, 85 e 122\u00a0mm che resero possibile la costante crescita del cosiddetto \"boekomplektij\" (il quantitativo giornaliero di proiettili autorizzato per ogni cannone). Contemporaneamente continuava l'arrivo dei reparti organici assegnati di rinforzo ai tre fronti nel settore di Stalingrado: alla fine il Fronte Sud-Ovest (attivato dal 22 ottobre) ricevette cinque divisioni fucilieri, tre corpi carri e di cavalleria meccanizzata, una brigata carri, tredici reggimenti di artiglieria e sei reggimenti di lanciarazzi; il Fronte del Don tre divisioni fucilieri; il Fronte di Stalingrado due divisioni e tre brigate fucilieri, tre corpi meccanizzati, tre brigate carri e due reggimenti di artiglieria.\nMolto difficile infine risult\u00f2 l'attraversamento, da parte di queste forze massicce, del Volga e del Don per raggiungere le loro posizioni di schieramento prima dell'attacco; sul Fronte di Stalingrado del generale Er\u00ebmenko, i genieri sovietici organizzarono una serie di \"zone di attraversamento\" sul Volga su ponti di barche che permisero il passaggio dei soldati e dell'equipaggiamento leggero, mentre i mezzi corazzati passarono il fiume su chiatte e battelli, prevalentemente di notte fino al 15 novembre. Con questi metodi tra il 1\u00b0 e il 20 novembre attraversarono il fiume 160.000 uomini, 10.000 cavalli, 430 carri armati, 6.000 cannoni e mortai, 14.000 veicoli, mentre sul Don l'Armata Rossa organizz\u00f2 venti ponti mobili e ventuno traghetti per trasportare oltre il fiume nelle teste di ponte uomini e mezzi assegnati di rinforzo al Fronte Sud-Ovest ed al Fronte del Don.\nInfine anche le forze aeree vennero molto rinforzate sotto la guida dei generali A.A. Novikov e G.A. Voro\u017eejkin, nuovi comandanti dell'aviazione sovietica; la 17\u00aa e la 2\u00aa Armata aerea vennero assegnate al generale Vatutin, la 16\u00aa Armata aerea al generale Rokossovskij, mentre venne molto rafforzata anche l'8\u00aa Armata aerea dipendente dal generale Er\u00ebmenko; equipaggiate con oltre 1.100 aerei, tra cui nuovi caccia ed aerei d'attacco al suolo, per la prima volta le forze aeree sovietiche giocarono un ruolo veramente efficace nelle operazioni.\nErrori di Hitler e del comando tedesco.\nHitler, l'OKW e anche l'OKH decisero nell'autunno 1942, nonostante l'evoluzione strategica globale nel complesso sfavorevole al Terzo Reich, di mantenere le posizioni raggiunte sul fronte orientale e rimanere abbarbicati tenacemente a Stalingrado senza predisporre una ritirata prima dell'inverno su posizioni pi\u00f9 arretrate e difendibili. Tale rischiosa decisione non deriv\u00f2 soltanto (come ha ripetuto per anni la storiografia occidentale fondata sulle reticenti versioni dei generali tedeschi sconfitti) dall'ostinazione hitleriana, supportata dai suoi fedelissimi (G\u00f6ring, Keitel, Jodl), legata prevalentemente a istanze politiche, ma anche da considerazioni geostrategiche, militari e di politica della guerra condivise in parte da quasi tutti i membri dell'Alto comando tedesco.\nIn dettaglio, gli elementi che spinsero il Comando supremo tedesco a mantenere le posizioni faticosamente raggiunte dentro e attorno a Stalingrado durante l'inverno furono:\nIn effetti per settimane durante i mesi di settembre ed ottobre i generali Zeitzler e Gehlen mantennero un notevole ottimismo sulla situazione generale e considerarono con scetticismo le possibilit\u00e0 di una grande controffensiva sovietica; in particolare Gehlen allert\u00f2 i comandi solo su possibili attacchi di alleggerimento sul fronte di R\u017eev od eventualmente nel settore del medio Don difeso dall'8\u00aa Armata italiana. Anche Hitler, temendo un attacco sovietico in direzione di Rostov, secondo lo schema gi\u00e0 adottato dall'Armata Rossa nel 1920 per sconfiggere il generale dell'Armata Bianca Denikin, e avendo scarsa fiducia sulle capacit\u00e0 di resistenza delle truppe italiane, aveva prestato particolare attenzione fin da agosto a questo settore che venne quindi opportunamente rinforzato. Vennero inviate a sostegno delle divisioni italiane tre divisioni di fanteria tedesche (62\u00aa, 294\u00aa e 298\u00aa), inserite nelle linee secondo il concetto tattico del F\u00fchrer delle cosiddette \"stecche di balena\", vari reparti anticarro e soprattutto la 22. Panzer-Division (22\u00aa divisione corazzata).\nSolo la settimana prima dell'inizio dell'operazione Urano, il generale Gehlen, di fronte ai crescenti concentramenti nemici nel settore rumeno del Don, lanci\u00f2 finalmente l'allarme sul fronte di Stalingrado, spingendo Hitler e il comando tedesco a trasferire d'urgenza dietro il fronte della 3\u00aa Armata rumena una parte delle forze tedesche assegnate all'8\u00aa Armata italiana, ed in particolare la 22. Panzer-Division (a partire dal 10 novembre). Paradossalmente, sembra che proprio Hitler abbia avvertito maggiormente la pericolosit\u00e0 della situazione, come confermato dai suoi ripetuti ordini diramati alle truppe (a partire dalla Direttiva generale n. 1 del 14 ottobre 1942) in vista di una dura battaglia difensiva invernale da condurre con tenacia e disciplina sulle posizioni raggiunte. Dopo le esperienze dell'inverno 1941-42, Hitler considerava suicida una battaglia difensiva invernale condotta in ritirata allo scoperto; considerazioni in parte confermate dall'andamento delle operazioni e dalla disastrosa ritirata invernale dell'ARMIR.\nInoltre il F\u00fchrer fin dal 3 novembre aveva disposto il trasferimento della 6. Panzer-Division dalla Francia verso il fronte orientale, mentre era in studio l'invio anche della 11. e della 17. Panzer-Division dal Gruppo d'armate Centro al Gruppo d'armate B. Le deduzioni finali del generale Gehlen furono tardive, ed anche le disposizioni di Hitler non giunsero in tempo: il 19 novembre solo la 22. Panzer-Division (con pochi mezzi e piuttosto disorganizzata) era sul posto dietro il fronte rumeno inquadrata nel XXXXVIII Panzerkorps (48\u00ba corpo corazzato \u2013 formazione in cui il F\u00fchrer aveva piena fiducia ma in realt\u00e0 piuttosto debole e con uno scarso numero di carri armati), mentre le divisioni corazzate di riserva di cui era stato previsto l'arrivo erano ancora molto lontane dal fronte minacciato.\nL'offensiva sovietica.\nLe forze sovietiche e la pianificazione finale.\nIn sintesi il piano dell'Alto comando sovietico prevedeva di attaccare i due lati del saliente di Stalingrado, determinato dal profondo incunearsi della 6\u00aa Armata nel fronte meridionale sovietico, e accerchiare il pi\u00f9 rapidamente possibile tutte le forze dell'Asse schierate nel settore. La resistenza sovietica a Stalingrado, a parte gli aspetti propagandistici legati al nome della citt\u00e0, ebbe, quindi, due importanti conseguenze. In primo luogo, imped\u00ec alla Wehrmacht di attestarsi saldamente sul Volga, interrompendo i collegamenti sovietici con i campi petroliferi caucasici. In secondo luogo, diede allo Stavka il tempo necessario a portare in linea forze adeguate alla grande manovra programmata.\nPer raggiungere gli ambiziosi risultati previsti lo Stavka potenzi\u00f2 le forze meccanizzate destinate ad un ruolo decisivo nell'operazione. I corpi carri e meccanizzati vennero fatti affluire dalle riserve strategiche nelle retrovie, come il 1\u00ba Corpo carri e il 26\u00ba Corpo carri che furono assegnati al generale Vatutin, o vennero freneticamente ricostituiti dopo le catastrofiche perdite estive, come il potente 4\u00ba Corpo meccanizzato, sorto dalla trasformazione e ricostituzione del 28\u00ba Corpo carri distrutto a luglio ed assegnato al generale Er\u00ebmenko. Il 4\u00ba Corpo meccanizzato, equipaggiato con carri armati moderni e rinforzato con equipaggi veterani o appena dimessi dagli ospedali militari dopo essere stati feriti nelle precedenti battaglie, si trasfer\u00ec segretamente su piattaforme ferroviarie dotate di forti difese anti-aeree fino alle posizioni di immediato rincalzo, e rimase fermo in aree mimetizzate fino agli ultimi giorni di preparazione. Queste formazioni mobili vennero equipaggiate con gli eccellenti carri armati T-34 e riorganizzate per condurre avanzate veloci in profondit\u00e0, senza attardarsi in scontri parziali e senza ricercare cariche allo scoperto contro i cannoni anticarro tedeschi.\nSecondo la nuova importante direttiva di Stalin (appoggiata dai pi\u00f9 esperti comandanti carristi come i generali Jakov Fedorenko, Pavel Rotmistrov e Michail Katukov) sulla condotta delle operazioni con mezzi corazzati (la n. 325 dell'ottobre 1942), il compito dei nuovi corpi meccanizzati, organizzati come \"scaglioni di sviluppo del successo\" (\"\u0117\u0161elon razvitija uspecha\" \u2013 ERU), doveva consistere nello sfruttamento in profondit\u00e0, alla massima velocit\u00e0 e alla massima distanza, degli sfondamenti ottenuti con la fanteria e l'intervento dell'artiglieria, disgregando le riserve del nemico, seminando il panico e la confusione nelle retrovie e nei comandi avversari.\nQueste tattiche molto rischiose avrebbero provocato forti perdite (le formazioni dovevano operare in profondit\u00e0, anche isolate, nel cuore del territorio nemico, esposte a volte ai micidiali contrattacchi delle esperte Panzer-Division tedesche) e gravi difficolt\u00e0 logistiche (a causa della carenza di autocarri dei sovietici), ma nel complesso risultarono efficaci e sorpresero inizialmente i comandi e le truppe tedesche abituati alle confuse e disordinate cariche frontali allo scoperto dei corazzati e delle fanterie sovietiche.\nI concentramenti principali per gli attacchi avvennero a circa 200\u00a0km a nord-ovest di Stalingrado e a 100\u00a0km a sud della citt\u00e0. A nord-ovest il Fronte Sud-Ovest del generale Nikolaj Vatutin avrebbe sferrato la sua offensiva con la 5\u00aa Armata corazzata della Guardia e la 21\u00aa Armata (mentre la 1\u00aa Armata della Guardia avrebbe protetto il fianco destro contro possibili interventi dell'8\u00aa Armata italiana), e il Fronte del Don del generale Konstantin Rokossovskij avrebbe attaccato con la 65\u00aa, 24\u00aa e 66\u00aa Armata. A sud della citt\u00e0 il cosiddetto Fronte di Stalingrado (generale Andrej Er\u00ebmenko) avrebbero attaccato con la 51\u00aa, 57\u00aa e 64\u00aa Armata. Secondo i progetti definitivi elaborati dallo Stato maggiore sovietico, l'offensiva avrebbe avuto inizio prima a nord sul fronte del Don (settori dei generali Vatutin e Rokossovskij) dove le forze corazzate avrebbero dovuto percorrere una distanza maggiore (circa 120\u00a0km) e avrebbero dovuto anche attraversare il fiume prima di raggiungere l'area a sud di Kala\u010d dove era previsto il congiungimento di tutte le forze mobili, mentre il giorno successivo sarebbe passato all'attacco a sud anche il fronte del generale Er\u00ebmenko che, dovendo avanzare per 90\u00a0km, aveva bisogno in teoria di minore tempo per raggiungere l'area a sud di Kala\u010d.\nVenne sottolineato dallo Stato maggiore sovietico e dai comandanti dei tre fronti la necessit\u00e0 per le forze corazzate di avanzare alla massima velocit\u00e0 e di dirigere risolutamente verso gli obiettivi previsti, in modo da concludere l'operazione con il congiungimento dei due raggruppamenti offensivi a sud dell'ansa del Don entro il terzo o il quarto giorno dell'offensiva, senza dare tempo alle forze nemiche di rischierare le riserve o di sfuggire all'accerchiamento.\nLe manovre di mascheramento (\"Maskirovka\" nella terminologia dell'Armata Rossa) si rivelarono efficaci nonostante una serie di interventi della Luftwaffe sulle linee ferroviarie, sulle colonne in avvicinamento e sui ponti sul Don e sul Volga; in particolare gli spostamenti delle forze meccanizzate vennero effettuati nel massimo segreto, all'ultimo momento, nell'imminenza dell'inizio di Urano, potenziando al massimo le misure di sicurezza e inganno. Solo pochi giorni prima dell'inizio dell'offensiva i corpi carri attraversarono di nascosto il Don per portarsi sulle posizioni di partenza nelle teste di ponte a sud del fiume.\nLa sorpresa ebbe successo in parte a causa anche dello scetticismo tedesco sull'abilit\u00e0 sovietica di portare a termine un'operazione cos\u00ec ambiziosa. I tedeschi, consapevoli del possibile pericolo sui fianchi, non avendo individuato in tempo la consistenza offensiva dello schieramento nemico, non valutarono correttamente l'entit\u00e0 della minaccia che incombeva sulle forze tedesco-rumene. In particolare non venne individuata, fino agli ultimi giorni, la presenza nell'area di Serafimovi\u010d della 5\u00aa Armata corazzata della Guardia del generale Pavel Romanenko, dotata di 500 carri armati \u2013 1\u00ba e 26\u00ba Corpo carri \u2013 e pronta a sbucare dalla testa di ponte, n\u00e9 venne ipotizzata, fino al giorno prima dell'attacco, una possibile doppia manovra d'accerchiamento nemica.\nNel complesso avrebbero preso parte all'operazione oltre un milione di soldati sovietici, 1.550 carri armati (quattro corpi carri \u2013 1\u00ba, 26\u00ba, 4\u00ba, 16\u00ba \u2013 tre corpi meccanizzati \u2013 1\u00ba della Guardia, 13\u00ba e 4\u00ba \u2013 e due corpi di cavalleria \u2013 8\u00ba e 3\u00ba della Guardia), 22.019 cannoni e mortai e 1.529 aerei.\nLe difese tedesco-rumene.\nI punti d'attacco principali scelti dall'Alto comando sovietico offrivano le maggiori probabilit\u00e0 di ottenere risultati positivi: i tratti di fronte attaccati, posizionati ai due lati del raggruppamento tedesco impegnato nell'area di Stalingrado (6\u00aa Armata e parte della 4\u00aa Armata corazzata) erano difesi dal mese di ottobre dalle due armate rumene impiegate sul fronte orientale. A nord (sulla linea del Don) la 3\u00aa Armata rumena, con sulla sua sinistra l'ARMIR italiano, sarebbe stata attaccata dalle forze del Fronte Sud-Ovest del generale Vatutin e da parte del Fronte del Don del generale Rokossovskij; a sud della citt\u00e0 sul Volga, nella regione dei laghi salati Caca e Barmancak, la ancor pi\u00f9 debole 4\u00aa Armata rumena avrebbe subito l'attacco delle armate del Fronte di Stalingrado del generale Er\u00ebmenko. Pi\u00f9 difficile sarebbe risultato invece il compito delle forze principali del Fronte del Don che dovevano passare all'offensiva nel settore del fiume sulla destra dei rumeni difeso dal molto pi\u00f9 solido XI Corpo d'armata tedesco (generale Karl Strecker) e nel cosiddetto \"istmo\", l'area compresa tra il corso parallelo verso sud del Don e del Volga, difeso dalle due divisioni fanteria dell'VIII Corpo d'armata tedesco (generale Walter Heitz), formazioni appartenenti all'ala sinistra della 6\u00aa Armata.\nLa 3\u00aa Armata rumena, al comando del generale Petre Dumitrescu, difendeva, dopo aver in parte sostituito i reparti italiani spostati pi\u00f9 a nord, il pericoloso settore del Don con le teste di ponte sovietiche di Serafimovi\u010d e Kletskaja con otto divisioni di fanteria e una divisione di cavalleria divise in quattro corpi d'armata (1\u00ba, 2\u00ba, 4\u00ba e 5\u00ba). L'armata era schierata lungo una linea di fortificazioni campali con scarse riserve tattiche e con limitate difese anticarro; erano disponibili solo 60 cannoni anticarro da 75 mm potenzialmente efficaci contro i carri armati medi e pesanti sovietici. Il generale Dumitrescu aveva avvertito fin dalla fine di settembre il comando del Gruppo d'armate B della precaria posizione della sua armata di fronte alle teste di ponte sovietiche ed aveva proposto di respingere il nemico oltre il Don con l'impiego delle forze rumene potenziate da reparti tedeschi, ma il suo piano era stato subito respinto dal comando tedesco, a corto di riserve ed alle prese con i combattimenti sempre pi\u00f9 duri a Stalingrado. Nel complesso i pi\u00f9 di 100.000 soldati inquadrati nella 3\u00aa Armata rumena godevano di buon morale e combattivit\u00e0, avevano ricevuto rimpiazzi (sebbene la 13\u00aa e 14\u00aa Divisione fanteria fossero ancora seriamente debilitate) ed erano stati riequipaggiati e riorganizzati; tuttavia gli uomini a disposizione non erano abbastanza per coprire adeguatamente la linea del fronte (circa 20\u00a0km per ogni divisione, il doppio della lunghezza raccomandata), mine e filo spinato erano insufficienti, mentre le scorte di proiettili d'artiglieria erano buone solo per alcuni calibri..\nPeggiore era invece la situazione in cui versava la 4\u00aa Armata rumena del generale Tancred Constantinescu, appena costituita in previsione di inserirla, dopo la conquista di Stalingrado, nel nuovo \"Gruppo d'armate tedesco-rumeno del Don\" al comando nominale del dittatore rumeno generale Ion Antonescu di cui era in corso l'organizzazione. Questa formazione disponeva nel settore dei laghi salati di circa 75.000 soldati demoralizzati ripartiti in cinque divisioni fanteria e due divisioni cavalleria non ancora potenziate come le unit\u00e0 della 3\u00aa Armata e tutte con meno del 50% degli effettivi (tranne la 5\u00aa e 8\u00aa Divisione cavalleria circa al 60%; la 18\u00aa Divisione fanteria al 78% e la 1\u00aa Divisione fanteria al 25%) a loro volta divise in due corpi d'armata (6\u00ba e 7\u00ba); il settore affidato ad ogni divisione era eccessivamente ampio ed erano disponibili solo trentaquattro cannoni anticarro da 75\u00a0mm. La 4\u00aa Armata rumena era anche imperfettamente inquadrata: il passaggio del controllo delle relative divisioni da parte della 4\u00aa Armata corazzata tedesca era previsto per il giorno 21, e venne frettolosamente anticipato al 20 a causa dell'attacco sovietico. I rapporti di questi contingenti \"satelliti\" con i reparti tedeschi teoricamente in \"fratellanza d'armi\" non erano molto solidi..\nNell'attacco sovietico vennero anche coinvolte le tre divisioni di fanteria dell'XI Corpo d'armata tedesco (44\u00aa, 376\u00aa e 384\u00aa Divisione fanteria) che difendevano il corso del Don a est di Kletskaja, e le due divisioni (76\u00aa e 113\u00aa Divisione fanteria) dell'VIII Corpo d'armata tedesco che sbarravano, sull'ala sinistra della 6\u00aa Armata, il terreno compreso tra il Volga e il Don, che vennero attaccate dalle armate del Fronte del Don del generale Rokossovskij. Alla sinistra della 3\u00aa Armata rumena erano schierate le forze del XVII Corpo d'armata tedesco (generale Karl Hollidt), dipendente dall'8\u00aa Armata italiana, con le divisioni \"Pasubio\" e \"Sforzesca\" e la 62\u00aa Divisione fanteria tedesca.\nInfine, le riserve mobili tedesche, affrettatamente costituite nella seconda settimana di novembre di fronte alla crescente minaccia nemica nel settore richiamando alcuni reparti da Stalingrado (elementi meccanizzati della 14. Panzer-Division) e trasferendo d'urgenza le formazioni corazzate stanziate dietro il fronte dell'8\u00aa Armata italiana (22. Panzer-Division), erano assolutamente insufficienti. Si trattava del XXXXVIII Panzerkorps del generale Ferdinand Heim con circa 200 carri armati tedeschi e rumeni (14. e 22. Panzer-Division \u2013 74 panzer in totale \u2013 e 1\u00aa Divisione corazzata rumena \u2013 108 o 105 carri armati di origine prevalentemente ceca) e di una serie di reparti improvvisati anticarro e \"Panzerj\u00e4ger\" (semoventi cacciacarri) raggruppati nel \"Kampfgruppe\" Simons. Nelle retrovie del fronte rumeno e fino alla regione dell'ansa del Don erano presenti numerose formazioni logistiche e amministrative tedesche che potevano all'occorrenza organizzare reparti difensivi di blocco. La maggior parte dei carri della 6\u00aa Armata (il XIV Panzerkorps del generale Hans-Valentin Hube con 84 carri armati e la 24. Panzer-Division con 58 mezzi corazzati) erano rimasti a est del Don impegnati direttamente a Stalingrado, ed anche il trasferimento sul Don della ben equipaggiata 29\u00aa Divisione motorizzata, dotata di 52 carri armati moderni e schierata nelle retrovie della 4\u00aa Panzeramee come riserva, non venne autorizzato dall'alto comando tedesco ancora non del tutto consapevole della minaccia nemica.\nL'offensiva sul fronte del Don.\nDopo un nuovo rinvio il 9 novembre, si tenne il 13 novembre un'ultima riunione alla presenza di Stalin in cui vennero chiariti gli ultimi dettagli; \u017dukov e Vasilevskij presentarono un rapporto definitivo evidenziando i notevoli risultati raggiunti nell'organizzazione e nello schieramento delle forze, e manifestarono ottimismo sulla riuscita dell'operazione. Stalin, pur irritato dai rinvii dell'attacco e preoccupato per la situazione a Stalingrado, dove la 62\u00aa Armata del generale \u010cujkov era sottoposta a nuovi, violenti attacchi e sembrava sul punto di crollare, fin\u00ec per approvare le proposte dei due generali e la conferenza si concluse positivamente. Stalin quindi, dopo un'ultima controversia il 17 novembre a seguito del pessimismo manifestato in un primo momento dal generale Vasilij Timofeevi\u010d Vol'skij (comandante del 4\u00ba Corpo meccanizzato), diede via libera ai piani dello Stato maggiore generale: venne deciso il 19 novembre come giorno dell'inizio dell'operazione Urano e il generale Vasilevskij, che aveva dato prova di calma, preparazione ed efficienza, venne incaricato dal dittatore di coordinare sul posto i tre fronti dei generali Vatutin, Er\u00ebmenko e Rokossovskij. Nei giorni successivi quindi Vasilevskij si spost\u00f2 ripetutamente nei vari comandi avanzati sul fronte per sollecitare la massima velocit\u00e0 ed efficienza delle operazioni, mentre, contrariamente ad una tradizione storiografica, nella fase operativa il ruolo di \u017dukov, importantissimo riguardo alla parte ideativa e organizzativa dell'operazione Urano, divenne minimo, dato che il generale venne dirottato da Stalin sul fronte di R\u017eev per organizzare e condurre l'operazione Marte che avrebbe avuto inizio il 25 novembre e sarebbe terminata ai primi di dicembre con un costoso fallimento.\nL'attacco, confermato definitivamente dall'Alto comando sovietico con la comunicazione della parola in codice \"sirena\", scatt\u00f2 alle 07:20 del 19 novembre 1942 sul fronte del Don, dove i sovietici disponevano delle grosse teste di ponte di Serafimovi\u010d e Kletskaja, con una preparazione d'artiglieria di 3.500 pezzi che per\u00f2, a causa della scarsa visibilit\u00e0 provocata dalla fitta nebbia, non ottenne tutti i risultati previsti, mentre anche l'aviazione sovietica dovette rinviare i suoi interventi alla tarda mattinata. Dopo circa 80 minuti di fuoco le fanterie sovietiche della 5\u00aa Armata corazzata del generale Romanenko e della 21\u00aa Armata del generale \u010cistjakov (appartenenti al Fronte Sud-Ovest), con il morale molto alto, sferrarono l'attacco con grande energia e con il sostegno dei carri armati, anche se i rumeni, pur scossi dall'imprevista violenza dell'offensiva, inizialmente si batterono bene. Dopo aver superato facilmente la prima linea difensiva, i soldati sovietici subirono forti perdite sulla posizione di resistenza principale nemica, mentre anche le postazioni dell'artiglieria tedesco-rumena, solo in parte neutralizzate dal fuoco dei cannoni sovietici, intervennero con efficacia.\nNelle prime ore, quindi, le divisioni di fucilieri sovietiche del Fronte Sud-Ovest del generale Vatutin ebbero notevoli difficolt\u00e0, e solo la 47\u00aa Divisione fucilieri della Guardia nel settore di Serafimovi\u010d e la 293\u00aa Divisione fucilieri in quello di Kletskaja riuscirono ad avanzare di 2\u20133\u00a0km, mentre le altre divisioni d'assalto della 5\u00aa Armata corazzata (119\u00aa e 124\u00aa Divisione fucilieri) e della 21\u00aa Armata (63\u00aa, 65\u00aa e 96\u00aa Divisione fucilieri) fecero pochi progressi. Nel settore della 65\u00aa Armata del generale Batov, appartenente al Fronte del Don del generale Rokossovskij, attaccarono la 304\u00aa e la 76\u00aa Divisione fucilieri ed ottennero qualche successo avanzando in serata di 3\u20135\u00a0km a causa dell'aspra resistenza della 1\u00aa Divisione cavalleria rumena e del terreno irregolare. Di fronte alle difficolt\u00e0 superiori al previsto per sfondare in profondit\u00e0 le linee rumene, il generale Vatutin decise, per accelerare i tempi e risolvere in modo definitivo la situazione, di anticipare a mezzogiorno l'intervento in massa delle sue riserve corazzate, destinate originariamente ad entrare in campo solo dopo il completo superamento delle difese nemiche.\nL'intervento in massa dei corpi carri, a partire dalle ore 12:00, ebbe un effetto decisivo: dalla testa di ponte di Serafimovi\u010d avanzarono in colonne compatte i carri armati della 5\u00aa Armata corazzata del generale Romanenko (circa 500 mezzi corazzati in totale). Il 1\u00ba Corpo carri del generale Vasilij V. Butkov, impegnato nel settore della 47\u00aa Divisione fucilieri della Guardia, ebbe qualche difficolt\u00e0 nel settore di Blinovskij e solo alle ore 14:00 raggiunse le linee nemiche superando quindi la resistenza della 14\u00aa Divisione fanteria rumena e avanzando entro la notte di oltre 10\u00a0km fino alla periferia settentrionale di Ust'-Metvedinskij dove i carri di punta entrarono in contatto con le avanguardie della 22. Panzer-Division; pi\u00f9 a ovest la 47\u00aa Divisione fucilieri della Guardia affront\u00f2 le prime unit\u00e0 della 7\u00aa Divisione cavalleria rumena proveniente da Pronin. I carri del 1\u00ba Corpo furono subito seguiti nell'area dello sfondamento dall'8\u00ba Corpo di cavalleria del generale Borisov che conquist\u00f2 Blinovskij, avanz\u00f2 di altri 5\u00a0km e attacc\u00f2 la cavalleria rumena. Contemporaneamente si era messo in movimento anche il 26\u00ba Corpo carri del generale Aleksej Grigor'evi\u010d Rodin, sempre appartenente alla 5\u00aa Armata corazzata, che attacc\u00f2 nel settore della 119\u00aa e 124\u00aa Divisione fanteria e, diviso in quattro colonne, prosegu\u00ec in avanti; mentre due brigate carri furono duramente impegnate a sostenere le divisioni di fucilieri per superare l'aspra resistenza rumena, la 157\u00aa Brigata carri del colonnello Ivanov effettu\u00f2 un ampio movimento aggirante e nella notte avanz\u00f2 con poca difficolt\u00e0 per oltre 22\u00a0km raggiungendo il terreno libero alle spalle delle linee difensive nemiche.\nNella testa di ponte di Kletskaja la 21\u00aa Armata del generale \u010cistjakov alle ore 12:00 port\u00f2 avanti, nel settore della 76\u00aa e 293\u00aa Divisione fucilieri, le sue forze mobili provocando, dopo quella avvenuta nel settore della 14\u00aa Divisione rumena, la seconda breccia del fronte dell'Asse: il 4\u00ba Corpo carri del generale Andrej G. Krav\u010denko avanz\u00f2 in due colonne che sbaragliarono rapidamente, non senza perdite, la debole 13\u00aa Divisione fanteria rumena marciando subito in profondit\u00e0 nonostante il contrattacco portato avanti dalla 15\u00aa Divisione fanteria rumena. La colonna di sinistra avanz\u00f2 di oltre 30\u00a0km e quella di destra di 10\u00a0km, subito seguita dai reparti mobili del 3\u00ba Corpo di cavalleria della Guardia del generale Issa Pliev. Alla fine del 19 novembre quindi i corpi carri sovietici del generale Vatutin avevano superato le difese rumene sia a Serafimovi\u010d che a Kletskaja e avevano aperto ampie brecce dopo aver quasi distrutto tre divisioni rumene (13\u00aa, 14\u00aa e il fianco destro della 9\u00aa). Altrove l'avanzata dell'Armata Rossa era stata invece contenuta dalla efficace resistenza delle formazioni della 3\u00aa Armata rumena. Durante la notte le formazioni corazzate sovietiche, sollecitate dai loro comandanti a non fermarsi e a proseguire, continuarono ad avanzare a fari accesi in profondit\u00e0, senza curarsi della scarsa visibilit\u00e0, del clima e delle pericolose insidie del terreno solcato dalle profonde e invisibili \"balkas\". Nonostante alcuni incidenti e l'arrivo delle prime unit\u00e0 della 22. Panzer-Division e della 1\u00aa Divisione corazzata rumena, i carristi sovietici mostrarono grande slancio e nella mattinata del 20 novembre sia le unit\u00e0 meccanizzate della 5\u00aa Armata corazzata (1\u00ba e 26\u00ba Corpo carri e 8\u00ba Corpo di cavalleria) sia quelle della 21\u00aa Armata (4\u00ba Corpo carri e 3\u00ba Corpo di cavalleria della Guardia) stavano ormai avanzando in modo compatto, travolgendo le retrovie tedesco-rumene e seminando il panico nei comandi e negli improvvisati reparti di blocco affrettatamente costituiti dai tedeschi.\nFallimento dei contrattacchi tedeschi e crollo dei rumeni.\nLe prime notizie dell'inizio dell'offensiva sovietica sul Don vennero inizialmente sottovalutate dal comando della 6\u00aa Armata che infatti non interruppe i suoi costosi attacchi nelle rovine di Stalingrado, mentre allarmarono subito, anche per le informazioni confuse provenienti dal comando rumeno, il Gruppo d'armate B che alle ore 9:30 attiv\u00f2 le riserve corazzate ordinando al generale Heim di dirigere con il suo XXXXVIII Panzerkorps (gi\u00e0 in stato d'allarme dall'alba) verso la testa di ponte di Kletskaja dove sembrava aver individuato il centro di gravit\u00e0 dell'attacco nemico. Le riserve mobili tedesco-rumene erano ridotte alla 22. Panzer-Division del generale Eberhard Rodt, la quale al momento dell'attacco russo schierava 38 carri armati di cui 22 Panzer III e 11 Panzer IV, ed alla 1\u00aa Divisione corazzata rumena, dato che la 14. Panzer-Division del generale Johannes Baessler venne subito tolta al generale Heim ed assegnata all'XI Corpo d'armata del generale Strecker per contrattaccare da Ver\u010dne Buzinovka verso ovest. Queste deboli forze, scarsamente sostenute dalla Luftwaffe che non pot\u00e9 intervenire in forze a causa del maltempo, poco dopo le ore 11:50 ricevettero nuove disposizioni, provenienti direttamente dall'OKH e da Hitler, che ordinavano di cambiare direzione e avanzare verso nord-ovest per contrattaccare le forze nemiche che sembravano progredire pericolosamente dalla testa di ponte di Serafimovi\u010d.\nLa 22. Panzer-Division, arrivata a Malaja Don\u0161inska, circa dieci chilometri a sud-ovest di Perelazovskij, devi\u00f2 verso nord-ovest in direzione di Pes\u010danyj e Blinovskij. Tuttavia il XXXXVIII Panzerkorps del generale Heim, su cui Hitler aveva puntato tutte le sue speranze di arrestare l'offensiva sovietica, effettuando questo cambio di direzione si disgreg\u00f2 durante la notte del 19 novembre nell'oscurit\u00e0 per carenza di collegamenti e comunicazioni; in particolare la 1\u00aa Divisione corazzata rumena che secondo i nuovi ordini avrebbe dovuto deviare a sua volta verso nord-ovest in direzione di \u017dirkovskij, non ricevette l'ordine a causa della perdita del contatto radio con il XXXXVIII Panzerkorps; di conseguenza i carri rumeni continuarono a muovere verso nord-est in direzione di Ver\u017ene \u010cerenskij.\nL'elemento corazzato di punta della 22. Panzer-Division, il \"Kampfgruppe\" Oppeln, costituito dal Panzer-Regiment 204 della 22. Panzer-Division e guidato dal capace colonnello Oppeln-Bronikowski, a partire dalle ore 16.00 del 19 novembre incapp\u00f2 alla cieca, nelle vicinanze di Pes\u010danyj e Ust'-Medvedickij, nei reparti corazzati sovietici del 1\u00ba Corpo carri del generale Butkov in rapida progressione, finendo, nonostante la coraggiosa resistenza e le perdite inflitte ai carri armati nemici, per ripiegare il 20 novembre verso sud dopo aver rischiato di essere circondato dalle numerose colonne corazzate del 1\u00ba Corpo carri che avanzavano alle sue spalle. Ancor peggiore fu il destino della 1\u00aa Divisione corazzata rumena del generale Gherghe che, priva di collegamenti con la 22. Panzer-Division, avanz\u00f2 isolata verso nord in mezzo alle colonne meccanizzate sovietiche e durante la notte venne individuata e attaccata dalle formazioni del 26\u00ba Corpo carri del generale Rodin che progredivano velocemente verso sud. L'unit\u00e0 corazzata rumena finalmente devi\u00f2 verso ovest per riprendere il contatto con il XXXXVIII Panzerkorps ma venne attaccata il 20 novembre tra Sredne Tsaritsinskij e \u017dirkovskij da due brigate del 26\u00ba Corpo carri. I carri armati rumeni opposero forte resistenza e inflissero perdite al nemico ma furono progressivamente costretti a ripiegare verso est e non poterono collegarsi ad est di Blinovskij, come prestabilito, con la 22. Panzer-Division a sua volta in combattimento a Pes\u010danyj. Contemporaneamente anche la 7\u00aa Divisione cavalleria rumena, partita all'attacco da Pronin fu costretta a ritirarsi verso il \u010cir sotto gli attacchi dell'8\u00ba Corpo di cavalleria sovietico.\nI reparti corazzati sovietici, senza lasciarsi agganciare e arrestare dai pochi carri armati tedeschi o rumeni disponibili (la 14. Panzer-Division entr\u00f2 in combattimento a Ver\u010dne Buzinovka con 36 carri, la 22. Panzer-Division impegn\u00f2 a Pes\u010danyj 38 carri armati), affrontarono con solo una parte delle loro forze le riserve nemiche, mentre altre colonne le superarono e aggirarono, minacciando le loro comunicazioni.\nLa caratteristica fondamentale dell'attacco fu la grande velocit\u00e0 e potenza della progressione delle colonne corazzate sovietiche sul fronte del generale Vatutin che il mattino del 20 novembre erano gi\u00e0 nelle vicinanze del fiume Kurtlak a Perelazovskij (26\u00ba Corpo carri), e del fiume Krepkaja a Manojlin (4\u00ba Corpo carri).\nDurante la giornata del 20 novembre crollarono definitivamente le difese tedesco-rumene sul Don: le forze della 1\u00aa Armata della Guardia del generale Dmitrij Lelju\u0161enko entrarono in azione, coprendo efficacemente il fianco destro delle forze mobili della 5\u00aa Armata corazzata che nel corso della giornata proseguirono con pieno successo la loro marcia in profondit\u00e0. Il 26\u00ba Corpo carri del generale Rodin sbuc\u00f2 di sorpresa a Perelazovskij, travolse completamente il quartier generale del 5\u00ba Corpo d'armata rumeno e quindi avanz\u00f2 ancora verso Ostrov, a pochi chilometri dal Don, mentre il 4\u00ba Corpo carri del generale Krav\u010denko, dopo aver conquistato Manojlin, prosegu\u00ec rapidamente e occup\u00f2 Maiorovskij e Kalmykov, quartier generale del 5\u00ba Corpo d'armata rumeno. Nel frattempo il generale Heim era ancora in combattimento isolato nel settore di Pe\u0161canij contro il 1\u00ba Corpo carri sovietico; il \"kampfgruppe\" Oppeln oppose forte resistenza e rallent\u00f2 l'avanzata dei carri sovietici, ma nella serata del 20 novembre, aggirato da una parte delle brigate corazzate nemiche, ripieg\u00f2 su Bol\u0161aja Don\u0161cinka. Nel settore di \u017dirkovskij la 1\u00aa Divisione corazzata rumena fece un nuovo tentativo di avanzare verso ovest, ma, attaccata da due brigate del 26\u00ba Corpo carri, venne ulteriormente respinta verso est.\nCompletamente isolate e senza comunicazioni con i quartier generali dei rispettivi corpi d'armata dispersi dall'attacco sovietico a Perelazovskij e Kalmykov, tre divisioni rumene (5\u00aa, 6\u00aa e 15\u00aa Divisione fanteria) ed i resti di altre due (13\u00aa e 14\u00aa Divisione fanteria) vennero accerchiate nella sacca di Raspopinskaja dalla manovra a tenaglia completata dalle 119\u00aa e 124\u00aa Divisione fucilieri della 5\u00aa Armata carri e dalla 293\u00aa e 76\u00aa Divisione fucilieri della 21\u00aa Armata. Le forze rumene accerchiate, al comando dell'energico generale Mihail Lasc\u0103r, organizzarono la resistenza e si batterono con ostinazione respingendo i primi attacchi nemici, ma la loro situazione era senza speranza in mancanza di aiuti dall'esterno.\nMentre il comando tedesco cercava di organizzare un nuovo schieramento difensivo sul \u010cir con i resti di alcune divisioni rumene e con l'afflusso delle due divisioni tedesche del XVII Corpo d'armata del generale Hollidt (62\u00aa e 294\u00aa Divisione fanteria), sottratte precipitosamente all'8\u00aa Armata italiana, Hitler in persona la sera del 20 novembre diede al generale Heim, che aveva appena ripiegato verso Bol\u0161aja Don\u0161cinka con i resti del suo XXXXVIII Panzerkorps, il difficile incarico di ripartire al contrattacco e sbloccare le truppe rumene del generale Lasc\u0103r accerchiate nella sacca di Raspopinskaja. Il 21 novembre quindi la 22. Panzer-Division cerc\u00f2 di avanzare, completamente isolata, verso nord-est, ma venne rapidamente bloccata dai mezzi corazzati del 1\u00ba Corpo carri e dalle divisioni dell'8\u00ba Corpo di cavalleria ed accerchiata nella regione di Majaja Don\u0161cinka. Contemporaneamente la 1\u00aa Divisione corazzata rumena aveva cercato ancora una volta di avanzare verso sud-ovest per stabilire finalmente un collegamento con la divisione corazzata tedesca ma i rumeni vennero bloccati al passaggio del fiume Tsaritsa da una divisione di cavalleria sovietica dell'8\u00ba Corpo, mentre da nord furono attaccati a sud-ovest di \u017dirkovskij da due divisioni di fanteria e una brigata carri; la divisione corazzata rumena sub\u00ec dure perdite e venne a sua volta accerchiata.\nIl 22 e il 23 novembre l'8\u00ba Corpo di cavalleria e una serie di divisioni di fanteria sovietiche dovettero ancora combattere duramente per sbaragliare gli ultimi gruppi di resistenza tedeschi e rumeni; mentre alcune formazioni di fanteria marciavano verso il fiume Krivaja e il fiume \u010cir, la cavalleria sovietica affront\u00f2 nuovi tentativi della 1\u00aa Divisione corazzata rumena di sfuggire a sud lungo la valle del fiume Kurtlak; la formazioni rumena sub\u00ec dure perdite nei combattimenti contro l'8\u00ba Corpo. La 22. Panzer-Division che combatteva accerchiata a Majaja Don\u0161cinka riusc\u00ec a respingere gli attacchi nemici e ripieg\u00f2 la sera del 23 novembre verso sud, nella regione di Bolsaja Don\u0161cinka. Il fallimento dei contrattacchi del XXXXVIII Panzerkorps segn\u00f2 il destino del \"gruppo Lasc\u0103r\" nella sacca di Raspopinskaja: dopo un vivace contrasto di opinioni tra i comandi tedesco e rumeno ed anche tra Hitler ed Antonescu sulle responsabilit\u00e0 della disfatta e sulle scelte operative, venne finalmente autorizzata una sortita la notte del 22 novembre dal F\u00fchrer, ma i generali Lasc\u0103r e Sion (comandante della 15\u00aa Divisione rumena) avevano gi\u00e0 deciso autonomamente il pomeriggio del 22. La manovra di ripiegamento delle truppe accerchiate si risolse, sotto gli attacchi convergenti della fanteria e della cavalleria sovietica, in un disastro: circa 27.000 rumeni caddero prigionieri, tra cui il generale Lasc\u0103r stesso, gran parte delle divisioni vennero distrutte. Il generale Sion riusc\u00ec a sfuggire con circa 8.000 soldati verso sud ma venne nuovamente circondato e altri 5.000 uomini si arresero la sera del 23 novembre; i superstiti della colonne del generale Sion, 3.000 soldati, invece raggiunsero il mattino del 24 novembre, dopo una drammatica fuga, i resti della 22. Panzer-Division a Bolsaja Don\u0161cinka.\nIl 24 novembre le forze sovietiche attaccarono le truppe tedesco-rumene a Bolsaja Don\u0161cinka; mentre la 22. Panzer-Division riusc\u00ec a ripiegare verso sud-ovest in direzione del fiume \u010cir, i superstiti della 15\u00aa Divisione rumene vennero sopraffatti, il generale Sion cadde sul campo e solo 800 soldati sfuggirono. La 1\u00aa Divisione corazzata rumena invece respinse gli attacchi dell'8\u00ba Corpo di cavalleria sovietico e alla fine, ridotta a 1.500 uomini e pochissimi carri armati, si congiunse con i resti della 22. Panzer-Division. Nella notte del 24-25 novembre finalmente i sopravvissuti della 22. Panzer-Division e della 1\u00aa Divisione corazzata rumena, organizzati nel \"kampfgruppe\" Oppeln e nel \"kampfgruppe\" Rodt, riuscirono dopo nuovi disastrosi scontri con la cavalleria sovietica, a raggiungere ed attraversare il fiume \u010cir.\nRitenuto responsabile della disfatta a causa del fallimento dei suoi contrattacchi, il generale Heim venne subito destituito dal comando del XXXXVIII Panzerkorps, degradato e rinchiuso nella prigione di Moabit a Berlino per ordine di Hitler, divenendo il capro espiatorio del crollo del fronte del Don.\nL'accerchiamento.\nAvanzata dei carri armati sovietici verso Kala\u010d e ritirata delle Panzer-Division tedesche.\nMentre le forze mobili del Fronte Sud-Ovest del generale Vatutin sbaragliavano le divisioni rumene e avanzavano in profondit\u00e0 fin dal primo giorno, molto pi\u00f9 difficile si presentava la situazione per i sovietici nel settore del Fronte del Don del generale Rokossovskij: di fronte alle solide difese delle divisioni tedesche dell'XI e dell'VIII Corpo d'armata, i progressi furono limitati e le perdite pesanti. La 65\u00aa Armata del generale Batov avanz\u00f2 per alcuni chilometri nel settore difeso dalla 1\u00aa Divisione cavalleria rumena, ma non riusc\u00ec, a causa dell'aspra resistenza dell'XI Corpo d'armata del generale Strecker, rinforzato anche da alcuni reparti meccanizzati della 14. Panzer-Division, a progredire verso la cittadina di Vertja\u010dij dove i tedeschi avevano costruito un importante ponte sul Don, mentre la 24\u00aa Armata del generale Galanin, che doveva attaccare lungo la riva sinistra del fiume per cercare di tagliare fuori a ovest del Don le truppe del generale Strecker, nonostante l'intervento del 16\u00ba Corpo carri venne subito bloccata. Inoltre anche la 66\u00aa Armata del generale \u017dadov, che doveva sferrare un attacco diversivo nell'istmo terrestre Don-Volga, non fece alcun progresso contro le due divisioni dell'VIII Corpo d'armata tedesco del generale Heitz.\nPeraltro il 20 e il 21 novembre la situazione dell'XI Corpo d'armata tedesco si aggrav\u00f2 considerevolmente; i pochi panzer del \"kampfgruppe\" della 14. Panzer-Division al comando del maggiore Wilhelm Langkeit cercarono di contrattaccare da Ver\u010dne Buzinovka, ma non poterono fermare l'avanzata del 3\u00ba Corpo di cavalleria della Guardia del generale Pliev. Le truppe del generale Strecker difesero ostinatamente le posizioni ma vennero minacciate sul loro fianco sinistro dall'avanzata della cavalleria sovietica. L'XI Corpo d'armata dovette quindi iniziare a ripiegare con difficolt\u00e0 verso sud-est in direzione del ponte di Vertja\u010dij per mantenere la coesione e non perdere il contatto con il grosso della 6\u00aa Armata schierato ad est del Don; il 22 novembre anche la 14. Panzer-Division si ritir\u00f2 verso est, abbandonando Ver\u010dne Buzinovka.\nNella tarda serata del 19 novembre il generale von Weichs, comandante del Gruppo d'armate B, aveva avvertito finalmente il generale Paulus della difficile situazione sul Don e del crollo dei rumeni; a causa di questi inattesi sviluppi, quindi, la 6\u00aa Armata doveva sospendere subito ogni attacco a Stalingrado e disimpegnare forze mobili da inviare a ovest del fiume per coprirsi le spalle e frenare la marcia del nemico che minacciava le retrovie e le comunicazioni dell'armata. Il XIV Panzerkorps del generale Hans Hube raggrupp\u00f2 quindi la 16. Panzer-Division e la 24. Panzer-Division (equipaggiate in due con soli 86 Panzer) e si diresse verso il ponte di Vertja\u010dij per attraversare il fiume ed intervenire a sostegno dell'XI Corpo d'armata e bloccare la marcia del nemico verso il Don. Rallentate dalle difficolt\u00e0 logistiche e dalle carenze di carburante, le divisioni del generale Hube entrarono in azione con grave ritardo e dissiparono rapidamente le loro deboli forze senza riuscire ad ottenere alcun risultato di rilievo e senza poter arrestare la pericolosa avanzata dei carri armati sovietici dei generali Rodin e Krav\u010denko in direzione di Kala\u010d.\nLa 24. Panzer-Division riusc\u00ec a schierare un \"kampfgruppe\" con 45 carri armati del tenente colonnello von Winterfeld in una serie di posizioni frammentate lungo il fiume Liska per cercare di proteggere la testa di ponte di Kala\u010d ma venne attaccata nella giornata del 21 novembre dai carri armati del 4\u00ba Corpo carri del generale Kravk\u010denko e dovette ripiegare verso est abbandonando i villaggi di Suchanov, Eruslanovskij e Lipo-Logovskij che vennero occupati dai carristi sovietici entro le ore 16.00. Altri reparti della 24. Panzer-Division e della 14. Panzer-Division affrontarono il 3\u00ba Corpo di cavalleria della Guardia ma vennero a loro volta respinti perdendo Ni\u017ene Buzinovka e Osinovskij.\nAlla fine del 21 novembre, mentre il 1\u00ba Corpo carri e l'8\u00ba Corpo di cavalleria inseguivano i resti della 22. Panzer-Division verso il fiume \u010cir, gli altri due corpi carri sovietici del Fronte Sud-Ovest, il 4\u00ba ed il 26\u00ba, dopo aver conquistato Perelazovskij, Ostrov e Lipo-Logovskij, avevano gi\u00e0 superato la fragile linea difensiva tedesca del XIV Panzerkorps del generale Hube in costituzione sul fiume Liska ed erano pericolosamente vicini ai ponti sul Don. Queste formazioni, coperte sul fianco sinistro dal 3\u00ba Corpo cavalleria della Guardia, addirittura minacciavano, dopo una rapida avanzata verso sud-est, il Posto comando tattico della 6\u00aa Armata del generale Paulus a Golubinskij.\nIl generale e il suo Quartier generale, colti di sorpresa dalla comparsa del 4\u00ba Corpo carri del generale Krav\u010denko, si affrettarono a trasferirsi a Gumrak, ad est del Don.. Nella notte, dopo aver avuto notizia dei successi del Fronte Sud-Ovest, il generale Vasilevskij pot\u00e9 inviare a Stalin un rapporto ottimistico sui favorevoli sviluppi della situazione.\nIl 22 novembre, in circostanze particolarmente confuse, le truppe corazzate sovietiche del 26\u00ba Corpo carri conquistarono con un colpo di mano il fondamentale ponte di Berezovskij, nei pressi di Kala\u010d, ed attraversarono il Don. Il generale Rodin, comandante del 26\u00ba Corpo, organizz\u00f2 un distaccamento avanzato con elementi della 14\u00aa brigata motorizzata del colonnello Filippov e della 19\u00aa brigata carri del tenente colonnello Filippenko che alle ore 6:15 del mattino mosse audacemente nell'oscurit\u00e0 a fari accesi verso il ponte, cogliendo di sorpresa il posto di guardia che scambi\u00f2 i mezzi sovietici per colonne meccanizzate tedesche in addestramento. Le difese tedesche vennero superate, il distaccamento mobile sovietico occup\u00f2 il ponte intatto e attravers\u00f2 il fiume costituendo una prima testa di ponte.\nDurante la giornata, nonostante alcuni tentativi tedeschi di contrattaccare e sloggiare l'avanguardia sovietica in possesso del ponte, la preziosa posizione venne consolidata con l'arrivo di altre formazioni del 26\u00ba Corpo carri del generale Rodin e delle brigate del 4\u00ba Corpo carri del generale Krav\u010denko. Mentre la 157\u00aa brigata del maggiore Makhur, appartenente al 26\u00ba Corpo carri, affrontava e sconfiggeva dopo aspri combattimenti il \"kampfgruppe Mikosch\", costituito precipitosamente, al comando del colonnello Hans Mikosch, con reparti di retrovie tedeschi e rumeni per difendere Kala\u010d, il tenente colonnello Filippenko guid\u00f2 in avanti la sua brigata carri, super\u00f2 la resistenza di reparti appena arrivati della 16. Panzer-Division, raggiunse il ponte di Berezovskij presidiato dal distaccamento avanzato sovietico e alle ore 17.00 attravers\u00f2 in forze il fiume. Contemporaneamente anche il 4\u00ba Corpo carri del generale Krav\u010denko e il 3\u00ba Corpo di cavalleria della Guardia del generale Pliev raggiunsero il Don nella regione di Golubinskij dopo una serie di scontri con il \"kampfgruppe\" von Below della 24. Panzer-Division e il \"kampfgruppe\" Sieckenius della 16. Panzer-Division. I carri armati sovietici occuparono i villaggi di Krasnij Skotovod e Bol'\u0161enabatovskij; i pochi panzer tedeschi furono sconfitti e ripiegarono verso nord-est rinunciando a difendere la linea del Don. Nella notte una brigata carri del generale Krav\u010denko, la 45\u00aa brigata del tenente colonnello \u017didkov, attravers\u00f2 il fiume su un ponte intatto a Rube\u017enij e si spinse ad est fino al villaggio di Kami\u0161i, cinque chilometri a nord di Kala\u010d. L'azione dei reparti mobili sovietici fu favorita dalla mancata distruzione di molti ponti sul Don da parte tedesca per permettere al XIV Panzerkorps di passare al pi\u00f9 presto ad ovest del fiume.\nNella serata del 22 novembre il generale Rodin aveva raggiunto personalmente le avanguardie del 26\u00ba Corpo carri sul Don; egli decise di completare al pi\u00f9 presto il passaggio di tutte le brigate a est del fiume e di attaccare al mattino del 23 novembre la cittadina di Kala\u010d con due brigate assegnate al comando del tenente colonnello Filippenko. Le forze tedesche schierate a Kala\u010d erano costituite da una congerie di reparti appartenenti al \"kampfgruppe Mikosch\", alla 3\u00aa Divisione motorizzata e a formazioni della Luftwaffe, delle retrovie e della polizia militare; si trattava di un complesso debole e disorganizzato che tuttavia si difese accanitamente. L'attacco del 26\u00ba Corpo carri sovietico ebbe inizio alle ore 07.00 del 23 novembre e incontr\u00f2 una forte resistenza; solo alle ore 10:00 i mezzi corazzati del tenente colonnello Filippenko riuscirono ad irrompere all'interno della cittadina nel settore nord-occidentale. Per accelerare le operazioni il generale Rodin fece intervenire i carri armati della 157\u00aa brigata che aprirono il fuoco dalla riva occidentale del Don sparando attraverso il fiume; la battaglia fu decisa dall'intervento dei fucilieri della 157\u00aa brigata che attraversarono il Don sul ghiaccio e attaccarono il settore sud-occidentale della citt\u00e0. Kala\u010d cadde in mano sovietica alle ore 14.00 del 23 novembre. Le forze corazzate sovietiche poterono fin dal mattino del 23 novembre avanzare verso sud per ricongiungersi con le colonne mobili del Fronte di Stalingrado del generale Er\u00ebmenko e completare la grande manovra d'accerchiamento.\nL'attacco a sud di Stalingrado.\nMentre il generale Vatutin proseguiva la sua inarrestabile avanzata verso sud, a partire dal 20 novembre anche il fronte del generale Er\u00ebmenko aveva sferrato la sua offensiva nel settore dei laghi salati a sud di Stalingrado, difeso dalle deboli forze della 4\u00aa Armata rumena. Dopo una serie di rinvii dovuti alla scarsa visibilit\u00e0 causata dalla nebbia e dopo alcuni aspri contrasti tra l'impaziente Alto comando sovietico a Mosca ed il generale Er\u00ebmenko, lo sbarramento d'artiglieria ebbe inizio alle ore 9:30 (con due ore di ritardo sui piani) e ottenne notevoli effetti distruttivi sulle difese nemiche; dopo 45 minuti passarono quindi all'attacco le fanterie della 57\u00aa Armata del generale Tolbuchin e della 51\u00aa Armata del generale Trufanov.\nIn questo settore la resistenza rumena fu ancor pi\u00f9 debole e il fronte venne rapidamente travolto nel settore tra la 20\u00aa e la 2\u00aa Divisione fanteria rumena appartenenti al VI corpo d'armata: tra i laghi Sarpa e Caca avanzarono la 422\u00aa Divisione fucilieri e la 15\u00aa Divisione fucilieri della Guardia della 57\u00aa Armata, sostenute dai carri del 13\u00ba Corpo meccanizzato, mentre tra i laghi Caca e Barmancak passarono all'attacco la 126\u00aa e 302\u00aa Divisione fucilieri, appoggiate da due reggimenti carri. Alle ore 12:00 le linee nemiche erano ormai crollate, i soldati rumeni ripiegavano nel panico e nella confusione, ed il generale Er\u00ebmenko pot\u00e9 impegnare subito i suoi corpi meccanizzati per sfruttare lo sfondamento ed avanzare in profondit\u00e0 in direzione delle due importantissime linee ferroviarie che rifornivano la 6\u00aa Armata tedesca a Stalingrado. Nonostante la situazione favorevole l'avanzata delle forze corazzate assegnate al Fronte di Stalingrado fu difficoltosa: il 13\u00ba Corpo meccanizzato del generale Trofim I. Tana\u0161\u010d\u0161in, impegnato nel settore della 57\u00aa Armata e diretto verso Nariman, fu rallentato dalle carenze logistiche e dalla mancanza di sufficienti autocarri. Inoltre venne contrattaccato inaspettatamente dall'esperta 29\u00aa Divisione motorizzata tedesca del generale Leyser che, fatta intervenire dal generale Hoth (comandante della 4\u00aa Armata corazzata) alle ore 10:30, colp\u00ec a sorpresa nella nebbia e inizialmente mise in difficolt\u00e0 i sovietici, salvando momentaneamente il fianco destro della 20\u00aa Divisione fanteria rumena. La 29\u00aa Divisione motorizzata, che disponeva di 59 carri armati moderni ed era a piena forza dopo un periodo di riposo nelle retrovie, prima contrattacc\u00f2 e respinse una divisione di fucilieri e una brigata corazzata sovietica quindi attacc\u00f2 anche le brigate avanzate del 13\u00ba Corpo meccanizzato che subirono forti perdite e dovettero momentaneamente arrestare l'avanzata; i confusi combattimenti tra mezzi corazzati continuarono durante la notte.\nIl 4\u00ba Corpo meccanizzato del generale Vasilij Timofeevi\u010d Vol'skij (punta di diamante della forza di sfondamento mobile del generale Er\u00ebmenko e reparto corazzato pi\u00f9 potente dell'intero schieramento sovietico, equipaggiato con oltre 220 carri) invece entr\u00f2 in azione, insieme al 4\u00ba Corpo di cavalleria del generale \u0160apkin, nel settore della 51\u00aa Armata spezzando la linea difesa dalla 18\u00aa e 1\u00aa Divisione fanteria rumena, ma in un primo momento, trattenuto dal prudente Vol'skij, incapp\u00f2 in un raro campo minato rumeno e avanz\u00f2 in ritardo, lentamente e con una certa confusione dovuta anche alla mancanza di un numero sufficiente di strade su cui far marciare le sue tre brigate. In realt\u00e0, nonostante questi problemi, prima della notte i sovietici fecero progressi ed i carri del 4\u00ba Corpo meccanizzato avanzarono di oltre 20\u00a0km e raggiunsero Plodovitoe, dopo aver disperso la 18\u00aa Divisione fanteria rumena. Anche il 13\u00ba Corpo meccanizzato riusc\u00ec ad avanzare a ovest di Tondutovo ed a contenere i contrattacchi della 29\u00aa Divisione motorizzata che peraltro, dopo aver ottenuto un successo iniziale, venne prematuramente ritirata dal comando tedesco del Gruppo d'armate B (forse per una mancata percezione dei veri obiettivi dell'offensiva sovietica) e schierata in posizione difensiva per coprire il ripiegamento verso nord-ovest del IV Corpo d'armata tedesco e costituire una posizione di copertura sul fianco meridionale delle forze della 6\u00aa Armata schierate a Stalingrado.\nDurante la notte il 4\u00ba Corpo meccanizzato continu\u00f2 ad avanzare cautamente verso ovest su ordine del vice-comandante del Fronte di Stalingrado, generale Markian M. Popov, e all'alba del 21 novembre, le colonne corazzate sovietiche occuparono la cittadina di Zety, e la importante stazione di Abganerovo, interrompendo in questo modo la linea ferroviaria per Kotel'nikovo, mentre il 4\u00ba Corpo di cavalleria del generale \u0160apkin progred\u00ec verso sud-ovest per coprire il fianco sinistro del corpo meccanizzato del generale Vol'skij.\nIl generale Hoth, comandante della 4\u00aa Armata corazzata, rimasto senza truppe a disposizione dopo l'assegnazione della 29\u00aa Divisione motorizzata e del IV Corpo d'armata alla 6\u00aa Armata del generale Paulus, abbandon\u00f2 precipitosamente il suo quartier generale di Verchne Caricynskij, minacciato dai carri armati del 4\u00ba Corpo meccanizzato, e raggiunse Ni\u017ene \u010cirskaja, dove stavano confluendo un gran numero di reparti in rotta delle retrovie tedesco-rumene. Nella giornata del 21 novembre il generale Vol'kij, timoroso di possibili attacchi sul suo fianco destro da parte della 29\u00aa Divisione motorizzata, arrest\u00f2 la sua avanzata dopo aver raggiunto Zety e Abganerovo, concentrando e riorganizzando le sue forze per fronteggiare minacce nemiche. Il generale Er\u00ebmenko, irritato da queste esitazioni e sollecitato dallo Stavka ad accelerare il movimento per ricongiungersi con le forze del Fronte Sud-Ovest del generale Vatutin provenienti da nord, intervenne energicamente imponendo una rapida ripresa dell'avanzata.\nIl mattino del 22 novembre il 4\u00ba Corpo meccanizzato ripart\u00ec in avanti, coperto sul fianco sinistro da due divisioni di fucilieri; il generale Vol'skij organizz\u00f2 un distaccamento avanzato con la 36\u00aa Brigata meccanizzata del colonnello Rodionov che avanz\u00f2 rapidamente in un'unica colonna su una sola strada, alla massima velocit\u00e0 e senza soste, per 25 chilometri con il fianco destro scoperto, dato che il 13\u00ba Corpo meccanizzato, contrastato dalla 29\u00aa Divisione motorizzata, era in ritardo e non aveva mantenuto il contatto. Durante la giornata i carri sovietici raggiunsero la stazione di Krivomu\u017einskaja, interrompendo cos\u00ec anche la seconda linea ferroviaria di collegamento della 6\u00aa Armata e nel primo pomeriggio occuparono, dopo alcuni scontri con reparti tedeschi, anche Sovetskij, piccola cittadina poco a sud di Kala\u010d, dove la brigata si ferm\u00f2 per la notte. Nello stesso giorno anche il 4\u00ba Corpo di cavalleria fece progressi trovando solamente la resistenza dell'8\u00aa Divisione cavalleria rumena, superata peraltro il giorno successivo. La notte tra il 22 e il 23 novembre il VI Corpo d'armata rumeno era ormai distrutto e in ritirata dietro il fiume Aksaj.\nLa notizia dell'occupazione di Krivomu\u017einskaja venne riferita nella notte da Er\u00ebmenko a Stalin che mostr\u00f2 grande soddisfazione e comunic\u00f2 al generale il prossimo arrivo da nord delle forze del generale Vatutin, gi\u00e0 a sud del Don.\nMentre si svolgeva la marcia dei corpi meccanizzati dei generali Vatutin ed Er\u00ebmenko, il Fronte del Don del generale Rokossovskij aveva continuato i suoi attacchi in direzione di Vertja\u010dij e nel corridoio Don-Volga, guadagnando terreno ma senza riuscire ad impedire la ritirata delle truppe tedesche dell'XI Corpo d'armata e del XIV Panzerkorps, che ripiegarono a est del Don per riunirsi al resto della 6\u00aa Armata bloccato a Stalingrado. Mentre la 65\u00aa Armata del generale Batov avanz\u00f2 con difficolt\u00e0 verso Golubinskij e Vertja\u010dij, di fronte all'aspra resistenza delle retroguardie tedesche, la 24\u00aa Armata del generale Galanin, che aveva il compito di attaccare in direzione di Peskovatka per tagliare fuori l'XI Corpo d'armata, fall\u00ec nella sua missione. Il 16\u00ba Corpo carri, frenato dalle difficolt\u00e0 del terreno e da campi minati ben disposti, non riusc\u00ec a sfondare e quindi i tedeschi completarono con successo, nonostante pesanti perdite di uomini e materiali, il loro ripiegamento. Nell'istmo Don-Volga l'VIII Corpo d'armata del generale Heitz respinse gli attacchi della 66\u00aa Armata sovietica, stabilizzando il lato settentrionale della sacca di Stalingrado.\nLa chiusura della tenaglia.\nIl mattino del 23 novembre i carristi della 36\u00aa Brigata meccanizzata del colonnello Rodionov (4\u00ba Corpo meccanizzato) rimasero a Sovetskij in attesa dell'arrivo delle forze del Fronte Sud-Ovest da nord ed ebbero sporadici scontri con alcuni reparti tedeschi provenienti da Marinovka che tentavano di contrattaccare. Nel primo pomeriggio finalmente vennero individuate a nord alcune formazioni corazzate in movimento ed i reparti del 4\u00ba Corpo meccanizzato iniziarono a sparare razzi di segnalazione verdi per evitare errori di identificazione e facilitare il ricongiungimento tra le due forze.\nLe colonne di carri apparse a nord appartenevano alla 45\u00aa Brigata carri del tenente colonnello \u017didkov (componente del 4\u00ba Corpo carri del generale Krav\u010denko) che avevano attraversato il Don la notte precedente sul ponte conquistato dal 26\u00ba Corpo carri e si era concentrata nel villaggio di Kami\u0161i; i nuovi arrivati risposero con altri razzi di colore verde. Quindi, continuando a scambiarsi segnalazioni luminose, i reparti corazzati sovietici del Fronte Sud-ovest e del Fronte di Stalingrado finalmente si congiunsero alle ore 14:00 a Sovetskij tra grandi manifestazioni di gioia. L'evento fu cos\u00ec subitaneo e rapido da non dar tempo neppure alle compagnie di propaganda sovietiche di filmare l'abbraccio tra i colonnelli Rodionov e \u017didkov e le scene di esultanza tra i carristi con i festosi scambi di vodka e salsicce (la scena verr\u00e0 ripetuta pi\u00f9 tardi a scopo propagandistico con l'enfasi retorica di questo tipo di documentazioni cinematografiche). Durante la giornata del 23 novembre arrivarono altri reparti corazzati sovietici appartenenti al 4\u00ba Corpo carri, al 26\u00ba Corpo carri ed al 13\u00ba Corpo meccanizzato che rafforzarono le posizioni a Sovetskij e completarono definitivamente il cerchio intorno alle truppe tedesche della 6\u00aa Armata.\nCompletamente inefficace risult\u00f2 l'azione del XIV Panzerkorps del generale Hube a ovest del Don; dopo aver abbandonato sotto gli attacchi del 26\u00ba Corpo carri e del 4\u00ba Corpo carri, la linea del Don, la 16. Panzer-Division e la 24. Panzer-Division ripiegarono il 23 novembre a nord-est dietro il fiume Golubaja dove vennero attaccati dal 3\u00ba Corpo di cavalleria della Guardia. Dopo duri scontri, le due Panzer-Division si ritirarono ulteriormente verso nord-est; anche la 14. Panzer-Division cedette le sue posizioni e si ritir\u00f2 verso est. Nei giorni seguenti la 16. Panzer-Division rimase nel settore di Vertja\u010dij e pot\u00e9 solo coprire la difficoltosa e caotica ritirata del XIV Panzerkorps e dell'XI Corpo d'armata a est del Don per ricongiungersi con il resto dell'armata, prima di ripiegare a sua volta il 26 novembre oltre il fiume. A est del Don il generale Paulus aveva cercato di impedire il ricongiungimento delle colonne corazzate nemiche facendo intervenire il \"kampfgruppe\" von Hanstein della 3\u00aa Divisione motorizzata e un \"kampfgruppe\" della 29\u00aa Divisione motorizzata che tuttavia giunsero in ritardo e furono attaccate da una brigata del 4\u00ba Corpo carri e da due brigate del 4\u00ba Corpo meccanizzato; i tedeschi vennero facilmente respinti e poterono solo schierarsi difensivamente nel settore di Marinovka, coprendo le spalle della 6\u00aa Armata ormai accerchiata.\nLa tenaglia si era chiusa: la 6\u00aa Armata e gran parte della 4\u00aa Armata corazzata tedesche erano ora accerchiate tra il Don e il Volga; le truppe rumene erano completamente disgregate e non pi\u00f9 utilizzabili, le riserve mobili tedesche gi\u00e0 esaurite; i comandi e i reparti di retrovia in fuga nel panico. Il generale Paulus era rimasto dentro la sacca, i generali Zeitzler, von Weichs, Hoth, Hollidt e Wenck cercavano di improvvisare con una serie di \"Kampfgruppen\" un nuovo schieramento difensivo sul \u010cir e sull'Aksaj, mentre Hitler, che assunse un atteggiamento di imperturbabilit\u00e0 di fronte alla serie di sconfitte e di fiducia nelle possibilit\u00e0 di rifornire l'armata e di sbloccarla con una controffensiva dall'esterno, era ora alle prese con le decisioni fondamentali da prendere.\nIn quattro giorni, Stalin (spesso nervoso, ansioso ed in continuo contatto con Vasilevskij per avere notizie aggiornate durante i giorni dell'offensiva) e l'Armata Rossa avevano finalmente ottenuto la svolta decisiva della guerra da un punto di vista strategico-operativo, ma anche sotto l'aspetto morale e politico-propagandistico. Nell'atmosfera euforica della notte del 23-24 novembre in cui il generale Vasilevskij comunic\u00f2 telefonicamente a Stalin il congiungimento delle tenaglie e il riuscito accerchiamento di tutto il raggruppamento tedesco di Stalingrado, i dirigenti sovietici ipotizzarono ottimisticamente di poter distruggere immediatamente le truppe nemiche accerchiate e sferrare in tempi brevi la seconda fase dell'offensiva (operazione Saturno). A questo scopo quindi il generale Vasilevskij diram\u00f2 gli ordini ai generali Rokossovskij ed Er\u00ebmenko di riprendere gli attacchi lungo il perimetro della sacca della 6\u00aa Armata e poi si rec\u00f2 subito, con un movimentato viaggio in aereo, a nord per conferire con il generale Filipp Golikov, comandante del Fronte di Vorone\u017e, incaricato dell'attacco sul medio Don contro gli italiani.\nIn realt\u00e0, nonostante il decisivo risultato raggiunto con l'operazione Urano, la battaglia sarebbe stata ancora lunga e accanita; le forze accerchiate del generale Paulus erano molto pi\u00f9 numerose di quanto previsto dal comando sovietico e riuscirono ad organizzare un solido schieramento difensivo circolare che si batte validamente sulla difensiva riuscendo a stabilizzare la situazione entro la fine del mese di novembre. Tra il 27 novembre e il 4 dicembre, la 6\u00aa Armata riusc\u00ec a respingere il primo affrettato tentativo dei generali Rokossovskij ed Er\u00ebmenko di schiacciare la sacca di Stalingrado. Inoltre i tedeschi furono in grado di costituire uno sbarramento difensivo anche lungo l'anello di accerchiamento esterno; gli improvvisati \"Kampfgruppen\" formati da reparti delle retrovie e da debole formazioni superstiti, come i resti del XXXXVIII Panzerkorps, mantennero il possesso della linea del fiume \u010cir e anche delle preziose teste di ponte sul Don di Ry\u010dkovskij e Ver\u010dne \u010cirskaja; gli attacchi sovietici della 5\u00aa Armata corazzata contro queste posizioni fallirono entro il 30 novembre 1942. Anche a sud del Don l'avanzata del 4\u00ba Corpo di cavalleria sovietica verso Kotel'nikovo venne respinta grazie all'afflusso anche dei primi reparti della 6. Panzer-Division in arrivo d'urgenza su convogli ferroviari dalla Francia.\nHitler, il feldmaresciallo von Manstein e l'alto comando tedesco quindi non rinunciarono a ricercare la rivincita; nuove violente battaglie si accesero in dicembre, creando nuove preoccupazioni a Stalin e allo Stavka e ritardando la vittoria definitiva dell'Armata Rossa.\nEpilogo e conseguenze.\nPur colto di sorpresa dall'andamento rapidamente disastroso delle operazioni, Hitler, oltre ad ordinare i fallimentari contrattacchi del XXXXVIII Panzerkorps del generale Heim, gi\u00e0 il pomeriggio del 21 novembre aveva comunicato al generale von Weichs (comandante del Gruppo d'armate B) ed a Paulus di rimanere sulle posizioni \"nonostante il pericolo di un temporaneo accerchiamento\". Rassicurato dal generale Hans Jeschonnek, capo di Stato Maggiore della Luftwaffe e poi dal \"Reichmarshall\" Hermann G\u00f6ring sulla fattibilit\u00e0 di un ponte aereo per rifornire le truppe eventualmente accerchiate, il F\u00fchrer, ben lontano dall'ipotizzare una ritirata, contava di ribaltare la situazione e ottenere un nuovo successo, ed a questo scopo sempre il 21 novembre richiam\u00f2 dal fronte di Leningrado il prestigioso feldmaresciallo Erich von Manstein per assegnargli il comando di un nuovo Gruppo d'armate Don con l'incarico di ristabilire la situazione nell'area.\nNonostante i ripetuti appelli del generale Paulus, sostenuti dal generale von Weichs ed anche dal generale dell'aeronautica Wolfram von Richthofen (comandante della 4\u00aa Luftflotte), Hitler, giunto a Rastenburg il 24 novembre sera, prese la decisione definitiva e diram\u00f2 alla 6\u00aa Armata il suo \"Ordine tassativo\" (\"F\u00fchrerbefehl\" \u2013 letteralmente \"ordine del F\u00fchrer\") in cui riconfermava la decisione di non abbandonare Stalingrado e il fronte sul Volga. Il dittatore ordinava di costituire una grande sacca difensiva a 360 gradi, di organizzare un ponte aereo per assicurare rifornimenti adeguati, di concentrare un nuovo raggruppamento strategico (con l'afflusso di riserve) per sferrare una controffensiva e liberare le truppe accerchiate.\nLa situazione delle forze dell'Asse nel settore meridionale era per\u00f2 molto pi\u00f9 grave del previsto e, nonostante l'ottimismo di Hitler e inizialmente anche di von Manstein, le operazioni ebbero un'evoluzione sempre pi\u00f9 sfavorevole ai tedeschi e ai loro alleati. Il 16 dicembre 1942, l'operazione Piccolo Saturno (variante con obiettivi pi\u00f9 limitati dell'originale operazione Saturno) avrebbe provocato il collasso e la ritirata del grosso dell'8\u00aa Armata italiana e la definitiva sconfitta del fronte sud dell'Asse, suggellando anche il destino della 6\u00aa Armata del generale Paulus circondata nella sacca di Stalingrado.\nL'accerchiamento di oltre 250.000 soldati dell'Asse (rimasero intrappolati oltre ai tedeschi anche circa 13.000 rumeni e alcune centinaia di croati, ungheresi e italiani) si sarebbe drammaticamente prolungato per altri due mesi fino alla resa finale del 2 febbraio 1943. Quel giorno ci\u00f2 che rimaneva della 6\u00aa Armata, consistente di circa 91.000 soldati (gli altri principalmente morirono o furono dispersi, a parte circa 25.000 feriti, specialisti e alcuni alti ufficiali evacuati per via aerea) si arrese ai sovietici. Paulus, insieme alla maggior parte dei generali comandanti, condivise la resa dei superstiti e rifiut\u00f2 il tacito invito di Hitler al suicidio.\nL'operazione Urano segn\u00f2 indubbiamente la svolta decisiva della lunga battaglia di Stalingrado e della guerra sul Fronte orientale; le forze corazzate sovietiche completarono con notevole abilit\u00e0 ed energia, in soli quattro giorni, la grande manovra a tenaglia ed ottennero un risultato sorprendente, inatteso dal nemico e superiore alle stesse previsioni dello Stavka, portando a termine un'offensiva di accerchiamento gigantesca paragonabile nella storia della seconda guerra mondiale solo al Fall Gelb e alle sacche di Kiev e Vjazma, eseguite dalla Wehrmacht negli anni precedenti. Per la prima volta nella guerra i nuovi corpi meccanizzati dell'Armata Rossa furono in grado di affrontare e battere le temute divisioni corazzate tedesche; prima i carristi sovietici respinsero i contrattacchi delle riserve nemiche del XXXXVIII Panzerkorps dopo lo sfondamento della prima linea e successivamente sconfissero in campo aperto anche le indebolite Panzer-Division tedesche del XIV Panzerkorps accorse da Stalingrado, riuscendo a portare a termine la loro missione.\nLa propaganda sovietica ha sempre parlato di una battaglia di Canne moderna ed, in effetti, per le dimensioni, le conseguenze strategiche e anche morali e politiche, l'operazione Urano ha un'importanza forse ancora maggiore di altre grandi manovre di accerchiamento della storia; alcuni autori la considerano in assoluto il pi\u00f9 grande accerchiamento militare di tutti i tempi."}
{"id": "1559653", "revid": "767487", "url": "https://it.wikipedia.org/wiki?curid=1559653", "title": "La schiava del peccato", "text": "La schiava del peccato \u00e8 un film del 1954 diretto da Raffaello Matarazzo.\nTrama.\nIn un albergo, una giovane coppia viene derubata di un medaglione contenente l'immagine della sposa da bambina. Il direttore scopre che a compiere il gesto \u00e8 stata l'anziana guardarobiera Mara. Ella racconta quindi la sua storia dietro quel gesto: da giovane si trov\u00f2 vittima di un incidente ferroviario, da cui ne usc\u00ec indenne salvando una infante polacca, che nell'occasione perse entrambi i genitori.\nTra le due nacque subito un affetto profondo, ma essendo la donna una prostituta intrattenitrice di un locale notturno, non poteva tenersi la piccola prima di aver ottenuto un attestato di buona condotta; venne cos\u00ec affidata a un brefotrofio gestito dalle suore. Decidendo di cambiare vita, Mara si allontan\u00f2 cos\u00ec da Carlo, un uomo che la sfruttava procurandole clienti, e trov\u00f2 lavoro in una fabbrica. Qui reincontr\u00f2 Giulio, un uomo con il quale in passato ebbe una relazione, a cui confessa di aver avuto una bambina da lui, morta in fasce. Il matrimonio di Carlo non aveva dato figli, e il desiderio di maternit\u00e0 spinse la moglie di egli a chiedere a Mara l'adozione della bambina, perch\u00e9 capaci di darle un futuro di maggior sicurezza economica. Mara dapprima rifiut\u00f2, ma poi rendendosi conto di non poter dare un buon futuro alla piccola, acconsent\u00ec, scomparendo per tutti gli anni a venire per essere dimenticata.\nIl direttore presenta l'anziana alla ragazza senza rivelarne l'identit\u00e0, adducendo al gesto come ricordo per la propria figlia morta da bambina. La ragazza le regala cos\u00ec il medaglione.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\" (in seguito denominato dalla critica \"neorealismo d'appendice\") di cui Matarazzo fu il maggiore esponente.\nVenne iscritto al Pubblico registro cinematografico della SIAE con il n. 1.412 ed ebbe il visto di censura n. 16.425 del 20 aprile 1954.\nDistribuzione.\nIl film venne distribuito nel circuito cinematografico italiano l'8 maggio del 1954.\nIl film \u00e8 stato pubblicato in DVD nel 2008 dalla Ripley's Home Video.\nAccoglienza.\nLa pellicola incass\u00f2 164.141.000 lire dell'epoca."}
{"id": "1559655", "revid": "767487", "url": "https://it.wikipedia.org/wiki?curid=1559655", "title": "La bella mugnaia", "text": "La bella mugnaia \u00e8 un film del 1955 diretto da Mario Camerini, ispirato al romanzo \"Il cappello a tre punte\" di Pedro Antonio de Alarc\u00f3n.\nTrama.\nLuca e sua moglie Carmela sono mugnai nel feudo governato da Don Teofilo ai tempi della dominazione spagnola nel sud d'Italia.\nIl popolo non se la passa nel migliore dei modi, perch\u00e9 il signorotto tassa tutto, perfino la pioggia.\nI due giovani sposi godono tuttavia di un trattamento di riguardo: la bellezza di Carmela suscita fascino su tutte le massime autorit\u00e0, governatore in testa. La fanciulla, complice il marito, ne approfitta per ottenere favori, seducendo i potenti ma facendo attenzione a restare per loro un desiderio perennemente insoddisfatto.\nUn giorno Luca rimane coinvolto in una rivolta popolare e viene incarcerato nel castello. Don Teofilo ricatta Carmela: la liberazione del marito in cambio di veder soddisfatta la propria passione. Luca riesce ad evadere e si precipita verso casa accecato dalla gelosia, nel mentre Carmela riesce a far ubriacare ed addormentare il governatore, e si dirige a sua volta verso la prigione, documento di grazia tra le mani.\nQuando Luca scorge Don Teofilo nel proprio letto, pensa che il tradimento si sia consumato e si accinge a compiere l'estrema vendetta. Fortunatamente si ricorda del racconto udito da un menestrello qualche giorno prima alla festa del santo patrono. Si narrava di un marito tradito che decapitava la moglie e finiva al patibolo. Il mugnaio pensa allora alla vendetta \"occhio per occhio, dente per dente\" e torna al castello travestito da governatore, con l'intento di sedurne la moglie, la matura Donna Dolores.\nIl vero Don Teofilo si sveglia, legge il messaggio nel quale Luca annuncia le sue intenzioni di vendetta, e anch'egli ritorna al castello. Qui trover\u00e0 ad attenderlo la sua signora che lo richiama ad una condotta pi\u00f9 dignitosa, con i due giovanotti, i quali comprendono che tutto ha un costo e che \u00e8 meglio pagare le tasse piuttosto che cercare favori per poi trovarsi di fronte ad un conto ben pi\u00f9 salato.\nLuoghi delle riprese.\nIl film venne girato tra Castelvenere, Cerreto Sannita, San Lorenzello, Amorosi, Guardia Sanframondi, Rignano sull'Arno e Tivoli, sul fiume Aniene."}
{"id": "1559657", "revid": "767487", "url": "https://it.wikipedia.org/wiki?curid=1559657", "title": "Il momento pi\u00f9 bello", "text": "Il momento pi\u00f9 bello \u00e8 un film del 1957 diretto da Luciano Emmer.\nTrama.\nNel reparto maternit\u00e0 di un grande ospedale romano si assiste all'amore segreto fra il giovane medico Pietro Valeri e l'infermiera Luisa Morelli. Pietro ha difficolt\u00e0 nel fare carriera ed esita a sposare Luisa in quanto non sa che futuro potrebbe offrirle.\nLa situazione sembra precipitare quando Luisa si accorge di aspettare un bambino. Pietro, sempre irresoluto, sembrerebbe favorevole ad un aborto clandestino, soluzione che la ragazza si rifiuta di prendere in considerazione. Luisa lascia l'ospedale e si trasferisce presso l'ex collega Margherita, che si \u00e8 messa in proprio come ostetrica. Margherita e Luisa organizzano dei corsi preparto in cui viene messo a punto un rivoluzionario metodo di parto indolore, tecnica appresa nello stesso ospedale in cui lavoravano. Una delle giovani assistite da Margherita viene ricoverata presso il reparto in cui lavora Pietro e riesce effettivamente a partorire in condizioni di relativa serenit\u00e0, trasformando quello che le madri da sempre consideravano \"il momento pi\u00f9 brutto\" nel \"momento pi\u00f9 bello\": l'episodio conforta il medico, che decide finalmente di sposare Luisa e di assisterla nella sua maternit\u00e0."}
{"id": "1559659", "revid": "767487", "url": "https://it.wikipedia.org/wiki?curid=1559659", "title": "Il medico e lo stregone", "text": "Il medico e lo stregone \u00e8 un film del 1957 diretto da Mario Monicelli.\nTrama.\nFrancesco, giovane dottore, viene nominato medico condotto al paesino di Pianetta, in provincia di Avellino, ma si trova in concorrenza con don Antonio, un cosiddetto guaritore che, approfittando dell'ignoranza e della superstizione dei popolani, viene creduto capace di risolvere qualsiasi problema di corpo e di cuore. Don Antonio ha per\u00f2 anche un lato buono, e opera per suo interesse ma spesso in buona fede per il bene dei suoi \"pazienti\" come appare nella ferma decisione di impedire un aborto ad una giovane che si rivolge a lui disperata in quanto incinta. I contrasti tra il dottor Francesco e il guaritore iniziano subito, e la gente mostra cos\u00ec poca fiducia nel primo da rifiutare la vaccinazione contro il tifo, prevista dalle autorit\u00e0 sanitarie. Neanche il sindaco del paese - preso dai suoi interessi personali - riesce a trovare il coraggio di prendere posizione a favore del dottore, anche per via del fatto che sua sorella Mafalda frequenta abitualmente don Antonio per avere rassicurazioni che il fidanzato Corrado, disperso sul fronte russo durante la guerra sia ancora vivo.\nVedendo il suo prestigio minacciato dal nuovo arrivato, don Antonio architetta un trucco. Compra la complicit\u00e0 di un anziano del paese, che si finge gravemente malato, cos\u00ec mentre il medico - osservato dal paese - non riesce ovviamente a guarirlo, ci riesce il guaritore che guadagna in stima e prestigio popolare. Ma il dottore riesce a rimettere in piedi la situazione quando scopre che Scarrafone, l'assistente di don Antonio, ha fornito un filtro d'amore alla sua servetta Pasqua, segretamente innamorata di lui, che lo intossica. Francesco denuncia don Antonio per l'accaduto; incalzati dai carabinieri, tutti denunciano il guaritore, Pasqua, il finto ammalato, Mafalda e perfino la nipote Clamide. Solo la ritrattazione di Mafalda, che nel frattempo ha ritrovato Corrado dopo anni di attesa e con gran delusione per quello che \u00e8 diventato, salva don Antonio dal proseguimento delle indagini.\nStanco e scoraggiato, Francesco decide di gettare la spugna e andarsene dal paese che non lo accetta come medico. Clamide, che non riesce ad avere il consenso dello zio per fidanzarsi col proprio amato, essendo un ragazzo di povere condizioni, prende una manciata di pillole per suicidarsi e don Antonio disperato \u00e8 costretto a cercare il dottore - gi\u00e0 sulla corriera - implorandolo di andare subito dalla nipote. Tutti in paese, osservando l'accaduto, leggono i limiti di don Antonio che ha chiesto soccorso al medico tanto osteggiato. La ragazza si salva grazie al dottore, mentre il guaritore si rivela impotente. Dopo questa umiliazione e aver perso la credibilit\u00e0, don Antonio decide di andarsene dal paese che adesso si fida del dottore, il quale pu\u00f2 finalmente vaccinare tutti gli abitanti di Pianetta, avvalendosi della collaborazione di Pasqua, che forse ora coroner\u00e0 il suo sogno di amore. Il film termina con una scena che riprende il tema della nobilt\u00e0 - di fondo - d'animo di don Antonio, con quella ragazza che corre alla stazione per ringraziare l'uomo che, non facendola abortire, le ha donato un figlio.\nProduzione.\nRiprese.\nIl film venne girato in esterni tra Albano di Lucania, San Martino al Cimino e Valentano, in provincia di Viterbo. La sequenza del paese visto da lontano invece \u00e8 stata girata a Civita di Bagnoregio, sempre in provincia di Viterbo. La scena della stazione ferroviaria \u00e8 stata filmata a Grotte Santo Stefano, frazione di Viterbo."}
{"id": "1559660", "revid": "767487", "url": "https://it.wikipedia.org/wiki?curid=1559660", "title": "Amore e guai...", "text": "Amore e guai... \u00e8 un film del 1958 diretto dal regista Angelo Dorigo.\nTrama.\nUn dongiovanni di nome Roberto corteggia una giovane attrice di fotoromanzi nel giorno in cui \u00e8 previsto il suo fidanzamento con la donna che ama, nonostante l'opposizione della famiglia di lei.\nFranco, un addetto del treno, vi fa salire di nascosto la fidanzata, telefonista, per riuscire a vederla malgrado i loro orari di lavoro che non coincidono.\nInfine un ex-carcerato, Paolo, cerca lavoro per poter sposare la propria fidanzata Marisa, che un trauma ha reso muta.\nProduzione.\nLe scene della storia riguardante Franco e Lisa (Mastroianni e Galter), e Roberto e Teresa (Arena e Cianni) sono in bianco e nero, mentre quelle con Basehart e Cortese a colori."}
{"id": "1559661", "revid": "767487", "url": "https://it.wikipedia.org/wiki?curid=1559661", "title": "Tutti innamorati", "text": "Tutti innamorati \u00e8 un film del 1959 diretto da Giuseppe Orlandini.\nTrama.\nGiovanni Mazzanti, tecnico presso una centrale idroelettrica, \u00e8 rimasto vedovo ancora giovane ed ha un figlio di nome Libero che sta trascorrendo le vacanze estive a Mentana con gli zii. Deciso a conseguire la laurea in ingegneria per migliorare la propria posizione economica, conosce per caso in biblioteca Allegra Barberio, studentessa universitaria un po' scapestrata, figlia di un generale in pensione, che per vendicarsi di un suo rimprovero per aver danneggiato un libro ed essere stata costretta a risarcire il danno, decide di vendicarsi assieme ai suoi compagni fingendosi innamorata di lui. Sulle prime Giovanni non si accorge del gioco, e quando se ne rende conto la ragazza \u00e8 innamorata di lui sul serio.\nPer una inattesa coincidenza Ferruccio, cognato disoccupato e scroccone di Giovanni, giunge a Roma insieme alla moglie che \u00e8 stata assunta come balia dal cognato del generale. Allegra viene cos\u00ec a conoscenza dell'indirizzo e del numero di telefono di Giovanni, nonch\u00e9 della sua situazione familiare, che Ferruccio descrive come indigente per rimediare qualche soldo, coinvolgendo anche il figlioletto di Giovanni, nella messinscena.\nAnche Giovanni ricambia il sentimento di Allegra, ma la differenza di et\u00e0 ed il fatto di avere un bambino lo pone dinanzi a delle grosse responsabilit\u00e0, per cui ritiene che la ragazza \u00e8 troppo giovane, e decide di troncare la relazione. Per Allegra per\u00f2 ormai non esistono ostacoli insormontabili, ed ella ricorre agli stratagemmi pi\u00f9 impensati per costringere Giovanni a tornare da lei.\nParallelamente alla vicenda sentimentale di Giovanni ed Allegra si svolge quella che ha per protagonisti Arturo, un compagno di lavoro di Giovanni, e Iolanda Bonocore, figlia di un suo collega e sua amica di infanzia. I due, pur volendosi bene da anni, non sono ancora fidanzati perch\u00e9 Arturo preferisce non legarsi e condurre la sua vita libera e piena di avventure sentimentali. Ad un certo punto Iolanda, stanca di questa situazione, annuncia ad Arturo di essersi fidanzata con Giovanni. Arturo finge di esserne lieto; ma nel suo intimo sente un certo rammarico, poich\u00e9 perderebbe per sempre l'affetto di Iolanda, alla quale ricorreva in momenti di crisi. Giovanni, per compiacere Iolanda, si presta al gioco; ma quando vede che Arturo \u00e8 sinceramente innamorato della ragazza, mette l'amico di fronte alle sue responsabilit\u00e0, e si tira indietro per poter consentire ad Arturo e Iolanda di coronare col matrimonio il loro sogno d'amore."}
{"id": "1559662", "revid": "767487", "url": "https://it.wikipedia.org/wiki?curid=1559662", "title": "Racconti d'estate", "text": "Racconti d'estate \u00e8 un film del 1958 diretto da Gianni Franciolini.\nTrama.\nNel golfo del Tigullio, in una movimentata estate intorno alla fine degli anni cinquanta, varie vicende s'intrecciano, con i rispettivi personaggi e le loro storie pi\u00f9 disparate. \u00c8 qui che uomini e donne tormentati dalla necessit\u00e0 di denaro, cercano di approfittare di situazioni, almeno all'apparenza favorevoli, per risolvere i loro problemi, tutti accomunati dal medesimo epilogo: il fallimento.\nTra queste vicende, quella di Aristarco Battistini, squattrinato amante nonch\u00e9 amministratore di una famosa cantante lirica, Ada Gallotti, dall'aspetto tutt'altro che avvenente, a differenza delle belle turiste che animano la vita della riviera. Ed \u00e8 proprio qui che la cantante e il suo fidanzato vanno a soggiornare per ritemprarsi delle fatiche delle numerose tourn\u00e9e dell'artista.\nPer Aristarco la vacanza procede nella monotonia pi\u00f9 totale, sempre e soltanto chiamato ad occuparsi della cantante (i cui spostamenti sono resi difficoltosi dalla mole) e ad assecondarne i capricci e le esigenze. L'uomo decide cos\u00ec di riconquistare la libert\u00e0 assicurandosi anche un tornaconto economico: i beni della donna. La fortunata occasione che spinge per\u00f2 Aristarco a realizzare il suo piano \u00e8 l'incontro, durante la vacanza, con Jacqueline, bella turista francese e sua vecchia fiamma che nel rivederlo rimane affascinata dalla convinzione che egli sia un ricco giramondo di successo.\nMa il destino avverso \u00e8 in agguato e prende le sembianze della mamma di Ada. Infatti, proprio nel momento in cui Aristarco e l'amico avvocato stanno per ottenere la firma della cantante sull'atto di cessione della sua enorme tenuta in Toscana, la madre della donna le telefona, e impone una clausola sul contratto: Aristarco potr\u00e0 disporre del bene soltanto dopo aver sposato Ada. Deluso e rassegnato, Aristarco sposa Ada e dice cos\u00ec addio ai suoi veri \"sogni di gloria\".\nFrattanto, in quegli stessi luoghi, si svolge anche un'altra storia, quella di Walter, accompagnatore di turisti \"arrangiato\", Clara e la figlia Lina. Il disoccupato ed indebitato Walter, s'impegna a tallonare con modi garbati e mille attenzioni la facoltosa signora, per conquistare la sua fiducia e convincerla a concedergli un prestito. Prestito che per\u00f2 il giovane, totalmente al verde, non pu\u00f2 restituire. Lina ha capito bene il piano di Walter e lo affronta intimandogli di non frequentare pi\u00f9 sua madre per evitarle cocenti delusioni.\nLa provocante ma annoiata Dorina \u00e8 alla perenne ricerca di compagnia maschile, riconoscendo (o facendo finta di riconoscere) in bei ragazzi, possibilmente ricchi, vecchie conoscenze. Dopo una sfortunata avventura con un attore di fotoromanzi, finisce per amare un semplice bagnino, scambiato per un proprietario di yacht.\nAltra storia quella di Sandro, marito di Renata ed in serie difficolt\u00e0 economiche per via dei problemi nella sua attivit\u00e0 di imprenditore. Renata viene ospitata dal commendator Ferrari per un periodo di vacanza a Rapallo. Ma le attenzioni che il ricco magnate rivolge alla moglie dell'amico Sandro si fanno sempre pi\u00f9 pressanti, sino a quando la povera Renata non capisce la verit\u00e0: di essere cio\u00e8 stata usata dal marito per rendere accondiscendente il signor Ferrari ed indurlo ad aiutarlo nella sua attivit\u00e0 economica. La decisa reazione della donna, decisa a vendicare lo scorno, per\u00f2, non si far\u00e0 attendere.\nMarcello Mazzoni \u00e8 un ispettore che sta scortando una detenuta francese alla frontiera, affinch\u00e9 sia processata per furto a Marsiglia. Mazzoni \u00e8 tuttavia un ispettore particolare, dal carattere aperto e spontaneo al punto da farlo apparire spesso goffo, che non ama particolarmente il suo lavoro ed i rigidi protocolli che lo caratterizzano. Questo lo porta a prendere in simpatia e a socializzare con la donna fino al punto da innamorarsene e pensare di fuggire via con lei. Rimarr\u00e0 per\u00f2 soltanto un sogno, ma resta la possibilit\u00e0 di rivederla, dopo qualche anno, alla sua uscita dal carcere.\nProduzione.\nLe riprese furono effettuate tra giugno e agosto del 1958 nel golfo del Tigullio, tra Rapallo e Portofino."}
{"id": "1559663", "revid": "767487", "url": "https://it.wikipedia.org/wiki?curid=1559663", "title": "Amanti (film 1968)", "text": "Amanti \u00e8 un film del 1968 diretto da Vittorio De Sica.\nTrama.\nJulia \u00e8 una nobildonna affetta da un tumore maligno e consapevole di morire ben presto. Di fronte all'inesorabilit\u00e0 della sua condizione decide di trascorrere i suoi ultimi giorni in Italia, prima del suo ricovero in Ospedale. Julia si appresta a compiere l'ultimo viaggio nella sua residenza a Cortina d'Ampezzo. Appena arrivata nella lussuosa villa, vede in un programma televisivo, un giovane uomo che ricorda di aver conosciuto un giorno in Aeroporto, durante uno dei suoi precedenti viaggi in Italia, che infatuato di lei, le aveva lasciato il proprio recapito telefonico.\nValerio \u00e8 un giovane ingegnere, sposato non felicemente. Julia propone a quest'ultimo di passare diversi giorni insieme. I due si innamorano vivendo cos\u00ec momenti di passione e struggimento. I due amanti passano giornate di felicit\u00e0 e di giocosi scherzi romantici tra le mura della lussuosa residenza di Julia tra le Dolomiti. La nobildonna per\u00f2 non rivela il suo segreto a Valerio, per non rovinare i loro momenti felici e soprattutto per non ricevere piet\u00e0 da quest'ultimo. Un giorno per\u00f2 dopo aver passato una passionale notte d'amore, Valerio viene a sapere accidentalmente da un'amica di Julia del male incurabile di lei e del poco tempo che le rimane da vivere.\nDopo un primo momento di doloroso smarrimento ed un confronto tra i due, Valerio decide di non abbandonare Julia e restarle accanto in ogni momento.\nProduzione.\nIl film \u00e8 stato girato a Maser in provincia di Treviso nella villa Barbaro. Altre scene sono state girate ad Asolo e Caorle, oltre che a Cortina d'Ampezzo. Il circuito di Formula Uno \u00e8 quello Circuito di Monza.\nL'automobile della coppia \u00e8 una Fiat 124 Sport Spider, quella che usano a Cortina \u00e8 un Fiat Campagnola.\nL'aereo che fa servizio tra Cortina e Milano \u00e8 un Pilatus PC-6.\nDistribuzione.\nIl 19 dicembre 1968 venne pubblicato in Italia. In Francia il 17 settembre 1969."}
{"id": "1559664", "revid": "767487", "url": "https://it.wikipedia.org/wiki?curid=1559664", "title": "Diamanti a colazione", "text": "Diamanti a colazione \u00e8 un film del 1968 diretto dal regista Christopher Morahan."}
{"id": "1559667", "revid": "287204", "url": "https://it.wikipedia.org/wiki?curid=1559667", "title": "San La Muerte", "text": "San La Muerte \u00e8 un santo, non riconosciuto dalla chiesa cattolica, il cui culto \u00e8 diffuso in Argentina e in Paraguay.\n\u00c8 noto anche con i seguenti nomi: Se\u00f1or de la buena Muerte, \"Se\u00f1or de la Paciencia\", \"San justo Nuestro Se\u00f1or de la Buena Muerte\", \"nuestro Se\u00f1or de Dios y de la Muerte\", \"san Esqueleto\", \"Ayucaba\", \"Se\u00f1or que Todo lo Puede\", \"San Severo de la Muerte\". A volte, per timore, viene chiamato solamente San.\nOrigini.\nLa prima rappresentazione di San La Muerte risale al 1735, incisa in una tavoletta lignea. Allora si usava stringere tra le mani lo scheletrino di ossa finch\u00e9 non avesse esaudito il desiderio del suo devoto; se falliva, lo si appendeva a testa in gi\u00f9. Secondo una leggenda era un monaco, probabilmente gesuita o francescano, che curava gli indigeni e i poveri nella provincia di Corrientes verso la met\u00e0 del Settecento. Accusato di stregoneria, fu rinchiuso in una cella la cui porta fu sigillata. Dal basso della porta gli passavano il cibo. Dopo sette giorni la cella venne aperta perch\u00e9 il frate doveva essere consegnato alle autorit\u00e0 per essere pubblicamente torturato. Ma nella cella trovarono solo le sue ossa. Egli alz\u00f2 la mano per indicare il suo principale accusatore, che, insieme agli altri suoi persecutori, mor\u00ec di una misteriosa malattia.\nRaffigurazioni.\nLa sua immagine rappresenta uno scheletro con il mantello, incappucciato, ritto in piedi, con una falce nella destra (La Giustizia). Il mantello \u00e8 nero, bianco o rosso, a rappresentare le diverse energie che il devoto ricerca in esso. A volte \u00e8 raffigurato accovacciato (la santa Pazienza), oppure seduto su un trono (Il Guardiano). La sua immagine, incorporata, tatuata o incisa, teneva lontana la morte, procurandola invece ai nemici. Il culto \u00e8 diffuso nel nord-est dell'Argentina, ed \u00e8 parallelo a quello di Gauchito Gil, protettore dei peones e dei ga\u00facho. San La Muerte, invece, protegge i poliziotti e i ladri, e, in genere, chi conduce una vita pericolosa. Molti detenuti si fanno tatuare la sua immagine sul petto; alcuni si fanno inserire sotto pelle un piccolo scheletro piatto di osso. Sembra che l'immagine pi\u00f9 efficace sia d'osso e non superi i dieci centimetri di altezza.\nUsanze.\nIl suo culto \u00e8 di origine guaran\u00ec e non \u00e8 dissimile da quello messicano della Santa Muerte, o del guatemalteco Rey Pascual. A Buenos Aires ci sono circa trenta tempietti in onore del \"milagrero\" San La Muerte, che viene invocato perch\u00e9 vendichi torti e ingiustizie, soprattutto amorose, e a cui vengono fatte offerte, che vanno dal cibo ai sigari, al whisky, ai fiori, agli oggetti d'oro. Davanti alla sua immagine si pongono candele, ceri e preghiere scritte. Siccome si ritiene che la sua immagine non sia efficace se non \u00e8 stata benedetta, e la Chiesa cattolica si rifiuta di benedirla, i suoi devoti partecipano alla messa con l'immagine di San La Muerte nascosta e quando il prete impartisce la benedizione prendono in mano la statuina per trasmetterle la benedizione. La Chiesa cattolica non lo riconosce come santo; tuttavia non \u00e8 neppure una divinit\u00e0 pagana, in quanto i suoi fedeli credono in Dio.\nNon ha una festivit\u00e0 particolare: i suoi giorni speciali sono il Venerd\u00ec Santo e il Giorno dei morti."}
{"id": "1559673", "revid": "124285516", "url": "https://it.wikipedia.org/wiki?curid=1559673", "title": "Stazione di Agrigento Centrale", "text": "La stazione di Agrigento Centrale \u00e8 la stazione ferroviaria principale della citt\u00e0 di Agrigento.\nStoria.\nLa stazione ferroviaria della citt\u00e0 di Agrigento era un tempo quella che oggi ha il nome di Agrigento Bassa, e si chiamava \"Stazione di Girgenti\" fino al 1927 quando all'epoca la citt\u00e0 si chiamava Girgenti. La suddetta stazione la collegava attraverso la ferrovia da Palermo con la cittadina di Porto Empedocle e il suo porto. Inaugurata nel 1874 rimase l'unica stazione a servizio della citt\u00e0 fino all'inizio degli anni trenta.\nDato che risultava sempre pi\u00f9 anacronistico il fatto che, per servirsi della linea ferrata, i cittadini di Agrigento fossero costretti a percorrere alcuni chilometri con altri mezzi, si rese necessaria la costruzione di una stazione all'interno della citt\u00e0.\nVenne a tale scopo scavata una galleria sotto il centro storico della citt\u00e0 per collegare la stazione di Agrigento Bassa con la nuova \"Centrale\" ma i lavori causarono la lesione e il crollo di un antichissimo Monastero.\nPer la costruzione della nuova stazione di Girgenti fu necessaria una colossale opera di sbancamento del terreno che, durata molti anni, comport\u00f2 anche l'abbattimento delle cinque torri di epoca normanna.\nLa \"prima pietra\" della stazione di Girgenti venne posta, il 9 maggio del 1924, da Benito Mussolini sbarcato a Porto Empedocle da un incrociatore della Regia Marina.\nMa i lavori proseguirono solo dal 1927 in poi e la nuova stazione centrale di Agrigento venne ufficialmente aperta all'esercizio la mattina del 28 ottobre del 1933 dall'onorevole Romano, allora sottosegretario alle Comunicazioni.\nNello stesso 1933 venne inaugurato anche il tratto di binario di circa 3\u00a0km che la collegava ad Agrigento Bassa con interposte le rotaie a scartamento ridotto, realizzando il collegamento ferroviario a doppio scartamento con l'altra linea FS a scartamento ridotto proveniente da Canicatt\u00ec e Licata, atteso gi\u00e0 dal 1924.\nIn futuro \u00e8 prevista la costruzione di due fermate tra le stazioni di Agrigento Bassa e Aragona Caldare, la prima nella frazione di \"Fontanelle \" e la seconda nella frazione di \"San Michele\" (adiacente all'ospedale della citt\u00e0) in previsione del potenziamento della linea Palermo-Agrigento.\nCaratteristiche.\nnello stile neoclassico del periodo fascista, \u00e8 stato ristrutturato ed ammodernato nelle parti interne lasciando inalterata la sua architettura originale; il piazzale antistante l'edificio \u00e8 stato ripavimentato e la sua illuminazione rifatta.\nLa stazione dal punto di vista strutturale ed urbanistico \u00e8 posta su livelli differenti in quanto il fascio binari \u00e8 sottostante rispetto al livello della piazza antistante; ci\u00f2 \u00e8 dovuto complessa orografia dell'area che ha subito riempimenti e svuotamenti del terreno nel corso dei secoli. L'edificio assume pertanto una funzione di raccordo e comunicazione tra la sede stradale e quella ferrata e tale caratteristica lo rende molto gradevole architettonicamente.\nAll\u2019interno dell\u2019edificio della stazione \u00e8 presente una chiesa cattolica.\nMovimento.\nNella stazione di Agrigento Centrale effettuano servizio esclusivamente treni regionali. Le destinazioni sono Palermo Centrale (collegamenti con cadenza oraria), Caltanissetta Centrale e Caltanissetta Xirbi. Fino al 2014 la stazione era servita dai regionali diretti a Catania Centrale.\nFino a marzo 2010 esisteva un collegamento periodico Espresso con Milano Centrale, noto come Freccia del Sud. Successivamente pass\u00f2 da periodico a giornaliero con fine corsa a Roma Termini. Tale corsa ebbe vita breve e con l'orario invernale 2011 venne soppresso definitivamente anche a causa dei tempi di percorrenza.\nIl sottosegretario ai trasporti Giancarlo Cancelleri, a novembre 2021 ha dichiarato che a giugno 2022, col nuovo orario, verr\u00e0 ripristinato un treno intercity tra Roma e Agrigento.\nIl treno dovrebbe rientrare tra i vari investimenti legati al potenziamento infrastrutturale delle ferrovie sull'isola.\nServizi.\nLa stazione dispone di:"}
{"id": "1559674", "revid": "104458", "url": "https://it.wikipedia.org/wiki?curid=1559674", "title": "Thomas Foley (sciatore)", "text": "Disputava soprattutto slalom giganti e slalom speciali, ma prendeva parte anche a discese libere e supergiganti.\nBiografia.\nAttivo in gare FIS dal gennaio del 1999, Foley esord\u00ec ai Campionati mondiali a Sankt Anton am Arlberg 2001, classificandosi 41\u00ba nello slalom gigante; nelle successive rassegne iridate di Sankt Moritz 2003 e Bormio/Santa Caterina Valfurva 2005 nella medesima specialit\u00e0 fu rispettivamente 51\u00ba e 53\u00ba. In Coppa Europa esord\u00ec il 24 gennaio 2006 a Ch\u00e2tel in supergigante, senza completare la prova, e ottenne il miglior piazzamento il 3 febbraio successivo a Veysonnaz nella medesima specialit\u00e0 (54\u00ba), alla sua terza e ultima gara nel circuito; nello stesso anno prese parte ai suoi unici Giochi olimpici invernali, , classificandosi 31\u00ba nello slalom gigante. Ai Mondiali di \u00c5re 2007, suo congedo iridato, si piazz\u00f2 35\u00ba nello slalom gigante; in seguito prese ancora parte a due gare FIS a Champ\u00e9ry/Les Crosets nel gennaio del 2010. In carriera non debutt\u00f2 in Coppa del Mondo."}
{"id": "1559677", "revid": "124252778", "url": "https://it.wikipedia.org/wiki?curid=1559677", "title": "Irdeto", "text": "Irdeto \u00e8 un'azienda che fornisce soluzioni per la protezione del contenuto digitale su TV digitale, IPTV e TV mobile. La sede si trova a Hoofddorp vicino ad Amsterdam. Irdeto fornisce sia smart card sia sistemi di accesso condizionato basati su software per le pay TV, e supporta operatori via cavo, via satellite, terrestri, MMDS e IPTV. Inoltre, propone soluzioni integrate o su software per apparecchi mobili e TV basate sui seguenti standard: S-DMB, T-DMB, DVB-H, OMA 1, OMA 2.\nIrdeto \u00e8 una societ\u00e0 controllata dal gruppo Naspers, quotato al NASDAQ, che a sua volta include anche altre aziende di pay TV in Africa, Europa e Asia. \u00c8 il primo fornitore delle altre societ\u00e0 del gruppo, sin dai tempi iniziali della TV digitale, e quindi ha un ruolo vitale. Tuttavia dagli anni '90, pi\u00f9 del 75% dei suoi profitti viene dalle aziende esterne al gruppo al quale appartiene.\nStoria.\nL'azienda \u00e8 stata fondata nel 1969 da Pieter den Toonder, un ingegnere delle telecomunicazioni, a Dordrecht, nei Paesi Bassi. Il nome della azienda deriva dalla contrazione di \"Ir.\" (l'abbreviazione in olandese per \"ingegnere\") e il cognome del fondatore.\nNel 2006, Irdeto ha rilevato i beni, i clienti e i dipendenti di un suo concorrente, Philips CryptoTec (sviluppatore del Cryptoworks). CryptoTec aveva 100 clienti e pi\u00f9 di 50 dipendenti. Non \u00e8 stato reso disponibile il prezzo di acquisto."}
{"id": "1559684", "revid": "15756", "url": "https://it.wikipedia.org/wiki?curid=1559684", "title": "In che mondo stai Beetlejuice?", "text": "In che mondo stai Beetlejuice? (\"Beetlejuice\") \u00e8 una serie animata televisiva canadese-statunitense ispirata al film \"Beetlejuice - Spiritello porcello\" di Tim Burton. La serie \u00e8 stata trasmessa in Italia da Canale 5, Italia 1 e Boing.\nTrama.\nLa premessa della serie televisiva \u00e8 completamente diversa dalla trama del film, al punto che il cartone ricorda solo vagamente la pellicola. Nel film infatti Beetlejuice era l'antagonista, che alla fine stava per sposare Lydia, disgustata dall'idea, ma costretta dalle circostanze. Nella serie i due sono molto amici, e Lydia, priva di amici nel mondo terreno, visita frequentemente l'aldil\u00e0. I Maitlands, protagonisti del film, nella serie non compaiono affatto. L'aldil\u00e0 del film qui viene chiamato con un meno inquietante \"Assurdopoli\" (\"Neitherworld\" in lingua originale), una bizzarra parodia del mondo reale.\nGli episodi generalmente ruotano intorno al personaggio del fantasma Beetlejuice, la sua amica Lydia e le loro avventure sia nel Neitherworld, che nel mondo reale, ed esattamente a \"Peaceful Pines\", un luogo inventato ma teoricamente situato in Inghilterra. Il personaggio di Beetlejuice \u00e8 pi\u00f9 o meno lo stesso, privato di tutti gli atteggiamenti relativi ad allusioni sessuali, salvo chiedere un bacio di tanto in tanto. Lydia invece \u00e8 sostanzialmente diversa: meno gotica e pi\u00f9 ottimista, con una passione per le cose \"orride\" come i ragni o i film horror. Esattamente come nel film Lydia pu\u00f2 chiamare Beetlejuice o andare nel suo mondo, semplicemente nominandolo tre volte. Nella serie compaiono anche Charles e Delia, genitori di Lydia, anche se Delia nel cartone non \u00e8 la madre adottiva ma la madre biologica vera e propria."}
{"id": "1559686", "revid": "79454", "url": "https://it.wikipedia.org/wiki?curid=1559686", "title": "MRT (indice)", "text": ""}
{"id": "1559688", "revid": "125163157", "url": "https://it.wikipedia.org/wiki?curid=1559688", "title": "Monthly Sh\u014dnen Jump", "text": "Il era una rivista mensile di manga sh\u014dnen giapponese pubblicata dalla Sh\u016beisha sin dal 6 febbraio 1970. La sua rivista sorella \u00e8 il Weekly Sh\u014dnen Jump. Il 22 febbraio 2007 la Sh\u016beisha annunci\u00f2 che il Monthly Jump avrebbe cessato la sua pubblicazione subito dopo il numero di luglio, pubblicato il 6 giugno 2007.\nIl\" Monthly Sh\u014dnen Jump\" venne poi sostituito dal \"Jump Square\" a partire dal 2 novembre 2007.\nNell'intervallo tra il 6 giugno ed il 2 novembre, la Sh\u016beisha ha pubblicato le serie \"Claymore\", \"Gag Manga Biyori\", \"Rosario + Vampire\", e \"Tegami Bachi\" nel \"Weekly Sh\u014dnen Jump\".\nManga pubblicati.\nI titoli con accanto \u2605 fecero parte dell'ultima uscita, mentre i titoli con accanto \u2606 hanno continuato ad essere pubblicati anche nel \"Jump Square\"."}
{"id": "1559689", "revid": "1342360", "url": "https://it.wikipedia.org/wiki?curid=1559689", "title": "Noferi", "text": "Noferi (pron. \"n\u00f2feri\") \u00e8 un cognome italiano.\nOrigine e diffusione.\nN\u00f2feri \u00e8 un nome (poi usato anche come cognome) diffuso essenzialmente in Toscana.\nIl Dizionario universale della lingua italiana riporta testualmente:\n\u00ab\"N\u00f2feri: Voce che indica Uno che dice di no ad ogni domanda. Fare noferi o fare il noferi, vale Fingersi ignorante, mal accorto; che anche si dice fare il nescio e pi\u00f9 popolarmente Far lo gnorri.\"\u00bb In realt\u00e0 per\u00f2 \u00e8 una contrazione di Onofrio.\nLe origini si perdono nel tempo e si riscontrano maggiori concentrazioni nel Valdarno Aretino, con influenze importanti anche nella provincia di Firenze, Pisa e nel senese.\nNel comune di Montevarchi, in provincia di Arezzo, esiste anche una frazione che ha nel proprio nome la parola Noferi: Noferi-Lavatoio.\nLa parola Noferi era usata anche come nome, alle volte in sostituzione di Onofrio.\nTra i personaggi illustri, con suddetto cognome o nome, si ricordano:"}
{"id": "1559691", "revid": "92723", "url": "https://it.wikipedia.org/wiki?curid=1559691", "title": "Vitale Orseolo", "text": "Appartenente alla famiglia patrizia degli Orseoli, nipote, figlio e fratello di dogi, fu vescovo di Torcello dal 1018.\nVitale era il quarto figlio del doge Pietro II Orseolo e nipote di Pietro I. Il fratello maggiore Giovanni venne destinato al potere e associato al trono paterno, sostituito, dopo la morte prematura, da Vitale, il terzo figlio, nominato \"co-Dux\" appena quattordicenne. Vitale venne destinato, assieme ad un altro fratello, Orso, secondo figlio di Pietro II, alla carriera ecclesiastica.\nQuando Orso, nel 1018 venne nominato patriarca di Grado, Vitale, appena ventenne, gli succedette sulla cattedra episcopale di Torcello.\nResse la diocesi torcellana con continuit\u00e0 sino al 1026, quando venne coinvolto nella caduta politica dei fratelli Orso, patriarca, e Ottone, doge.\nQuando per\u00f2 nel 1030, gli Orseoli ripresero il potere, deponendo il doge Pietro Centranico e affidando la reggenza ducale al reintegrato patriarca Orso, anche Vitale riprese il suo posto come vescovo di Torcello. Venne inviato in ambasceria a Costantinopoli, presso la corte del \"basileus\" Romano III Argiro, parente e alleato degli Orseoli, per richiamare il fratello Ottone a riprendere il proprio posto sul trono ducale. Giunto per\u00f2 a Bisanzio, Vitale venne a sapere della morte di Ottone e fu costretto a riportare la notizia a Venezia.\nImpossibilitati sia Vitale sia Orso ad occupare il trono, dato il loro stato clericale, gli Orseoli tentarono di trasmettere il potere al nipote Domenico, ma trovando l'opposizione della \"concio\", l'assemblea popolare, furono definitivamente esclusi dal potere politico.\nNonostante questo Vitale ed Orso riuscirono a mantenere intatti i loro titoli episcopali e, nel 1040, Vitale \u00e8 ricordato tra i partecipanti al sinodo provinciale della Chiesa veneziana indetto dal fratello patriarca per riformare la disciplina ecclesiastica nella diocesi gradense e nelle sue suffraganee.\nIncerta \u00e8 la data della sua morte."}
{"id": "1559695", "revid": "1782831", "url": "https://it.wikipedia.org/wiki?curid=1559695", "title": "Domenico Manni", "text": "Biografia.\nNacque a Palazzo Manni gi\u00e0 Scarfantoni sul Corso, terzo figlio (assieme al gemello Vincenzo) di Federigo di Giovanni Battista e di donna Eleonora di Matteo Brunozzi.\nStudi\u00f2 in Pisa al Collegio Ferdinando e divenne ingegnere. \nScrisse varie opere tra le quali un \"Trattato sulla Direzione dei Torrenti\" (Pistoia, Gatti 1705 in 4\u00b0con tavole) ed un altro \"Trattato della essiccazione delle Paludi Pontine\" (Pistoia, Gatti, 1714 in 4\u00b0 con tavole), entrambi conservati alla Biblioteca Nazionale di Firenze. \nFu provveditore dell'Opera della Basilica della Madonna dell'Umilt\u00e0 di Pistoia e nel 1724, quando si sparse la voce che la cupolina dell'atrio della Basilica della Madonna dell'Umilt\u00e0 progettata da Ventura Vitoni minacciasse imminente rovina, egli fu sostenitore della solidit\u00e0 dell'opera del Vitoni: a tal proposito rimangono su detta questione numerosi suoi carteggi con vari Architetti dell'epoca, quali Giovan Battista Foggini, Salle ed altri.\nNel 1741 mor\u00ec e fu sepolto con tutti gli onori nella Basilica di San Francesco di Pistoia nel Sepolcreto di famiglia, lasciando erede universale di tutti i suoi vasti possedimenti, (vari palazzi in citt\u00e0 e numerosi poderi e case in campagna tra cui la Villa di Carraia a Lamporecchio), il cugino conte Niccol\u00f2 Manni di Cammillo Pietro."}
{"id": "1559697", "revid": "45927", "url": "https://it.wikipedia.org/wiki?curid=1559697", "title": "Punti di Ajima", "text": ""}
{"id": "1559699", "revid": "45927", "url": "https://it.wikipedia.org/wiki?curid=1559699", "title": "Punto di Ajima", "text": ""}
{"id": "1559700", "revid": "45927", "url": "https://it.wikipedia.org/wiki?curid=1559700", "title": "Punto di Malfatti", "text": ""}
{"id": "1559701", "revid": "4175", "url": "https://it.wikipedia.org/wiki?curid=1559701", "title": "Bill Beaumont", "text": "Biografia.\nSeconda linea, spese l'intera carriera di club nel dal 1969 al 1982, anno in cui un grave infortunio lo costrinse al ritiro dall'attivit\u00e0 agonistica.\nIn Nazionale esord\u00ec nel 1975 a Dublino contro l' e prese parte ai \"tour\" del 1979 e del 1981, capitanando la squadra che disput\u00f2 il suo primo \"test match\" ufficiale contro l'.\nFurono 34 in totale le presenze in Nazionale, di cui 21 come capitano.\nAlle presenze in Nazionale si aggiungono 15 incontri disputati tra le file dei tra il 1975 e il 1981 e 7 tra quelle dei .\nTra i suoi maggiori successi, il Grande Slam nel Cinque Nazioni 1980, che mancava all'Inghilterra dal ; a livello personale, invece, la fascia di capitano dei British Lions nel \"tour\" sudafricano del 1980, esattamente 50 anni dopo l'ultimo inglese a ricevere tale privilegio, Douglas Prentice.\nDalla fine della sua attivit\u00e0 agonistica Bill Beaumont si divide tra le attivit\u00e0 economiche di famiglia e la dirigenza sportiva: \u00e8 presidente dell'azienda tessile della famiglia Beaumont, l'unica rimasta a Chorley in Lancashire, e nel 1999 divenne il rappresentante inglese in seno all'International Rugby Board.\nNel 2003 fu ammesso nell'International Rugby Hall of Fame per i suoi meriti sportivi, entrando cos\u00ec nel ristretto gruppo di rugbisti inglesi (quattro a tutt'oggi, lui compreso) presenti nella galleria delle celebrit\u00e0 della disciplina sportiva; fu anche il dirigente accompagnatore del \"tour\" 2005 dei British Lions in Nuova Zelanda.\nDal 1999 al 2007 fu vicepresidente e tesoriere del comitato organizzativo del Sei Nazioni, dal 2007 al 2016 fu vicepresidente dell'International Rugby Board, successivamente World Rugby del quale, dal 1\u00ba luglio 2016, \u00e8 presidente."}
{"id": "1559702", "revid": "45927", "url": "https://it.wikipedia.org/wiki?curid=1559702", "title": "Punto di Ajima-Malfatti", "text": ""}
{"id": "1559704", "revid": "45927", "url": "https://it.wikipedia.org/wiki?curid=1559704", "title": "Punti di Ajima-Malfatti", "text": ""}
{"id": "1559705", "revid": "45927", "url": "https://it.wikipedia.org/wiki?curid=1559705", "title": "Primo punto di Malfatti", "text": ""}
{"id": "1559706", "revid": "45927", "url": "https://it.wikipedia.org/wiki?curid=1559706", "title": "Primo punto di Ajima-Malfatti", "text": ""}
{"id": "1559708", "revid": "1543377", "url": "https://it.wikipedia.org/wiki?curid=1559708", "title": "The King's Consort", "text": "The King's Consort \u00e8 un consort britannico fondato nel 1980 dal direttore d'orchestra e clavicembalista Robert King.\nStoria.\nL'ensemble ha un gruppo corale chiamato \"Choir of The King's Consort\". I due complessi hanno alle spalle oltre 90 registrazioni discografiche, per la maggior parte con l'etichetta Hyperion, ed hanno venduto oltre un milione di dischi.\nIl loro repertorio riguarda essenzialmente la musica barocca. L'ensemble \u00e8 stato basato a Londra alla Wigmore Hall dal 1987 al 2005. Oggi si esibisce nella grande Cadogan Hall per le esecuzioni che richiedono l'impiego di entrambe le formazioni. L'ensemble ha eseguito spesso i \"Promenad Concerts\" compresi \"The Coronation of King George II\", un programma speciale per il giubileo della regina Elisabetta II d'Inghilterra nel 2002, il \"Vespro della Beata Vergine\" di Claudio Monteverdi nel 2004 e la \"Requiem Mass\" di Franz Joseph Haydn nel 2006.\nEsecuzioni del \"King's Consort Choir\" appaiono nelle colonne sonore di diversi film fra i quali si possono citare: \"The Chronicles of Narnia: The Lion, the Witch and the Wardrobe\", \"Kingdom of Heaven\", \"\" e \"The Da Vinci Code\"."}
{"id": "1559709", "revid": "104115043", "url": "https://it.wikipedia.org/wiki?curid=1559709", "title": "Tempo medio di riparazione", "text": "Il significato dell'acronimo MRT \u00e8 Mean Repair Time, traducibile in italiano come Tempo medio di riparazione.\nL'MRT \u00e8 il valore atteso del tempo di riparazione, dove il tempo di riparazione \u00e8 quella parte del tempo attivo di manutenzione correttiva, durante il quale vengono eseguite azioni di riparazione su un'entit\u00e0.\n\u00c8 un parametro utile per valutare l'efficacia del Servizio di Manutenzione, in particolare sotto l'aspetto della manutenibilit\u00e0.\nQuesto indicatore \u00e8 inversamente proporzionale alla manutenibilit\u00e0."}
{"id": "1559716", "revid": "45927", "url": "https://it.wikipedia.org/wiki?curid=1559716", "title": "Secondo punto di Malfatti", "text": ""}
{"id": "1559718", "revid": "45927", "url": "https://it.wikipedia.org/wiki?curid=1559718", "title": "Secondo punto di Ajima-Malfatti", "text": ""}
{"id": "1559719", "revid": "1892728", "url": "https://it.wikipedia.org/wiki?curid=1559719", "title": "Simpson Session", "text": ""}
{"id": "1559721", "revid": "1782831", "url": "https://it.wikipedia.org/wiki?curid=1559721", "title": "Vincenzo Manni", "text": "Biografia.\nAppartiene alla nobile famiglia pistoiese dei conti Manni; nacque infatti a Pistoia il giorno 11 aprile 1646 a Palazzo Manni gi\u00e0 Scarfantoni sul Corso, terzo figlio (assieme al gemello Domenico) di Federigo di Giovanni Battista e di donna Eleonora di Matteo Brunozzi, altra importante Casata di Pistoia; studi\u00f2 al Collegio Ferdinando di Pisa ove si laure\u00f2.\nAccademico dei Risvegliati, insigne letterato e poeta, nel corso della sua vita scrisse numerosi testi di prosa, poesie, odi e rime sacre; di lui rimangono varie dissertazioni ed orazioni Accademiche, non poche rime sacre ed altre di vario argomento che si conservano nella Biblioteca Nazionale di Firenze gi\u00e0 Palatina (cod. 179).\nUna sua prosa d'argomento filosofico col titolo \"Che la virt\u00f9 della donna \u00e8 pi\u00f9 ammirabile che nell'uomo\", si trova a stampa nella raccolta dei componimenti poetici recitati nell'Accademia dei Risvegliati per onorare la presenza degli amici e parenti Duca e Duchessa di Zagarolo (appartenenti alla famiglia Rospigliosi).\nMor\u00ec improvvisamente il 3 gennaio 1706 e fu sepolto con tutti gli onori nella Basilica di San Francesco di Pistoia nel sepolcreto di famiglia."}
{"id": "1559724", "revid": "4175", "url": "https://it.wikipedia.org/wiki?curid=1559724", "title": "European Challenge Cup 1998-1999", "text": "La European Challenge Cup 1998-99 (; ) fu la 3\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\nSi tenne dal 19 settembre 1998 al 27 febbraio 1999 tra 19 squadre di club e due XV nazionali.\nLa formula insolita fu dovuta al fatto che poche settimane prima dell'inizio previsto della competizione i club inglesi annunciarono il loro ritiro dalle coppe europee per protesta contro le modalit\u00e0 di ammissione alla competizione e alla scarsit\u00e0 di diritti televisivi che esse ricevevano in rapporto alla loro partecipazione.\nPer tale ragione, delle 19 squadre di club presenti alla competizione, 11 provenivano dalla federazione francese, 4 dal Galles, 2 dall'Italia, una ciascuno da Irlanda e Romania mentre le federazioni spagnola e portoghese, invitate a presentare una squadra ciascuna, inviarono i loro XV nazionali nel torneo.\nI club francesi, che gi\u00e0 costituivano all'inizio pi\u00f9 della met\u00e0 del contingente in gara, dominarono la competizione: furono 7 su 8 le quartifinaliste, in cui spicc\u00f2 l'isolata gallese quale unica non rappresentante della FFR; quattro su quattro furono le semifinaliste e la finale (incluso l'arbitro Jo\u00ebl Dum\u00e9) parl\u00f2 francese per la terza edizione consecutiva, con la vittoria che arrise al , vincitore a Lione sul , campione due stagioni prima, per 35-16.\nFormula.\nLe 21 squadre furono suddivise in 3 gironi da sette squadre ciascuno, ognuna delle quali dovette affrontare in gara di andata e ritorno tutti gli altri avversari.\nA ogni giornata di gara una squadra per girone ripos\u00f2.\nPassarono ai quarti di finale le prime due classificate di ogni girone pi\u00f9 le due migliori terze, per ordine di punti e a seguire differenza marcature, differenza mete e mete marcate.\nLe semifinali si tennero tra le vincitrici dei due quarti di finale.\nLa finale si tenne allo Stade de Gerland di Lione. Tutte le gare a eliminazione si tennero in partita unica."}
{"id": "1559725", "revid": "198277", "url": "https://it.wikipedia.org/wiki?curid=1559725", "title": "Monica Geller", "text": "Monica E. Geller (coniugata Geller-Bing) \u00e8 un personaggio della sitcom statunitense \"Friends\". \u00c8 la sorella di Ross Geller e moglie di Chandler Bing ed \u00e8 interpretata da Courteney Cox.\nBiografia.\nMonica \u00e8 la sorella minore di Ross Geller, e migliore amica fin da piccola di Rachel Green (anche se si sono perse di vista per un po' di tempo). Ai tempi della scuola Monica era oltremodo obesa, e chiaramente aveva difficolt\u00e0 ad approcciarsi ai ragazzi. Poi un giorno un compagno di college di suo fratello, Chandler Bing, glielo fece notare con poco tatto e la ragazza rimase talmente male da meditare vendetta. Infatti nell'arco di un anno, Monica arriv\u00f2 ad una forma perfetta e tent\u00f2 di sedurre Chandler. Tuttavia la goffaggine della ragazza fin\u00ec per far cadere un coltello sul piede di Chandler che rimase senza un dito. Anni dopo Monica rincontra Chandler, andato a vivere nell'appartamento di fianco a quello suo e di Rachel, insieme all'amico Joey Tribbiani.\nDurante la seconda stagione Monica comincia a frequentare Richard Burke, oftalmologo e storico amico di famiglia, di vent'anni pi\u00f9 grande di lei. Alla fine della stessa stagione Monica lascer\u00e0 l'uomo, perch\u00e9 lei vuole avere dei figli, ma Richard no. I due avranno un incontro nella stagione successiva (nell'episodio \"Due amici molto speciali\"), per poi incontrarsi di nuovo nella sesta stagione, quando lui le far\u00e0 una proposta di matrimonio, da lei rifiutata. Monica avr\u00e0, durante la terza stagione, un altro ragazzo: Pete. Pete \u00e8 un miliardario ma quando decider\u00e0 di prender parte alla lotta libera, Monica, sofferente per le condizioni in cui verr\u00e0 trattato Pete, lo lascer\u00e0. Ma il rapporto pi\u00f9 importante per Monica sar\u00e0 quello con Chandler: dopo una brutta serata (alla vigilia del matrimonio di Ross un uomo ubriaco la crede sua madre), finiranno a letto insieme alla fine della quarta stagione, in occasione del disastroso matrimonio di Ross con Emily. Il loro rapporto si svilupper\u00e0 molto, ma la cosa diverr\u00e0 di \"pubblico dominio\" solo a met\u00e0 della quinta stagione, quando tutti lo verranno a sapere. Chandler si trasferir\u00e0 nell'appartamento di Monica al posto di Rachel e i due in seguito si sposeranno. Nell'ultimo episodio hanno adottato due bambini gemelli che hanno chiamato Jack (come il padre di Monica e Ross) ed Erica (come la sua madre biologica).\nMonica \u00e8 un'ottima cuoca professionista e dopo aver fatto la gavetta per molto tempo, lavorer\u00e0 in prestigiosi ristoranti, fino ad avere il lavoro migliore proprio quando Chandler dovr\u00e0 partire per l'Oklahoma, e cos\u00ec i due per un certo periodo affronteranno una relazione a distanza. Monica \u00e8 afflitta da disordine della personalit\u00e0 ossessiva-compulsiva (anche se affrontato in tono molto comico), relativi alla cura della casa. Esempi di ci\u00f2 sono la mania di categorizzare gli asciugamani (asciugamani per \"tutti i giorni\", \"per le occasioni\", \"per gli ospiti\", \"per gli ospiti nelle occasioni\"...), o il sentirsi in obbligo di pulire l'appartamento della sconosciuta fidanzata di Ross, perch\u00e9 quest'ultimo le aveva detto che era in disordine. In un altro episodio si scopre che Monica ha degli strumenti di pulizia per pulire gli strumenti di \"pulizia ufficiali\" (un mini-aspirapolvere per l'aspirapolvere ecc.) ed inoltre pulisce le automobili di chiunque parcheggi di fronte casa sua, se queste sono sporche. Oltretutto Monica \u00e8 dotata di una esagerata e spesso inutile competitivit\u00e0, che in un'occasione ha costretto lei e Rachel a fare a cambio di appartamento con Joey e Chandler in seguito ad una partita (persa) con domande sulla vita dei contendenti. In particolare, le ragazze non riescono a rispondere alla domanda \"qual \u00e8 il lavoro di Chandler\". Inoltre, se qualcuno critica le capacit\u00e0 di Monica, sia in cucina che in altri campi, lei \u00e8 disposta a tutto pur di far cambiare idea e dimostrare di essere sempre la migliore."}
{"id": "1559726", "revid": "1342360", "url": "https://it.wikipedia.org/wiki?curid=1559726", "title": "Pallone d'oro 1988", "text": "L\u2019edizione 1988 del Pallone d'oro, 33\u00aa edizione del premio calcistico istituito dalla rivista francese \"France Football\", fu vinta dall'olandese Marco van Basten (Milan).\nI giurati che votarono furono 27, provenienti da Albania, Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1559727", "revid": "466539", "url": "https://it.wikipedia.org/wiki?curid=1559727", "title": "Ursula Konzett", "text": "Portabandiera del Liechtenstein durante la cerimonia di apertura dei XII Giochi olimpici invernali di , in carriera vinse una medaglia di bronzo olimpica, una iridata, una Coppa Europa e due gare di Coppa del Mondo.\n\u00c8 sorella di Mario, a sua volta sciatore alpino di alto livello.\nBiografia.\nStagioni 1976-1981.\nOriginaria di Triesen e specializzata nello slalom gigante e nello slalom speciale, la Konzett debutt\u00f2 in campo internazionale nemmeno diciassettenne ai XII Giochi olimpici invernali di : dopo essere stata portabandiera del Liechtenstein durante la cerimonia di apertura, si classific\u00f2 24\u00aa nella discesa libera, 18\u00aa nello slalom gigante e 11\u00aa nello slalom speciale; fu inoltre 5\u00aa nella combinata disputata in sede olimpica ma valida soltanto ai fini dei Mondiali 1976.\nIl 24 marzo 1977 conquist\u00f2 il primo podio, nonch\u00e9 primo piazzamento di rilievo, in Coppa del Mondo della carriera classificandosi terza nello slalom gigante della Sierra Nevada; nella stessa stagione in Coppa Europa s'impose sia nella classifica generale, sia in quella di slalom gigante. 7\u00aa nello slalom gigante dei Mondiali di Garmisch-Partenkirchen del 1978, ai XIII Giochi olimpici invernali di non termin\u00f2 n\u00e9 lo slalom gigante n\u00e9 lo slalom speciale.\nStagioni 1982-1985.\nIl 22 gennaio 1982 colse a Lenggries in slalom speciale la sua prima vittoria in Coppa del Mondo; pochi giorni pi\u00f9 tardi, il 2 febbraio, si aggiudic\u00f2 la medaglia di bronzo nello slalom gigante ai Mondiali di Schladming, mentre sul finire della stagione, il 3 marzo Waterville Valley, vinse per l'ultima volta una gara di Coppa del Mondo, ancora uno slalom speciale. Quella stagione fu la sua migliore in Coppa del Mondo, con il 6\u00ba posto nella classifica generale e il 2\u00ba in quella di slalom speciale, dove fu staccata di venticinque punti dalla vincitrice Erika Hess.\nAi XIII Giochi olimpici invernali di non termin\u00f2 lo slalom gigante, ma vinse la medaglia di bronzo nello slalom speciale dietro all'italiana Paoletta Magoni e alla francese Perrine Pelen. Partecip\u00f2 ancora ai Mondiali di Bormio 1985, durante i quali ottenne il 9\u00ba posto nella combinata (con il 2\u00ba tempo nella prova di slalom speciale); quel risultato fu l'ultimo piazzamento della sua carriera agonistica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1559736", "revid": "6923", "url": "https://it.wikipedia.org/wiki?curid=1559736", "title": "Rifugio Val di Fumo", "text": "Il rifugio Val di Fumo \u00e8 un rifugio situato nel comune di Valdaone (TN) nel gruppo dell'Adamello, a 1997 m s.l.m. \nAccessi.\nIl rifugio \u00e8 accessibile dalla val di Daone."}
{"id": "1559740", "revid": "185700", "url": "https://it.wikipedia.org/wiki?curid=1559740", "title": "Gabicce Monte", "text": ""}
{"id": "1559741", "revid": "1555966", "url": "https://it.wikipedia.org/wiki?curid=1559741", "title": "Shadow, Light", "text": "Shadow, Light \u00e8 un album del cantautore italiano Franco Battiato, pubblicato il 2 marzo 1996. Contiene la Messa arcaica (1993) e alcuni brani degli album \"Come un cammello in una grondaia\" (1991) e \"Caff\u00e8 de la Paix\" (1993). La raccolta fa parte della collana EMI Hemisphere, dedicata alla world music. All'interno del libretto sono presenti i testi in inglese delle cinque canzoni sul disco, tradotti da Antonio Fekeza."}
{"id": "1559743", "revid": "1543377", "url": "https://it.wikipedia.org/wiki?curid=1559743", "title": "Federazione calcistica di Antigua e Barbuda", "text": "La Federazione calcistica di Antigua e Barbuda, ufficialmente \"Antigua and Barbuda Football Association\", fondata nel 1928, \u00e8 il massimo organo amministrativo del calcio ad Antigua e Barbuda. Affiliata alla FIFA dal 1970 e alla CONCACAF dal 1972, essa \u00e8 responsabile della gestione del campionato di calcio di Antigua e Barbuda e della nazionale di calcio di Antigua e Barbuda."}
{"id": "1559744", "revid": "86599", "url": "https://it.wikipedia.org/wiki?curid=1559744", "title": "Lubo\u0161 Kohoutek", "text": "Kohoutek si \u00e8 interessato di astronomia fin dai tempi della scuola superiore. Ha studiato Fisica e Astronomia alle Universit\u00e0 di Brno e di Praga, che ha concluso nel 1958.\nPoi ha cominciato a lavorare all'Istituto Astronomico dell\"'Accademia delle Scienze della Cecoslovacchia\", oggi Accademia delle Scienze della Repubblica Ceca, dove in collaborazione con l'astronomo Lubo\u0161 Perek ha pubblicato un apprezzato catalogo astronomico: \"Catalogue of Galactic Planetary Nebulae\" (1967).\nDopo l'occupazione sovietica del 1968 seguita alla Primavera di Praga, Kohoutek ha deciso di trasferirsi in Germania. Negli anni settanta le sue scoperte lo hanno portato pi\u00f9 volte all'attenzione dei media.\nNegli ultimi anni di attivit\u00e0 ha lavorato presso osservatori in Spagna e in Cile dove si \u00e8 occupato di nebulose planetarie. Nel 2001 si \u00e8 ritirato; durante la sua carriera ha pubblicato 162 lavori scientifici.\nL'asteroide 1850 Kohoutek \u00e8 stato battezzato in suo onore.\nScoperte astronomiche.\nKohoutek \u00e8 principalmente noto per la scoperta di numerose comete, tra le quali ci sono le comete periodiche 75P/Kohoutek e 76P/West-Kohoutek-Ikemura, le comete non periodiche C/1969 O1 Kohoutek, C/1973 D1 Kohoutek, e la famosa Cometa Kohoutek (C/1973 E1). Ha anche scoperto 75 asteroidi, incluso l'asteroide Apollo 1865 Cerberus.\nNel 1968 ha scoperto la nova \"LU Vul\" . Ha scoperto anche quattro nebulose planetarie ."}
{"id": "1559745", "revid": "125801526", "url": "https://it.wikipedia.org/wiki?curid=1559745", "title": "Giallo in casa Muppet", "text": "Giallo in casa Muppet (\"The Great Muppet Caper\") \u00e8 un film del 1981 diretto da Jim Henson.\n\u00c8 il secondo della serie di film musicali che hanno come protagonisti i Muppet di Jim Henson. Il film venne prodotto dalla Henson Associates, dalla ITC Entertainment e dalla Universal Pictures, e usc\u00ec il 26 luglio 1981 negli USA e il 13 novembre dello stesso anno in Italia. \u00c8 l'unico film dei Muppet diretto da Jim Henson. Il film usc\u00ec negli USA poco dopo la fine del \"Muppet Show\". Venne filmato in Inghilterra.\nTrama.\nKermit, Fozzie e Gonzo sono reporter investigativi per il quotidiano Daily Chronicle. Un giorno, dopo che il terzetto non ha riportato una grande rapina di gioielli, chiedono al loro editore di consentire loro di recarsi a Londra per indagare sulla rapina e intervistare la vittima, la famosa stilista Lady Holiday.\nCon solo $ 12 per il viaggio, sono costretti a viaggiare in una stiva dell'aereo e vengono letteralmente buttati fuori dall'aereo mentre passa sopra la Gran Bretagna. Alloggiano al cadente Hotel Felicit\u00e0, che \u00e8 popolato da altri personaggi Muppet come il Dr. Denti e gli Electric Mayhem, Scooter, Olaf, il Dott. Bunsen Honeydew, Beaker, Lew Zealand, Rowlf, Sam l'aquila, Pops, Beauregard, Harry il pazzo, Camilla il pollo e il nuovo arrivato, Rizzo il topo. La mattina dopo, quando Kermit cerca Lady Holiday nel suo ufficio, invece, trova la sua nuova receptionist, l'affascinante Miss Piggy, e la scambia per la stilista. Piggy si atteggia a Lady Holiday e chiede a Kermit di uscire a cena; per mantenere la posa, permette a Kermit di presumere che viva in un indirizzo \"intellettuale\". Si intrufola in una casa al 17 di Highbrow Street per aspettarlo, con grande sorpresa degli attuali residenti britannici della classe alta, e vanno a cena in un nightclub.\nAl nightclub, la vera collana di Lady Holiday viene rubata dal suo geloso fratello Nicky e dai suoi complici Carla, Marla e Darla, tre delle sue modelle di moda (gli stessi ladri che l'hanno derubata prima). Dopo la rapina, la sciarada di Miss Piggy viene rivelata e lei fugge, lasciando indietro Kermit, anche se in seguito si riconciliano in un parco. Nonostante l'attrazione immediata di Nicky nei confronti di Miss Piggy, lui e le sue complici la incastrano per il furto della collana e progettano di rubare un premio ancora pi\u00f9 prezioso: il gioiello pi\u00f9 grande e prezioso di Lady Holiday, il favoloso \"Diamante Baseball\", ora esposto alla Galleria Mallory locale. Gonzo origlia la loro trama. Lui, Kermit, Fozzie e gli altri residenti dell'Hotel Felicit\u00e0 decidono di intercettare i ladri e catturarli in flagrante per esonerare Miss Piggy.\nI Muppet si intrufolano nella Galleria Mallory e arrivano al Diamante Baseball nello stesso momento in cui arrivano i ladri. Cercano di tenere il diamante fuori dalle mani dei ladri, ma Nicky alla fine cattura il diamante e prende Kermit in ostaggio. Tuttavia, nel frattempo, Piggy scappa dalla prigione e corre verso la Galleria Mallory, schiantandosi contro la finestra su una motocicletta che si \u00e8 precipitata da un camion davanti a lei. Mette fuori combattimento Nicky e spedisce Carla, Marla e Darla con una raffica di mosse di karate. All'arrivo della polizia, tutte le accuse contro Piggy vengono lasciate cadere, Nicky e le sue complici vengono arrestate e i Muppet ottengono il meritato credito per aver sventato la rapina.\nI Muppet tornarono poi negli Stati Uniti nello stesso modo in cui se ne andarono, essendo gettati fuori dalla stiva e paracadutandosi negli Stati Uniti, oltre i titoli di coda.\nI cameo.\nNel film sono presenti cameo di tanti attori famosi:\nAccoglienza.\nBotteghino.\nCostato $ 14 milioni, il film ha incassato $ 20 milioni negli Stati Uniti ed \u00e8 stato considerato una delusione al botteghino.\nCritica.\n\"Giallo in casa Muppet\" ha ricevuto recensioni generalmente positive. Il film ha una valutazione di approvazione del 76% basata su 21 recensioni sul sito di recensioni aggregate Rotten Tomatoes con un punteggio medio di 6,47 / 10. Il consenso del sito dice che \"Giallo in casa Muppet \u00e8 irregolare, ma la presenza accattivante di Kermit, Miss Piggy e la banda assicurano che questo colpo di rapina sia sempre guardabile con disinvoltura.\" Roger Ebert del Chicago Sun-Times ha dato al film un punteggio di due stelle (su quattro) e ha concluso la sua recensione dicendo che \"la mancanza di un tocco all'avanguardia fa male a questo film. \u00c8 troppo bello, troppo carico di routine, troppo prevedibile e troppo sicuro.\""}
{"id": "1559747", "revid": "73125", "url": "https://it.wikipedia.org/wiki?curid=1559747", "title": "Lobos Kohoutek", "text": ""}
{"id": "1559750", "revid": "287204", "url": "https://it.wikipedia.org/wiki?curid=1559750", "title": "Lubos Kohoutek", "text": ""}
{"id": "1559752", "revid": "393899", "url": "https://it.wikipedia.org/wiki?curid=1559752", "title": "Stile di birra", "text": "Stile di birra \u00e8 il termine usato per differenziare e categorizzare le birre secondo varie caratteristiche, come il colore, il sapore, l'aroma, la gradazione alcolica, gli ingredienti, il metodo di produzione, la ricetta, la storia e le origini.\nLa moderna teoria degli stili birrari \u00e8 in gran parte basata sul lavoro fatto dallo scrittore Michael Jackson nel suo libro del 1977 \"\"The World Guide To Beer\" in cui cataloga una grande variet\u00e0 di birre provenienti da tutto il mondo, in gruppi stilistici locali, suggeriti dalle abitudini e dai nomi locali. Fred Eckhardt approfond\u00ec il lavoro di Jackson pubblicando \"The Essentials of Beer Style\"\" nel 1989.\nTuttavia, nonostante lo studio sistematico delle tipologie birrarie sia un fenomeno moderno, la differenziazione delle birre \u00e8 molto antica (iniziata verso il 2000 a.C.) e largamente diffusa nella storia e nelle varie culture.\nLo studio delle caratteristiche di uno stile di birra pu\u00f2 essere spezzato in vari elementi: il grado di amarezza impartito alla birra da alcuni agenti come il luppolo, l'orzo tostato o alcune erbe; il grado di dolcezza data dallo zucchero presente nella birra; la gradazione alcolica che deriva dalla quantit\u00e0 di ingredienti fermentabili che vengono trasformati in alcol; infine il gusto e l'aspetto della birra.\nIl concetto di stile.\nLo stile serve ad individuare un gruppo di birre con caratteristiche organolettiche vicine tra loro. Sono infatti importanti per questa catalogazione elementi relativi al colore del liquido e della schiuma, al grado alcolico agli aromi tipici e all'equilibrio gustativo. Potrebbero essere incluse anche tipologie di materie prime, tecniche produttive e altro. L'utilit\u00e0 di questo concetto \u00e8 quindi quello di racchiudere molteplici informazioni che si celano dietro una singola definizione. Ad esempio il termine Weiss sta ad indicare inequivocabilmente che si tratta di una birra ad alta fermentazione e prodotta con almeno il 30% di frumento crudo. E che andr\u00e0 servita fresca per far risaltare la sua vena acidula. Si presenter\u00e0 nel bicchiere con un giallo paglierino, un corpo torbido ed una schiuma alta e consistente; all'olfatto si presenter\u00e0 profumata e fresca, e al gusto leggera e acidognola. Sar\u00e0 quindi subito chiaro con cosa poterla abbinare. Da quest'esempio si evince il perch\u00e9 dell'utilizzo del termine \"stile\": con un solo termine si riesce a fornire immediatamente moltissime informazioni.\nNonostante la storia millenaria della bevanda di Cerere il concetto di stile \u00e8 molto recente. Ad oggi \u00e8 per\u00f2 indispensabile, oltre che per i motivi gi\u00e0 citati, per la sempre maggiore necessit\u00e0 di catalogazione che partendo dagli USA sta investendo a cascata anche il vecchio continente. L'ente americano Beer judge certification program (Bjcp) cura periodicamente edizioni aggiuntive della \"Beer Style Guidelines.\" Nell'edizione del 2015 sono state citate 34 differenti categorie suddivise in 118 stili diversi. L'idea di categorizzazione nasce dal fatto che la birra, al contrario del vino, non ha necessariamente un legame con il territorio: un birraio italiano pu\u00f2 tranquillamente usare un luppolo americano, inoltre le diverse scuole birraie hanno subito uno scambio informativo che ha \"contaminato\" i processi una volta nettamente separati. Focalizzandoci sui secoli passati risulta ancora pi\u00f9 chiara la necessit\u00e0 di definizioni. La birra non viaggiava, le materie prime era quindi soltanto quelle presenti sul territorio e le evoluzioni tecnologiche impiegavano molto tempo per diffondersi e quindi le procedure produttive differivano molto l'una dall'altra: per fare un esempio, l'introduzione del luppolo come aromatizzante principale ha impiegato un paio di secoli per raggiungere l'Inghilterra dall'Europa continentale. La birra era quindi espressione del modus operandi locale essendo una somma di fattori molto diversi tra loro e non modificabili. \u00c8 grazie a questa difficolt\u00e0 di scambiare informazioni che realt\u00e0 molto vicine come, ad esempio, il Belgio e la Germania hanno tratti distintivi evidenti nella produzione della stessa bevanda.\nStoria degli stili di birra.\nLa storia degli stili di birra potrebbe essere la storia della birra stessa. La tavoletta di Alulu (una ricetta per la \"migliore\" ale, ritrovata nella citt\u00e0 di Ur in Mesopotamia) mostra che gi\u00e0 dal 2050 a.C. esisteva una differenziazione tra almeno due qualit\u00e0 di birra. Il lavoro compiuto da Bedrich Hroznydi nella traduzione delle tavolette dei mercanti assiri, ritrovate ad \u1e2aattu\u0161a, ha rivelato che circa 500 anni dopo gli Ittiti conoscevano 15 diversi tipi di birra.\nAlcuni documenti mostrano come nei vari paesi si siano sviluppati alcuni metodo locali di produzione con ingredienti tipici. Plinio il Vecchio nel suo libro \"Naturalis Historia\" scrisse riguardo all'usanza dei Celti di produrre ale in Gallia e in Spagna secondo metodi e nomi diversi, sebbene il principio fosse lo stesso. Le leggi degli Anglo-sassoni contavano tre differenti birre, mentre i Normanni nel Domesday Book diversificavano \"cervisae\" (ale) e \"plena cervisia\" (ale pi\u00f9 corposa).\nGi\u00e0 nel XV secolo i mastri birrai della Germania e dei Paesi Bassi usavano il luppolo per insaporire e conservare la loro ale; questo nuovo stile di ale fu chiamato \"birra\". Quando questa abitudine si diffuse in Gran Bretagna e i mastri birrai di Southwark, a Londra, iniziarono a vendere questa bevanda che si discostava dalla ale tradizionale senza luppolo, ci furono lamentele e proteste. Per un certo numero di anni furono emanate diverse leggi per favorire talvolta la birra, talvolta la ale, fino a quando la birra luppolata divenne lo stile standard in tutta Europa.\nSempre nel XV secolo, alcuni birrai bavaresi iniziarono a conservare la birra in fresche caverne durante i mesi estivi, per evitare che si rovinasse. Il lievito ad alta fermentazione fu sostituito da un lievito a bassa fermentazione per il quale la birra necessitava di un filtraggio per rimanere stabile. Questo stile di birra chiara, limpida e stabile, divenne famosa come lager dal termine tedesco \"lagern\" che significa conservare, e si diffuse rapidamente dapprima in Germania e in Repubblica Ceca, e poi in tutto il mondo.\nSebbene le birre prodotte usando malti essiccati naturalmente avessero un colore chiaro, nel XVII secolo la maggior parte dei malti venivano tostati sul fuoco, producendo una birra scura. Quando nel 1642 si inizi\u00f2 ad usare il carbone per la tostatura del malto, si diffusero notevolmente le birre pi\u00f9 chiare, tant'\u00e8 che gi\u00e0 nel 1703 inizi\u00f2 ad essere usato il termine \"pale ale\". Verso la met\u00e0 del XIX secolo Gabriel Sedlmayr (1811-1891), avvi\u00f2 questo processo produttivo nel Birrificio Spaten in Germania creando in questo modo la prima pale lager.\nClassificazione.\nLe birre possono essere classificate in base a numerosi fattori:\nAspetto.\nLe caratteristiche visive che possono essere osservate in una birra sono il colore, la limpidezza e le caratteristiche della schiuma. Il colore deriva dal tipo di malti usati, in particolare un'aggiunta di malto genera una birra di colore pi\u00f9 scuro. Tuttavia, possono influire altri ingredienti nel colore di una birra, come ad esempio le aggiunte di frutta. L'intensit\u00e0 del colore pu\u00f2 essere misurata attraverso metodi quali EBC o SRM (Standard Reference Method), ma queste informazioni sono date solo raramente al pubblico.\nMolte birre sono limpide, ma alcune, come ad esempio le hefeweizen, possono rimanere pi\u00f9 torbide, a causa della presenza di lievito che le rende opache. Esistono anche birre non trasparenti a causa del colore scuro (come le stout, le porter e le schwarzbier). Un ultimo fattore che influenza l'aspetto di una birra \u00e8 lo spessore e il mantenimento della schiuma, oltre che la traccia che questa lascia sul bicchiere.\nGusto.\nIl gusto (sapore e aromi) di una birra pu\u00f2 derivare da ciascuno dei suoi ingredienti: dal tipo e dalla quantit\u00e0 di malto (o degli altri fermentescenti), dal tipo e dalla quantit\u00e0 di luppolo, dalla gradazione alcolica, dagli esteri, dalla variet\u00e0 di lievito, dal tipo di acqua e da molte altre componenti aromatiche, oltre che dal processo produttivo. Uno dei parametri pi\u00f9 importanti \u00e8 il grado di amarezza, che pu\u00f2 essere misurato secondo la scala IBU (International Bitterness Unit).\nMedesime osservazioni valgono per l'odore della birra.\nFermentazione.\nLa fermentazione \u00e8 il processo fondamentale di nascita della birra, e a seconda di come essa avviene (ad alta o bassa temperatura, spontanea), vengono definite le tre macro-famiglie delle birre: Ale, Lager e Lambic. \nElenco di stili di birra.\nNon esiste un accordo globale su quanti stili birrari esistono, e nemmeno su quali stili appartengono a ciascuna famiglia. Questo \u00e8 un diagramma che tenta di riassumerli:"}
{"id": "1559758", "revid": "122116703", "url": "https://it.wikipedia.org/wiki?curid=1559758", "title": "Supertwins", "text": "Le Supertwins sono motociclette bicilindriche da competizione, solitamente in versione con motore a V, spinte da motori di serie profondamente elaborati per gareggiare.\nStoria.\nIl predominio in pista delle moto spinte da motori plurifrazionati palesatosi nella seconda met\u00e0 degli anni ottanta spinse gli organizzatori di gare motociclistiche statunitensi alla creazione di una categoria riservata alle moto bicilindriche di elevata cubatura, oramai tagliate fuori dalla vittoria assoluta. Essa fu battezzata \"Battle Of the Twins\" e si diffuse rapidamente in Europa, specialmente nei paesi centro-settentrionali.\nRegolamento.\nLa competitivit\u00e0 delle moto Ducati schierate nel mondiale Superbike esclude tali modelli dalla lista dei partecipanti, che comprende motociclette molto eterogenee tra loro, ma che comunque devono stare ai sottoindicati limiti del regolamento (quello riportato era in vigore nel \"Campionato italiano Supertwins\" del 1999).\n- motori con testata plurivalvole e alimentazione ad iniezione: cilindrata da 500 cc a 750 cc.\n- motori con testata plurivalvole e alimentazione a carburatori (diametro massimo di 40\u00a0mm): cilindrata da 750 cc a 1.200 cc\n- motori con testata a due valvole con carburatori (senza restrizioni di diametro): cilindrata da 750 cc a 1.200 cc (ammessi anche i motori Harley Davidson di cilindrata oltre i 1.200 cc)\n- peso minimo 130\u00a0kg, indifferentemente dal tipo di motore impiegato.\nRisultati recenti.\nNel Campionato Italiano Supertwins 2006 si \u00e8 imposto Gianfranco Guareschi su una Moto Guzzi MGS-01 Corsa. Negli anni vi hanno partecipato Ducati 749, Suzuki SV 650 e varie altre moto, anche quasi artigianali.\nA livello internazionale gode di buona visibilit\u00e0 la Daytona Battle Of the Twins, vinta nel 2006 e 2007 dalla Moto Guzzi."}
{"id": "1559759", "revid": "1149807", "url": "https://it.wikipedia.org/wiki?curid=1559759", "title": "T\u014dru Furuya", "text": "Furuya \u00e8 un seiy\u016b storico, in attivit\u00e0 fin da bambino. Attualmente \u00e8 impiegato nella agenzia \"Aoni Production\". I suoi ruoli pi\u00f9 importanti della sua carriera sono stati sicuramente quelli di Amuro Ray (\"Mobile Suit Gundam\"), Hyouma Hoshi (\"Tommy la stella dei Giants\"), Pegasus (\"I Cavalieri dello zodiaco\"), Yamcha (\"Dragon Ball\"), Ky\u014dsuke Kasuga (\"Orange Road\") e Mamoru Chiba/Tuxedo Mask (\"Sailor Moon\"). In Pretty Guardian Sailor Moon Crystal per il ruolo di Mamoru Chiba/Tuxedo Mask viene sostituito da Kenji Nojima.\nIn una occasione ha utilizzato lo pseudonimo \"Noboru Sougetsu\" nel cast di \"Mobile Suit Gundam 00\" per il ruolo di Livonze Almark (anche se ha usato il suo vero nome nel ruolo di narratore della stessa serie)."}
{"id": "1559760", "revid": "223320", "url": "https://it.wikipedia.org/wiki?curid=1559760", "title": "Tohru Furuya", "text": ""}
{"id": "1559761", "revid": "47767", "url": "https://it.wikipedia.org/wiki?curid=1559761", "title": "Rifugio Erdemolo", "text": "Il rifugio lago Erdemolo \u00e8 un rifugio privato situato in Valle dei Mocheni (TN), nella Catena del Lagorai a 1.994\u00a0m s.l.m. Il rifugio sorge nei pressi del Lago di Erdemolo, specchio d'acqua in cui vive il salmerino alpino.\nIl rifugio \u00e8 chiuso dall'estate 2012 per cessata attivit\u00e0 dei gestori. Dopo essere stato a lungo in vendita, era stato invece programmato un piano di ristrutturazione e ampliamento, con la riapertura prevista entro la fine del 2019; a luglio 2021, \u00e8 ancora chiuso."}
{"id": "1559763", "revid": "122562078", "url": "https://it.wikipedia.org/wiki?curid=1559763", "title": "Contea di Sclafani", "text": " \nLa Contea di Sclafani (in latino \"Comitatus Sclafanus\", in spagnolo \"Condado de Esclafana\") \u00e8 stata un antico feudo siciliano, originatosi nel XII secolo e smembrato in vari possedimenti nel XVI. Comprendeva gli attuali comuni di Aliminusa, Sclafani Bagni e Valledolmo, in provincia di Palermo.\nTerritorio.\nLa Contea di Sclafani comprendeva i seguenti feudi: Cassaro, Castelluzzi, Cifiliana, Cocchiara, Fontana Murata, Pietra, Carpinello, Coscacino, Gurgo, Joannello, Larminusa, Mandrianuova delli Grutti, Miano, Regaliali, Regalminusa, Rovittello, San Lorenzo, Sicchecchi, Tavernola, Val di Tratta, Vacco, Vaccotto, Valle dell'Ulmo, Xarria.\nStoria.\nAlla fine dell'XI secolo, durante la guerra di liberazione della Sicilia dall'occupazione islamica, l'antico castello greco di Ambica, nel Val di Mazara, fu preso dai Normanni, e il conte Ruggero I di Sicilia lo assegn\u00f2 in feudo al figlio naturale Giordano d'Altavilla. Morto questi senza eredi nel 1092, il feudo pass\u00f2 alla figlia del Gran Conte, Matilde, sposata al conte Rainulfo di Alife. Da costoro nacque Adelasia, che possedette una vasta signoria comprendente numerosi feudi nelle Madonie e nella parte centrale della Sicilia.\nNella prima met\u00e0 del XII secolo, il castello risulta essere in possesso di Goffredo di Montescaglioso. Nel 1155, il Montescaglioso, ribelle al re Guglielmo I di Sicilia, fu privato di tutti i suoi beni, e il castello fu successivamente assegnato ad un cavaliere lombardo di origine alemanna, Giovanni Sclafani, che divenne signore e dal cui cognome trasse origine la sua nuova denominazione. Il Sovrano normanno concedette il castello allo Sclafani per i suoi servigi e per avergli salvato la vita nella congiura di Matteo Bonello. L'erudito lentinese Filadelfo Mugnos, nella terza parte della sua opera \"Teatro genologico delle famiglie nobili, titolate, feudatarie ed antiche nobili del fidelissimo regno di Sicilia viventi ed estinte\" del 1647, sostiene che nel sito occupato dall'odierno comune di Sclafani esistesse un castello detto \"Megerio\", divenuto Sclafani, ma non esiste nessun documento o testo storico che ne attesti l'esistenza storica. Secondo altre fonti invece, lo Sclafani avrebbe preso il nome dalla stessa fortezza di cui divenne signore, denominata \"Aesculapii fanum\", dal nome di un tempio che vi sorgeva dedicato al dio greco Esculapio. \nLa signoria di Sclafani, in epoca angioina era uno dei centri pi\u00f9 grossi delle Madonie, che contava nel 1277 una popolazione di 800 abitanti, ed una consistente produzione frumentaria, ma sub\u00ec una forte flessione demografica nella seconda met\u00e0 del XIV secolo. Nel 1330, con la signoria di Matteo Sclafani Termine, figlio di Giovanni Antonio, la terra e il castello di Sclafani furono elevate a contea per concessione fatta dal re Federico III di Sicilia. Il nome di Matteo si lega a Sclafani sia per l'espansione urbanistica della cittadina che per la costruzione della cinta muraria ed il potenziamento del castello, realizzati per il rinforzo delle preesistenti difese dell'abitato. Nel 1333, il Conte Matteo compr\u00f2 il feudo e il casale di Rachalminusa da Giovanni Fisaula, figlio di Gualtiero, che vendette per 550 onze, con atto in Giovanni di Siracusa.\nIl Conte Sclafani mor\u00ec nel 1354, senza lasciare discendenza maschile, e a seguito di ci\u00f2 sorse una lunga vertenza giudiziaria che oppose i Peralta e i Moncada, che si contendevano l'eredit\u00e0. La primogenita Margherita era moglie di Guglielmo Raimondo Moncada Alagona, conte di Agosta, la secondogenita Luisa era moglie di Guglielmo Raimondo Peralta Castro, conte di Caltabellotta. La lite si trascin\u00f2 per quasi quarant'anni senza che il debole potere centrale riesca a risolvere i contrasti fra i coeredi che a lungo vissero una pericolosa condizione di tensione. Nel 1392, la Contea di Sclafani pervenne a Nicola Peralta d'Aragona, ma questi, accusato di fellonia dal re Martino I di Sicilia, ebbe confiscati tutti i suoi beni, e nel 1393, and\u00f2 in possesso di Guglielmo Raimondo Moncada Peralta, marchese di Malta e Gozo. Lo stesso Moncada, nel 1396 fu a sua volta accusato di fellonia ed ebbe tutti i beni confiscati da Re Martino, e la Contea torn\u00f2 nuovamente in possesso del Peralta, che aveva ottenuto la grazia dal sovrano aragonese. Il Peralta mor\u00ec nel 1398, ed Elisabetta Chiaramonte Ventimiglia, sua vedova e tutrice delle figlie, permut\u00f2, per volere della corte reale, la Contea di Sclafani con il centro di Giuliana. \nLa Contea di Sclafani fu riabilitata con Enrico Rosso Chiaramonte, conte di Aidone, che nel 1408 compr\u00f2 per 1.400 onze la terra e il castello di Sclafani da Giacomo di Prades, signore di Caccamo, su cui ottenne dal Re il titolo di conte. Il Rosso, che dalla consorte Barbara Arezzo non ebbe figli, per testamento design\u00f2 erede il nipote Antonio Spadafora Rosso, figlio della sorella Beatrice, che antepose al suo il cognome materno una volta succedutogli alla sua morte, nel 1421. Detto Antonio, prese l'investitura della Contea di Sclafani il 9 giugno 1442, essendo nuovo sovrano Alfonso V d'Aragona, e conferma e nuova investitura della terra, castello e contea il 5 luglio 1453. Tommaso Rosso Spadafora Porcu, figlio di Antonio, ed erede della Contea, premor\u00ec al padre nel 1457, e per testamento in data 20 ottobre 1459 dal notaio polizzano Francesco Notarbartolo, il Conte Antonio nomin\u00f2 erede la nipote Beatrice Rosso Spadafora Branciforte, attraverso la quale il feudo pass\u00f2 in dote ai De Luna. Beatrice spos\u00f2 in prime nozze Carlo de Luna Cardona, conte di Caltabellotta, ed in seconde, dopo aver ottenuto l'annullamento del matrimonio nel 1474, il fratello minore Sigismondo, che secondo le disposizioni testamentarie del nonno divenne \"maritali nomine\" titolare della Contea di Sclafani nel 1477, oltre che della baronia di Caltavuturo. Nel 1480, mor\u00ec Sigismondo, e tre anni pi\u00f9 tardi la Rosso spos\u00f2 il nobile catalano Gaspare de Spes, quest'ultimo investito del titolo di \"conte di Sclafani\" il 24 aprile 1483.\nNel 1519, la Contea di Sclafani pass\u00f2 in mano a Giovanni Vincenzo de Luna Rosso, figlio di Sigismondo e di Beatrice, per investitura ottenuta il 4 febbraio di quell'anno. I Luna, fregiatisi dal 1554 del titolo di Duchi di Bivona, conservarono il possesso della Contea fino al 1620, quando mor\u00ec l'ultima discendente del casato, la duchessa Aloisia de Luna Vega, attraverso la quale pass\u00f2 in linea di successione ai Moncada dei Principi di Patern\u00f2. \nI Moncada di Patern\u00f2, il cui ramo principale si estinse in linea maschile con Ferdinando Moncada Aragona, VI principe di Patern\u00f2, morto nel 1713, persero la Contea di Sclafani e altri feudi ereditati dai Luna, poich\u00e9 la sua unica figlia femmina, Teresa Caterina, erede universale di tutti i titoli e feudi di famiglia, spos\u00f2 Giuseppe Alvarez de Toledo, duca di Ferrandina, e perci\u00f2 lo Stato pass\u00f2 in dote alla Casa di Toledo. La Contea di Sclafani fu soppressa in conseguenza dell'abolizione del feudalesimo nel Regno di Sicilia, sancito dalla promulgazione della Costituzione siciliana del 1812, ed ultimo feudatario fu Francisco de Borja \u00c1lvarez de Toledo y Gonzaga, duca di Medina Sidonia. \nNel XXI secolo, per morte di Luisa Isabel \u00c1lvarez de Toledo y Maura, XXI duchessa di Medina Sidonia nel 2008, sposata con Jos\u00e9 Leoncio Gonz\u00e1lez de Gregorio y Mart\u00ed, della famiglia dei conti di la Puebla de Valverde, il titolo viene trasmesso per linea di successione a quest'ultima dinastia."}
{"id": "1559766", "revid": "94647", "url": "https://it.wikipedia.org/wiki?curid=1559766", "title": "The Stray Cats", "text": ""}
{"id": "1559770", "revid": "126257", "url": "https://it.wikipedia.org/wiki?curid=1559770", "title": "Vauxhall Zafira", "text": ""}
{"id": "1559771", "revid": "6923", "url": "https://it.wikipedia.org/wiki?curid=1559771", "title": "Chevrolet Zafira", "text": ""}
{"id": "1559772", "revid": "1086846", "url": "https://it.wikipedia.org/wiki?curid=1559772", "title": "Reggina Calcio 2000-2001", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 2000-2001.\nStagione.\nNel campionato 2000-01 la Reggina esord\u00ec vincendo contro l'Inter, ma sub\u00ec poi una serie di otto sconfitte consecutive: la squadra riusc\u00ec a recuperare, concludendo il torneo in quindicesima posizione. Essendo tuttavia sfavorita dalla classifica avulsa, dovette giocarsi la permanenza contro il Verona in un doppio spareggio: all'andata perse 1-0 e la vittoria per 2-1 al ritorno (con gli amaranto che conducevano 2-0 fino a sei minuti dal termine) non bast\u00f2 a salvarsi, causa la regola dei gol fuori casa.\nLa squadra ebbe ancora lo sponsor tecnico Asics e lo sponsor di maglia la Mauro Caff\u00e8.\nGli abbonamenti sottoscritti furono 22.500\nRosa.\n\"Rosa aggiornata al 2 febbraio 2015.\"\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1559773", "revid": "63727", "url": "https://it.wikipedia.org/wiki?curid=1559773", "title": "Holden Zafira", "text": ""}
{"id": "1559775", "revid": "842", "url": "https://it.wikipedia.org/wiki?curid=1559775", "title": "My Sims", "text": ""}
{"id": "1559780", "revid": "1941276", "url": "https://it.wikipedia.org/wiki?curid=1559780", "title": "Pocketful of Sunshine", "text": "Pocketful of Sunshine \u00e8 il terzo album della cantante inglese Natasha Bedingfield, pubblicato il 22 gennaio 2008. Il primo singolo, uscito ottobre 2007 \u00e8 \"Love Like This\", duetto con Sean Kingston."}
{"id": "1559782", "revid": "1776051", "url": "https://it.wikipedia.org/wiki?curid=1559782", "title": "An Ocean Between Us", "text": "An Ocean Between Us \u00e8 il quarto album del gruppo metalcore statunitense As I Lay Dying, pubblicato nel 2007 dalla Metal Blade Records. Ha debuttato all'ottavo posto della Billboard 200, vendendo circa 39.500 copie."}
{"id": "1559789", "revid": "2130303", "url": "https://it.wikipedia.org/wiki?curid=1559789", "title": "Chiesa della Santissima Annunziata (Cagliari)", "text": "La Santissima Annunziata, o pi\u00f9 semplicemente l'Annunziata, \u00e8 una chiesa parrocchiale di Cagliari sita nel corso Vittorio Emanuele, a Stampace. \u00c8 officiata dai frati minori conventuali.\nStoria.\nNel luogo dove sorge l'attuale edificio, esisteva nel XVII secolo una piccola chiesa campestre che, prima di essere distrutta da una tempesta nel 1643, fu la prima sede dei frati minimi a Cagliari (in seguito trasferitisi nella nuova e definitiva sede, presso la chiesa di San Francesco al Molo). La chiesa venne poi ricostruita, affidata ai padri scolopi, che v'installarono la sede del noviziato, e dedicata alla Vergine Annunziata il 25 marzo 1645. Nel 1654 i frati portarono nella nuova chiesa, proveniente dal convento di San Giuseppe in Castello, un quadro raffigurante l'Annunziata, molto venerato dai fedeli e ritenuto miracoloso, per il quale venne edificata un'apposita cappella (detto \"Cappellone\"). Entro la prima met\u00e0 del XVIII secolo si conclusero i lavori di costruzione del complesso conventuale. Gli scolopi rimasero all'Annunziata sino al 1866, anno in cui la chiesa venne chiusa al culto e l'adiacente convento trasformato in caserma dei carabinieri. L'Annunziata venne riaperta al culto nel 1871 e utilizzata come parrocchia succursale della collegiata di Sant'Anna. Nel 1911 la chiesa viene affidata ai frati minori conventuali. Tra il 1913 e il 1914 vengono eretti l'attuale facciata e il campanile, mentre nel 1915 viene demolito il \"Cappellone\", a causa dei lavori di sistemazione del viale Merello. Nel 1928 l'interno del tempio venne decorato con stucchi e affreschi dall'artista e architetto perugino Gina Baldracchini (che a Cagliari lavor\u00f2 anche alla chiesa di Santa Rosalia e al santuario di Nostra Signora di Bonaria). Nel 1933 l'Annunziata divenne sede di parrocchia autonoma per volere dell'arcivescovo Ernesto Maria Piovella. Dal 1984 al 1994 la chiesa venne dichiarata pericolante e chiusa per restauri, in seguito ai gravi danni provocati dall'umidit\u00e0. Durante questi lavori and\u00f2 perduto l'apparato decorativo realizzato nel 1928.\nDescrizione.\nLa chiesa dell'Annunziata sorge all'estremit\u00e0 ovest del \"corso\", all'angolo tra questo e il viale Merello. La facciata, in stile neoclassico, \u00e8 affiancata a sinistra dal campanile, completo di un cupolino sulla sommit\u00e0, e a destra dall'ex convento degli scolopi, oggi sede della stazione dei carabinieri. Di fronte al tempio si trova una piazzetta quadrangolare, occupata quasi completamente da un distributore di benzina. Dietro la chiesa si trova il moderno complesso conventuale dei frati.\nL'interno, in stile neoclassico, \u00e8 a pianta rettangolare, ad unica navata voltata a botte, con cappelle laterali e presbiterio, coperto da cupola ottagonale e concluso dall'abside semicircolare. Tra le opere d'arte si ricorda soprattutto la pala d'altare raffigurante l\"'Annunciazione\", dipinta da Giovanni Marghinotti nel 1833. Degni di nota anche un crocefisso ligneo settecentesco, il fonte battesimale in marmi policromi del 1761 e l'antico dipinto dell'Annunziata, portato nel tempio nel '600, di gusto spagnolo, oggi collocata nella sagrestia."}
{"id": "1559791", "revid": "2166030", "url": "https://it.wikipedia.org/wiki?curid=1559791", "title": "Orseolo", "text": "Gli Orseolo (: ) furono una famiglia patrizia di Venezia, che gioc\u00f2 un ruolo importante nelle vicende del Ducato tra la fine del X secolo e l'inizio dell'XI secolo.\nStoria.\nLe ipotesi sull'origine della famiglia sono discordanti, comunque basate su tradizioni e mai su fatti certi. Una la fa derivare dalla romana \"gens Ursia\" o \"Ursula\", stanziata ad Aquileia e passata pi\u00f9 tardi a Grado con l'arrivo degli Unni di Attila; alcuni ne identificano il capostipite nel doge Orso Ipato; c'\u00e8 chi li mette in relazione con gli Orsini e chi la ritiene torcellana; e altri ancora ne sostengono l'origine germanica.\nInizi\u00f2 ad affermarsi con l'elezione di Pietro I al soglio ducale (976-978), al quale successero Pietro II (991-1009) e Ottone (1009-1026). Detennero quindi il potere per circa mezzo secolo, favorendo la riappacificazione interna e, in campo estero, una prima politica di espansione sull'Adriatico, con le lotte contro Slavi e Ungari. Altri membri ebbero ruoli di spicco in ambito ecclesiastico, mentre Pietro, figlio di Ottone e di Geiza Arpade, fu re d'Ungheria; erano inoltre imparentati con la bizantina dinastia macedone.\nAlla met\u00e0 dell'XI secolo gli Orseolo persero ogni importanza nella vita politica. Dopo la vicenda di Domenico che, secondo la tradizione, fu doge per un solo giorno (1032), la famiglia fu esiliata; tuttavia \u00e8 provato che un Pietro Orseolo viveva a Rialto ancora nel 1036. \nIncerte le notizie successive. Gli storici del passato ritengono che i vari rami avessero riparato in localit\u00e0 diverse: alcuni a Roma, altri a Forl\u00ec (da cui gli Orselli), altri a Bologna (da cui gli Orsi), altri ancora nel Sud Italia, dove avrebbero mantenuto il cognome e l'arma originari.\nToponomastica attuale.\nAlcuni sostengono che il toponimo \"campo Rusolo\", nei pressi di San Gallo, sia la corruzione di Orseolo in quanto la famiglia avrebbe avuto delle propriet\u00e0 in zona. Il retrostante \"bacino Orseolo\" \u00e8 invece pi\u00f9 recente, realizzato nel 1869 e cos\u00ec intitolato in onore del doge Pietro I."}
{"id": "1559796", "revid": "1705737", "url": "https://it.wikipedia.org/wiki?curid=1559796", "title": "Battaglia di Monte Suello", "text": "La battaglia di Monte Suello fu un episodio della terza guerra di indipendenza italiana e fu combattuta il 3 luglio 1866 nel Comune di Bagolino dal primo pomeriggio alla sera, per un totale di cinque ore, tra il 1\u00ba e il 3\u00ba reggimento del Corpo Volontari Italiani di Giuseppe Garibaldi, fra i quali era il futuro Presidente del Consiglio Alessandro Fortis, e gli austriaci dell'8\u00aa Divisione del generale Von Kuhn. Vinta dai garibaldini, costrinse gli austriaci a ritirarsi dalla piana della Valle del Chiese e a ripararsi oltre i forti di Lardaro e d'Ampola. Nel combattimento rimase ferito anche Giuseppe Garibaldi che per spronare i suoi uomini in difficolt\u00e0 per l'attacco nemico, si spinse fin sotto le linee austriache.\nPremessa.\nIl generale von Kuhn aveva predisposto un piano offensivo per espugnare la Rocca d'Anfo in tre direttrici d'attacco ordinando al tenente colonnello Heribert H\u00f6ffern von Saalfeld di occupare il 30 giugno Riccomassimo, Monte Macao, Vessil e Col Bruffione e di proseguire il 1\u00ba luglio a Bagolino, facendo delle diversioni verso il Passo del Maniva e Passo di Crocedomini sopra Breno; al centro dello schieramento, al capitano Ludwig von Gredler con quattro compagnie della brigata di Bruno Freiherr von Montluisant e una compagnia di volontari viennesi-tirolesi, di attestarsi, per la giornata del 2, nella Valle del Chiese a Monte Suello con il compito di sbarrare il passo alla fortezza di Rocca d'Anfo e infine a sud, al tenente colonnello Hermann Thour von Fernburg con la sua mezza brigata, dopo essersi assicurato il controllo di tutti i passi della Valle di Ledro (Passo Nota e Tremalzo), di occupare Magasa, Turano e la Val Vestino, il 1\u00ba luglio, e il 2, per il monte Vesta e Manos, rispettivamente sopra Bollone e Capovalle, di procedere al completo accerchiamento della Rocca d'Anfo scendendo a Treviso e a Idro. L'operazione in Val Camonica fu invece affidata alla mezza brigata del maggiore Alexander von Metz.\nIl generale Giuseppe Garibaldi, la mattina del 3 luglio, osservando da Rocca d'Anfo i movimenti degli austriaci che occupavano la chiesetta di Sant'Antonio nei pressi di Ponte Caffaro ordin\u00f2 perentoriamente al colonnello Clemente Corte, comandante della 4\u00aa Brigata Volontari Italiani, composta dal 1\u00ba e dal 3\u00ba Reggimento, supportata dal 1\u00ba Battaglione Bersaglieri genovesi del maggiore Antonio Mosto e una Batteria di artiglieria da montagna del Regio esercito, di \u201c\"cacciare quei mosconi\"\u201d dalle loro posizioni.\nLa battaglia.\nAlle 14.00 del pomeriggio si accesero i primi violenti scontri. Il colonnello Corte avanz\u00f2 con sei compagnie del 1\u00ba Reggimento in colonna per quattro sulla strada che sale a Bagolino fiancheggiato a sinistra, sulle falde del monte, dalla compagnia di Bersaglieri genovesi, e sostenuto alle spalle da una sezione di artiglieria e dalla riserva del 3\u00ba Reggimento di Giacinto Bruzzesi. Gli austriaci, circa 868 uomini, inquadrati in quattro compagnie di Kaiserj\u00e4ger, la 31\u00aa, 32\u00aa, 35\u00aa e 36\u00aa, del VI Battaglione della mezza Brigata del colonnello Heribert H\u00f6ffern von Saalfeld comandati dal capitano Ludwig von Gredler, appostati strategicamente sulle falde del monte e distesi lungo la strada cominciarono a sparare all'avanzata delle camicie rosse.\nAlcuni ufficiali furono subito uccisi o colpiti, lo stesso generale Garibaldi accorso sul posto fu ferito alla coscia sinistra da un maldestro suo soldato e, sostenuto dal capitano Ergisto Bezzi, fu immediatamente trasportato nei pressi di un casolare di San'Antonio per essere curato dal medico palermitano Enrico Albanese e da Jessie White Mario e successivamente trasferito all'interno della Rocca d'Anfo.\nGli austriaci imbaldanziti, credendo di avere la vittoria a portata di mano, iniziarono ad avanzare minacciosamente lungo le pendici del monte con tutte le loro forze, cinque compagnie di 7-800 uomini, costringendo i garibaldini a mettersi \u201c\"al coperto dai fuochi troppo micidiali del nemico ed a cui era impossibile di rispondere\u201d\". Poco prima, alle ore 13.00, una colonna austriaca al comando del capitano Schiffler era avanzata minacciosamente sulla strada di Ponte Caffaro fino alla chiesa di San Giacomo, ove era caduta sotto il tiro di due cannoncini delle due imbarcazioni della Dogana di confine operante in prossimit\u00e0 delle sponde del lago d'Idro. Alle 15.00 gli austriaci furono fermati da il contrassalto di una Compagnia dei Bersaglieri genovesi con il concorso di quattro pezzi di artiglieria.\nTutto sembrava perso per gli italiani premuti dall'ultimo assalto nemico, anche se tra le file degli austriaci si annoveravano caduti e feriti tra cui il capitano Spagnoli, comandante della 31\u00aa e 32\u00aa Compagnia, che ferito ad un occhio dovette ritirarsi dal combattimento cedendo il comando al capitano Walter. La giornata fu salvata, come ebbe a dichiarare Giuseppe Garibaldi, per \u201c\"il sangue freddo e il coraggio\u201d\" del colonnello Giacinto Bruzzesi che occupate le alture di Sant'Antonio vi posizion\u00f2 due cannoni della Batteria da montagna del Regio esercito iniziando un tiro micidiale sulla colonna degli austriaci e infine lanci\u00f2 un ultimo risolutivo assalto con sette compagnie. Gli austriaci cedettero all'impeto e in breve furono costretti, verso le 19.00, a ritirarsi sul dosso del Monte Suello che poi abbandonarono furtivamente nel corso della notte, coperti in retroguardia dal capitano Schiffler e dalla 1\u00aa Compagnia Tiragliatori volontari viennesi-tirolesi (Wien-Tiroler Scharfsch\u00fctzen), riparando a Ponte Caffaro e Lodrone e poi successivamente una parte nei forti di Lardaro, l'altra in quello d'Ampola.\nPi\u00f9 a nord anche il colonnello Heribert H\u00f6ffern von Saalfeld, che aveva tentato inutilmente da Bagolino di raggiungere la Valle di Levrazzo per piombare alle spalle degli italiani, aveva cominciato la ritirata su posizioni pi\u00f9 arretrate, azione completata il 4 luglio sulla malga di Bruffione e la retrocessione successiva verso Roncone e i Forti di Lardaro.\nLo stesso generale Giuseppe Garibaldi descrisse cos\u00ec nelle sue \"Memorie\" i fatti accaduti in quella giornata: \"Per un pezzo tutto andava bene, ed il nemico ripiegava davanti alla bravura dei nostri; ma essendo esso rinforzato dalle riserve che coronavano le alture di monte Suello, e trovando i nostri militi posizioni sempre pi\u00f9 formidabili, furono alla fine fermati nel loro slancio... Infine la giornata rest\u00f2 indecisa, e si rimase nelle posizioni sotto monte Suello. Ferito alla coscia sinistra, fui obbligato a ritirarmi\".\nL'esito della battaglia rimase in ogni modo incerto per molte ore e il Corte, temendo un contrassalto della mezza brigata del colonnello Hermann Thour von Fernburg a Moerna, ordin\u00f2 l'immediata ritirata di tutti reparti operanti nella Val Vestino al comando del maggiore Luigi Castellazzo e quella dei suoi uomini nella Rocca d'Anfo.\nDurante la notte dal 3 al 4 arrivarono di rinforzo ad Anfo i primi reparti del 9\u00ba Reggimento di Menotti Garibaldi, e nel giorno successivo, il 1\u00ba Battaglione di questo comandato dal maggiore Enrico Cairoli, occup\u00f2 la vetta di Monte Suello, mentre il 2\u00ba Battaglione si stabil\u00ec a presidio di Bagolino.\nConclusione.\nCon quest'ultima operazione si concludeva quasi completamente il piano predisposto dal generale Von Kuhn che non raggiungeva gli obiettivi preventivati, ossia la cacciata degli italiani dal Trentino mediante l'accerchiamento della Rocca d'Anfo, mentre l'unica azione austriaca ancora in atto e di una certa entit\u00e0 rimaneva quella in Valcamonica. Gli italiani con la vittoria occupavano la piana del fiume Chiese, la Val Vestino apprestandosi a porre l'Assedio del Forte d'Ampola e la marcia di avvicinamento verso i forti di Lardaro.\nLe perdite.\nLe truppe volontarie italiane accusarono 70 morti (3 ufficiali), 266 feriti (14 ufficiali), 22 dispersi. I dati sono discordanti per quanto riguarda le perdite nemiche che, secondo fonti italiane, furono di 15 morti (1 ufficiale) e 43 (2 ufficiali) feriti mentre le relazioni militari austriache riportano 10 morti e 18 feriti."}
{"id": "1559797", "revid": "1573940", "url": "https://it.wikipedia.org/wiki?curid=1559797", "title": "Xiao Yang", "text": "Biografia.\nXiao Yang (cinese:\u8096\u626c; pinyin: Xi\u0101o Y\u00e1ng) \u00e8 nato a Heyuan, nel Guangdong. Di etnia Han, Xiao Yang ha aderito al Partito Comunista Cinese durante la rivoluzione culturale nel maggio 1966. Si \u00e8 laureato nel 1962 in scienze giuridiche presso la Renmin University of China (\u4e2d\u56fd\u4eba\u6c11\u5927\u5b66) a Pechino.\n\u00c8 stato il ministro della Giustizia dal 1993 al 1998. \u00c8 stato eletto come Presidente della Corte Suprema del Popolo nel 1998 per sostituire Ren Jianxin ed \u00e8 stato rieletto nel 2003 per il secondo mandato (terminato nel 2007). \u00c8 stato membro del 15\u00b0 e 16\u00b0 Comitato Centrale del CPC."}
{"id": "1559799", "revid": "24281", "url": "https://it.wikipedia.org/wiki?curid=1559799", "title": "Split discografico", "text": "Lo split discografico \u00e8 un supporto discografico di diversi formati (long playing, extended play o singolo) che contiene brani di due, o poco pi\u00f9, gruppi musicali, cantanti o musicisti; generalmente ciascuno degli artisti o gruppi musicali compare in una sola delle due facce del disco con uno o pi\u00f9 brani.\nNegli anni ottanta, oltre ai dischi in vinile, gli split album sono stati realizzati anche in formato musicassetta dove, analogamente ai dischi in vinile, ciascuno dei due artisti o gruppi musicali occupavano uno solo dei due lati del nastro. \nNegli anni novanta, col progressivo abbandono dei formati in vinile e in cassette ai quali veniva preferito il CD, sono stati realizzati split album in questo nuovo supporto nei quali, avendo questo formato un solo lato, comparivano prima un certo numero di brani di un primo artista e poi, a seguire, quelli del secondo.\nCaratteristiche.\nLo split pu\u00f2 eguagliare in struttura e durata un qualsiasi full length, singolo o EP. Si differenzia dalla compilation di artisti vari per numero di musicisti e tipo di contributo: nello split figurano solitamente un massimo di due o tre artisti che contribuiscono con un brano ciascuno (nel caso di singolo) o pi\u00f9 brani ciascuno (nel caso di album).&lt;br&gt;\nDal 1999 al 2004 l'etichetta BYO Records ha pubblicato la BYO Split Series, una collana di split tra band punk rock. Nel terzo album della serie partecipano due band molto note come NOFX e Rancid; questo split presenta anche la particolarit\u00e0 che ogni band suona brani composti e registrati dall'altra band e viceversa"}
{"id": "1559800", "revid": "767487", "url": "https://it.wikipedia.org/wiki?curid=1559800", "title": "Moss Icon", "text": "I Moss Icon sono stati una band statunitense proveniente da Annapolis (Maryland) ed attiva nella seconda met\u00e0 degli anni ottanta. Si tratta di un gruppo piuttosto noto in quanto uno dei primi a suonare l'emo, genere musicale nato tra il 1984 e il 1985 grazie a band come Rites of Spring e Embrace. I Moss Icon vengono infatti inseriti tra le band immediatamente seguenti alla cosiddetta \"Revolution Summer\" in cui esplose l'emo, grazie, come detto, a Rites of Spring e Embrace, insieme a Gray Matter ed ai The Hated. Questi ultimi, anch'essi provenienti dal Maryland, furono i veri \"scopritori\" della band in oggetto, tanto che fu proprio la loro etichetta Vermin Scum a pubblicare i primi lavori dei Moss Icon nel 1988.\nLa band tuttavia si stacc\u00f2 ben presto dallo stile emo lanciato qualche anno prima dalle band citate, ponendo le basi per la seconda ondata dell'emo che si sarebbe verificata di l\u00ec a poco. Nettamente influenzati da band alternative rock come gli Smiths o post-punk come Joy Division e Peter Murphy, i Moss Icon eliminano dall'emo quasi tutte le influenze hardcore, arricchendo il sound con arpeggi e virtuosismi tecnici ed affinando le doti di canto.\nLe loro prime produzioni musicali risalgono al 1988 e comprendono diversi singoli ed EP, oltre a due album completi e ad uno split. La band si \u00e8 sciolta nel 1991 ma si \u00e8 riunita temporaneamente nel 2001 per una serie di concerti."}
{"id": "1559804", "revid": "767487", "url": "https://it.wikipedia.org/wiki?curid=1559804", "title": "110 e lode", "text": "110 e lode (\"With Honors\") \u00e8 un film del 1994 diretto da Alek Keshishian.\nTrama.\nAd Harvard il giovane studente universitario, Montgomery Kessler (Monty per gli amici), si sta per laureare in scienze politiche con una tesi che ha come relatore il professor Pitkannan. Condivide un appartamento con due ragazzi, Jeffrey ed Everett, e una ragazza, Courtney.\nDopo un incontro con il suo professore durante il quale gli espone a memoria il primo capitolo, Monty torna a casa desideroso di lavorare alla sua tesi, ma un corto circuito provoca la fusione dell'hard disk del computer con cui stava lavorando e perci\u00f2 decide di andare a fare le fotocopie di quanto gi\u00e0 prodotto. La sua coinquilina lo segue. \nStrada facendo il ragazzo cade e la busta contenente l'introduzione della tesi va a finire, passando per un tombino, dentro il locale caldaie dell'universit\u00e0.\nEssendo notte non pu\u00f2 entrare, ma Courtney conosce il custode e lo distrae dandogli modo di accedere. Nei sotterranei Monty trova un anziano barbone somigliante a Walt Whitman di nome Simon Wilder, che brucia alcuni fogli della sua preziosa tesi per riscaldarsi. Lo ferma per chiedergli la restituzione e il senzatetto ne approfitta per fare un patto: gli ridar\u00e0 indietro una pagina alla volta durante l'inverno in cambio di ci\u00f2 di cui ha bisogno per superare la stagione.\nPresto il clochard viene denunciato alla polizia e Monty non ha modo di recuperare i fogli ancora mancanti. Infine, per\u00f2, il giovane laureando riesce a trattare nuovamente con il barbone e a stringere un'amicizia che cambier\u00e0 profondamente la sua vita e quella dei suoi coinquilini."}
{"id": "1559805", "revid": "1305772", "url": "https://it.wikipedia.org/wiki?curid=1559805", "title": "TAS Suzuki", "text": "Il Relentless Suzuki by TAS Racing \u00e8 un team che partecipa a corse motociclistiche internazionali, con sede a Moneymore, cittadina della County Londonderry in Irlanda del Nord.\nLa denominazione primaria \u00e8 quella di TAS Suzuki, che per la stagione 2007 viene sponsorizzato dalla bevanda energetica Relentless, prodotta dalla Coca-Cola. Il proprietario del team \u00e8 Hector Neill, suo figlio Philip Neill \u00e8 il general manager.\nCampionati britannici.\nNel 2007, Michael Laverty e Ian Lowry hanno corso per la Relentless Suzuki nel Campionato Britannico Supersport, ottenendo: Laverty il titolo con 231 punti totali, frutto di 6 vittorie e 10 piazzamenti totali a podio su 13 gare in calendario e Lowry la seconda piazza nel campionato con 179 punti totali, racimolando 1 vittoria e 7 piazzamenti sul podio, entrambi pilotando una Suzuki GSX-R600.\nNel 2008, prende parte al Campionato Britannico Superbike, con una Suzuki GSX-R 1000 K8 pilotata dal riconfermato Michael Laverty, l'altro pilota riconfermato Ian Lowry, resta nel Campionato Britannico Supersport.\nGare stradali.\nAdrian Archibald e Bruce Anstey corrono per la TAS nel 2007.\nAlla North West 200, Bruce Anstey ha ottenuto un gran numero di vittorie per la Relentless, e al TT ha vinto un'altra gara Superstock.\nPer la stagione 2008, il team ha incaricato il pilota australiano Cameron Donald di correre le gare stradali internazionali e una categoria del campionato britannico.\nPhilip Neill \u00e8 stato estremamente contento del nuovo acquisto, dichiarando \"Cameron \u00e8 un talento fenomenale con ottime capacit\u00e0 tecniche. Inoltre ha anche una grande personalit\u00e0 e le \"PR skills\" per far bene, ovviamente noi siamo felici di averlo con noi per il 2008. Mio padre ed io contiamo di tenerlo in squadra per diverso tempo. Lui quest'anno \u00e8 stato sfortunato a mancare a diverse gare internazionali a causa di un infortunio, ma lui ha dominato la scena nazionale irlandese nei passati due anni. Il suo secondo posto al TT 2006 TT nella categoria Senior \u00e8 stato davvero impressionante, specialmente se pensiamo che ha fatto registrare un giro a 128\u00a0mph di media alla sua sola seconda apparizione all'Isola di Man\"."}
{"id": "1559813", "revid": "767487", "url": "https://it.wikipedia.org/wiki?curid=1559813", "title": "Skyforger", "text": "Gli Skyforger sono una band folk/pagan metal della Lettonia."}
{"id": "1559814", "revid": "567822", "url": "https://it.wikipedia.org/wiki?curid=1559814", "title": "Personaggi di Gossip Girl", "text": "Questa voce contiene un elenco dei personaggi presenti nella serie di libri di Cecily von Ziegesar \"Gossip Girl\" e nella serie televisiva statunitense omonima.\nPersonaggi principali.\nGossip Girl.\nVoce di Kristen Bell, doppiata da Valentina Mari. Narratrice onnisciente dello show, \u00e8 una misteriosa blogger anonima a conoscenza dei pi\u00f9 intimi segreti dei protagonisti, che pubblica quotidianamente sul suo blog. Nel corso della serie si cerca pi\u00f9 volte di scoprirne l'identit\u00e0. Nella quinta stagione, la blogger sparisce misteriosamente in seguito all'incidente d'auto di Blair e Chuck, e il suo posto viene preso brevemente da Georgina. Alla fine della serie, Dan rivela a tutti, tramite l'ultimo capitolo del suo nuovo libro, di essere Gossip Girl e di aver fondato il sito per entrare a far parte dell'Upper East Side: solo Jenny ne era a conoscenza.\nSerena van der Woodsen.\nInterpretata da Blake Lively, doppiata da Francesca Manicone. Ragazza radiosa e alla moda, \u00e8 la migliore amica di Blair Waldorf, ed \u00e8 conosciuta come una party-girl dalla dubbia reputazione. \u00c8 comunque una delle ragazze pi\u00f9 popolari nell'Upper East Side, e per questo invidiata e giudicata dalla maggior parte delle ragazze. Torna nell'Upper East Side dopo un periodo di studi in un collegio nel Connecticut: nessuno sa i veri motivi della sua partenza, mentre il suo inaspettato ritorno \u00e8 dovuto al tentativo di suicidio del fratello minore Eric, sebbene il fatto sia stato tenuto nascosto a tutti. Nel corso della serie intreccia diverse relazioni, ma il suo cuore \u00e8 dibattuto in particolare tra Dan e Nate.\nBlair Waldorf.\nInterpretata da Leighton Meester, doppiata da Eleonora Reti. Figlia della famosa stilista multimilionaria Eleanor Waldorf, i suoi genitori hanno divorziato dopo che suo padre Harold ha rivelato di essere gay. \u00c8 una ragazza elegante e raffinata dal carattere risoluto e volitivo, dietro il quale nasconde le sue insicurezze, ed \u00e8 solita pianificare ogni aspetto della sua vita e di quella degli altri. Il suo leale e fidato braccio destro \u00e8 Dorota, la sua governante, che considera come una seconda madre e che l'aiuta a mettere in atto i suoi piani di vendetta. Adora Audrey Hepburn e l'et\u00e0 d'oro di Hollywood, e nella prestigiosa scuola che frequenta, la Constance Billard, \u00e8 la \"Queen B\", l'ape regina che detta legge, sebbene sia riuscita a conquistare questo titolo solo dopo la partenza di Serena, la sua migliore amica. Fidanzata storica di Nate Archibald, finisce per innamorarsi di Chuck, con il quale ha un rapporto altalenante durante il corso della serie.\nChuck Bass.\nInterpretato da Ed Westwick, doppiato da Daniele Raffaeli. Cattivo ragazzo dell'Upper East Side, \u00e8 il tipico ricco viziato con un carattere narcisista ed egocentrico, figlio del multimiliardario Bart Bass, dal quale ha ereditato il carattere manipolatore e lo sfrenato stile di vita a base di donne e alcol. Cerca di distinguersi con atteggiamenti tipici del dandy che sfociano in snobismo e classismo. Migliore amico di Nate, s'innamora di Blair, con la quale ha un rapporto altalenante durante tutta la serie perch\u00e9 \u00e8 spaventato dalla fedelt\u00e0 e dalle responsabilit\u00e0 che una relazione seria comportano. Alla morte del padre, ne eredita l'impero, vendendolo e acquistando l'hotel Empire per avviare una vera e autonoma carriera da uomo d'affari.\nNate Archibald.\nInterpretato da Chace Crawford, doppiato da Davide Perino. Da sempre in lotta contro i suoi sentimenti per Serena e con quelli provati per la sua fidanzata storica Blair, \u00e8 il tipico figlio di pap\u00e0 in cerca di autonomia e indipendenza: infatti i suoi genitori, Howard e Anne Archibald, hanno da sempre cercato di influenzare le sue scelte, in modo che fossero pi\u00f9 comode a loro che a lui. Generoso e di indole pacifica, si lascia trascinare dal suo migliore amico di sempre, Chuck Bass. Nel corso della serie decide di prendere in mano la sua vita e inizia un tirocinio presso il quotidiano \"New York Spectator\", diventandone poi il direttore.\nDan Humphrey.\nInterpretato da Penn Badgley, doppiato da David Chevalier. Ragazzo solitario e outsider per eccellenza, \u00e8 il figlio dell'ex rock star, ora proprietario di una galleria di quadri, Rufus Humphrey, e di Alison Humphrey, pittrice e artista che vende le sue creazioni nella stessa galleria. Dan ha una sorella, Jenny, ed \u00e8 innamorato da tempo di Serena. \u00c8 un aspirante scrittore, onesto e di buon cuore, che frequenta la scuola privata maschile Saint Jude grazie ad una borsa di studio parziale, ma non essendo della stessa estrazione sociale dei suoi compagni, \u00e8 generalmente emarginato o ignorato.\nJenny Humphrey.\nInterpretata da Taylor Momsen, doppiata da Alessia Amendola. Nuova matricola della Costance Billard School, il suo desiderio \u00e8 scalare i vertici della piramide sociale tra gli adolescenti dell'Upper East Side, arrivando a prendere il posto di Blair. Jenny ha un rapporto molto affiatato con suo fratello Dan, al quale chiede spesso aiuto. Nel corso della serie viene coinvolta in alcuni giri poco puliti, finendo per trasferirsi a Hudson dalla madre e poi a Londra con Eric. Sogna di fare la stilista d'alta moda, e alla fine crea un suo marchio con la Eleanor Waldorf Design, \"J By Waldorf\".\nVanessa Abrams.\nInterpretata da Jessica Szohr, doppiata da Federica De Bortoli. Amica d'infanzia di Dan, torna in citt\u00e0 dopo essersi trasferita nel Vermont in seguito alla rottura con il ragazzo; nonostante questo, \u00e8 ancora innamorata di lui ed \u00e8 quindi gelosa di Serena. Dopo gli attriti iniziali, per\u00f2, tra le due ragazze nasce un rapporto onesto e cordiale. Il suo sogno \u00e8 diventare una regista cinematografica.\nRufus Humphrey.\nInterpretato da Matthew Settle, doppiato da Francesco Bulckaen. Ex componente della rock band statunitense Lincoln Hawks e ora proprietario di una galleria d'arte nella quale vengono venduti anche i dipinti dalla sua ex moglie Alison, \u00e8 il padre affettuoso di Dan e Jenny, e fa di tutto per dare ai suoi figli un'ottima educazione e dei sani principi. Nutre ancora dei sentimenti per la sua ex Lily van der Woodsen, con la quale, nel corso della serie, riallaccia i rapporti, fino ad arrivare al matrimonio. Scopre anche che la donna, durante la loro storia d'amore quando erano giovani, ha avuto un figlio da lui, poi dato in adozione. \nLily van der Woodsen.\nInterpretata da Kelly Rutherford, doppiata da Francesca Guadagno. Originaria di una famiglia benestante della California, suo padre Richard era un produttore musicale e sua madre Celia era originaria dell'Upper East Side. Ex groupie dei Lincoln Hawks e ora milionaria divorziata, \u00e8 la madre di Serena ed Eric. Durante la sua giovinezza da groupie, ha avuto un'intensa relazione con Rufus Humphrey, che riallaccia nel corso della prima stagione, sposando per\u00f2 Bart Bass. Quando quest'ultimo muore, Lily adotta Chuck e poi diventa la moglie di Rufus. Il loro matrimonio viene in seguito annullato quando si scopre che Bart \u00e8 ancora vivo.\nGeorgina Sparks.\nInterpretata da Michelle Trachtenberg, doppiata da Emanuela D'Amico. \u00c8 una vecchia amica di Serena, con la quale ha spesso vissuto esperienze al limite del consentito, tra alcol, droghe e sesso sregolato. Nella prima stagione torna a Manhattan per rovinare Serena per un evento del loro comune passato, ma il suo piano fallisce e viene ricoverata in un centro per ragazze problematiche. Continua per tutta la serie a tessere diversi intrighi, soprattutto ai danni di Blair e Serena.\nIvy Dickens.\nInterpretata da Kaylee DeFer, doppiata da Gemma Donati. Nata in Florida e cresciuta in un parcheggio, quando a otto anni suo padre, eroinomane, muore, decide di diventare attrice. Viene assunta da Carol Rhodes per impersonare la figlia diciottenne Charlie, cugina di Serena ed Eric. Avendo avuto un'infanzia difficile, si affeziona presto ai membri della famiglia van der Woodsen e lotta per impedire che scoprano la sua vera identit\u00e0, avvicinandosi in particolare alla nonna di Serena, Cece.\nEric van der Woodsen.\nInterpretato da Connor Paolo, doppiato da Alessio Puccio. \u00c8 il fratello minore di Serena, omosessuale. Nel corso della serie, diventa amico stretto e confidente di Jenny, e vede in Chuck una figura fraterna. Nella quinta stagione si trasferisce a Londra a studiare insieme a Jenny.\nPersonaggi ricorrenti.\nEleanor Waldorf.\nInterpretata da Florencia Lozano (episodio 1x01) e Margaret Colin (dall'episodio 1x02), doppiata da Daniela D'Angelo. Fashion designer multimilionaria e madre di Blair, si \u00e8 appena separata dal marito Harold dopo il coming out di quest'ultimo. \u00c8 spesso in viaggio d'affari per promuovere la sua linea di abiti d'alta moda Waldorf Design. Sembra priva di sentimenti umani per la figlia, che critica in continuazione, ma le vuole molto bene. Nella seconda stagione si risposa con Cyrus Rose, avvocato di Manhattan, e nella quinta lascia la sua azienda a Blair.\nDorota Kishlovsky.\nInterpretata da Zuzanna Szadkowski, doppiata da Micaela Incitti. Domestica tuttofare della famiglia Waldorf, viene quasi sfruttata da Blair, che le ordina party all'ultimo momento o missioni segrete. \u00c8 molto affezionata alla ragazza sostituendo in pratica la madre Eleanor, spesso assente. Nella terza stagione si scopre che ha una relazione con il portiere Vanya e, dopo aver scoperto di essere incinta, i due si sposano in una cerimonia organizzata da Cyrus e Eleanor, che regalano alla coppia un appartamento. Poco dopo partorisce la sua primogenita, Anastasia e, nella quinta stagione, Leo. Cinque anni dopo la fine della sesta stagione, nel 2017, lavora ancora per i Waldorf e spesso bada al piccolo Henry Bass.\nNella webserie \"Chasing Dorota\", ambientata durante la seconda stagione attorno al diciottesimo episodio, \"L'et\u00e0 dell'innocenza\", si scopre che Dorota \u00e8 una contessa polacca, sposata con Stanislav, dal quale divorzia per cominciare una storia con Vanya.\nBart Bass.\nInterpretato da Robert John Burke, doppiato da Pierluigi Astore. Padre multimilardario di Chuck, amante delle belle e giovani donne, frequenta Lily van der Woodsen, che sposa nella prima stagione. Proprietario di molti hotel di Manhattan, nella seconda stagione muore a causa di un incidente stradale. Nella quinta stagione si scopre che aveva inscenato la sua morte per proteggere la famiglia dalle rappresaglie di un suo pericoloso concorrente in affari, ma Chuck e i suoi amici riescono a neutralizzare quest'individuo: Bart esce cos\u00ec allo scoperto e riprende il controllo delle industrie Bass escludendo Chuck. Desideroso di vendetta, nella sesta stagione Chuck scopre che il padre ha comprato illegalmente del petrolio sudanese, uccidendo chi l'aveva scoperto. Le indagini del figlio mettono Bart in allarme e pertanto lo minaccia di far del male a Blair se non partir\u00e0 per Mosca senza fare pi\u00f9 ritorno. L'aereo su cui viaggia Chuck, sabotato, precipita, ma il ragazzo non c'\u00e8 mai salito e, in un confronto tra padre e figlio su un tetto, Bart cade di sotto, morendo.\nJack Xavier Bass.\nInterpretato da Desmond Harrington, doppiato da Loris Loddi (stagione 2) e Christian Iansante (dalla stagione 3). \u00c8 lo zio di Chuck, giunto in citt\u00e0 dopo la morte del fratello maggiore Bart, con lo scopo di ereditarne l'impero, ma fallisce. Proprietario delle industrie Bass in Australia, nella terza stagione torna dall'Australia per rubare l'hotel Empire a Chuck e ha una relazione con la madre del ragazzo. Alla fine, per\u00f2, la donna lo lascia e Chuck si riprende l'hotel. Nella quarta stagione aiuta il nipote a fare in modo che Russell Thorpe non prenda il controllo dell'azienda di famiglia. Nella quinta stagione Chuck scopre che suo padre Bart \u00e8 ancora vivo e che Jack lo aiutava a rimanere nascosto nell'ombra; una volta che il fratello maggiore ritorna allo scoperto, esclude sia Chuck sia Jack dalla societ\u00e0: per questo motivo i due si coalizzano per poter combattere Bart. Nella sesta stagione aiuta pi\u00f9 volte Chuck e Blair, e, cinque anni dopo il loro matrimonio, ha una relazione con Georgina."}
{"id": "1559815", "revid": "172231", "url": "https://it.wikipedia.org/wiki?curid=1559815", "title": "Via San Biagio dei Librai", "text": ""}
{"id": "1559823", "revid": "125142477", "url": "https://it.wikipedia.org/wiki?curid=1559823", "title": "Fondazione Italia USA", "text": "La Fondazione Italia USA (in inglese \"Italy-USA Foundation\") \u00e8 una fondazione non a scopo di lucro. Non riceve contributi pubblici n\u00e9 sponsorizzazioni o pubblicit\u00e0 da parte di aziende.\nLa Fondazione ha come scopo di approfondire in Italia la cultura americana. Nelle finalit\u00e0 statutarie, si dichiara infatti di voler promuovere l'amicizia tra Italia e Stati Uniti senza implicazioni commerciali ed economiche.\nIl fondatore \u00e8 Corrado Maria Daclon.\nAttivit\u00e0 e progetti.\nLa Fondazione cura numerose iniziative, relazioni ed eventi tra Italia e Stati Uniti d'America come, ad esempio, incontri periodici tra parlamentari italiani e americani per confrontarsi sulle legislazioni. Svolge queste attivit\u00e0 anche in collaborazione con diverse organizzazioni operanti negli USA, tra le quali in particolare l'American Legislative Exchange Council. Realizza inoltre insieme a Eurispes una serie di rapporti e sondaggi periodici sulla realt\u00e0 sociale degli Stati Uniti.\nIl suo settore educativo e accademico cura in particolare un attivo coordinamento con le numerose universit\u00e0 americane presenti in Italia, tra cui la John Cabot University e la Loyola University Chicago con le quali vengono realizzate iniziative di stage e conferenze. La Fondazione ha collaborato con Sky TG24 alla realizzazione della trasmissione televisiva \u201cAmerica 2008\u201d, condotta da Emilio Carelli e dedicata alle elezioni presidenziali negli Stati Uniti d'America del 2008, e con il Corriere della Sera. Dal 2012 segue le Elezioni presidenziali negli Stati Uniti d'America con le rubriche web \"Elezioni USA 2012\", \"Elezioni USA 2016\" e \"Elezioni USA 2020\" curate da Mauro della Porta Raffo.\nLa Fondazione, insieme all'editore Alberto Gaffi, ha pubblicato la prima traduzione italiana autorizzata del saggio politico di John Fitzgerald Kennedy \"Ritratti del coraggio\", Premio Pulitzer nel 1957, e una biografia di Filippo Mazzei, l'italiano che ha incontrato e conosciuto alcuni tra i primi presidenti americani. Organizza inoltre insieme all'ANCI un premio annuale destinato ai Comuni italiani che per particolari requisiti possono qualificarsi come amici degli Stati Uniti.\nIl 13 dicembre 2009 una delegazione della Fondazione, insieme a una giornalista dell'Associated Press, ha visitato nel carcere di Perugia la detenuta Amanda Knox e l'evento ha avuto una grande eco negli Stati Uniti. La Fondazione ha successivamente seguito in modo attivo la vicenda della Knox, visitandola con continuit\u00e0 in carcere ed anche indirizzando una lettera in suo favore al presidente della Repubblica Italiana Giorgio Napolitano. Dopo la scarcerazione del 3 ottobre 2011, prima della partenza dall'Italia, la Knox ha scritto una lettera al segretario generale della Fondazione, Corrado Maria Daclon, nella quale tramite la Fondazione ringraziava pubblicamente gli italiani che le sono stati vicini: \"A tenermi la mano e a offrirmi del sostegno e del rispetto attraverso le barriere e le controversie c'erano degli italiani. C'era la Fondazione Italia USA, e molti che hanno condiviso il mio dolore e che mi hanno aiutato a sopravvivere con speranza. Sono sempre grata della loro premurosa ospitalit\u00e0 e del loro coraggioso impegno. Chi mi ha scritto, chi mi ha difesa, chi mi \u00e8 stato vicino, chi ha pregato per me. Vi sono sempre grata. Vi voglio bene.\"\nLa Fondazione, in collaborazione con l'associazione Scala nel Mondo, ha organizzato la manifestazione \"Scala incontra New York\", che si tiene a Scala, dall'11 agosto all'11 settembre.\nPromuove inoltre il master \"Leadership per le relazioni internazionali e il made in Italy\", diretto dall'ex ministro Stefania Giannini, a cui aderiscono numerose personalit\u00e0. Per favorire l'internazionalizzazione dei giovani verso gli Stati Uniti la Fondazione eroga ogni anno mille borse di studio destinate a neolaureati meritevoli che desiderano conseguire il master. La cerimonia di conferimento dei diplomi avviene alla Camera dei deputati. La Fondazione \u00e8 anche membro del programma delle Nazioni Unite \"United Nations Academic Impact\".\nAl termine del suo mandato presidenziale Barack Obama ha indirizzato al segretario generale della Fondazione Italia USA una lettera di ringraziamento per il sostegno profuso sin dalla sua campagna elettorale nel 2008 fino a tutti gli anni della sua amministrazione alla Casa Bianca: \"Michelle e io abbiamo molti cari ricordi delle nostre visite in Italia durante la mia amministrazione, e siamo toccati dal tuo supporto e da quello della Fondazione Italia USA, supporto che ha contribuito ad ispirare il nostro lavoro\".\nPremio America.\nLa Fondazione attribuisce annualmente presso la Camera dei deputati il Premio America, il cui obiettivo \u00e8 riconoscere e stimolare iniziative e opere volte a favorire i rapporti tra Europa e Stati Uniti d'America: vengono premiate alte personalit\u00e0 di chiara fama, e di assoluta eccellenza nei rispettivi campi di interesse ed attivit\u00e0, che si siano distinte per il loro operato e abbiano raggiunto importanti risultati a favore dell'amicizia transatlantica.\nPremi speciali alla memoria sono stati attribuiti a Oriana Fallaci, Mike Bongiorno, Dino De Laurentiis, Luciano Pavarotti, Sergio Leone, Frank Sinatra, Antonin Scalia, Gianni Versace, Giorgio Faletti e Bud Spencer.\nIl premio consiste in una scultura in argento massiccio, bronzo rosa e palladio.\nI edizione.\nLa prima edizione si \u00e8 svolta l'8 ottobre 2009 ed \u00e8 stata presentata da Veronica Maya; sono stati premiati:\nII edizione.\nLa seconda edizione si \u00e8 svolta il 7 ottobre 2010 ed \u00e8 stata presentata da Veronica Maya; sono stati premiati:\nIII edizione.\nLa terza edizione si \u00e8 svolta il 6 ottobre 2011 ed \u00e8 stata presentata da Michele Cucuzza; sono stati premiati:\nIV edizione.\nLa quarta edizione si \u00e8 svolta il 4 ottobre 2012 ed \u00e8 stata presentata da Michele Cucuzza; sono stati premiati:\nV edizione.\nLa quinta edizione si \u00e8 svolta il 3 ottobre 2013 ed \u00e8 stata presentata da Michele Cucuzza; sono stati premiati:\nVI edizione.\nLa sesta edizione si \u00e8 svolta il 9 ottobre 2014 ed \u00e8 stata presentata da Michele Cucuzza; sono stati premiati:\nVII edizione.\nLa settima edizione si \u00e8 svolta l'8 ottobre 2015 ed \u00e8 stata presentata da Michele Cucuzza; sono stati premiati:\nVIII edizione.\nL'ottava edizione si \u00e8 svolta il 6 ottobre 2016 ed \u00e8 stata presentata da Attilio Romita; sono stati premiati:\nIX edizione.\nLa nona edizione si \u00e8 svolta il 12 ottobre 2017 ed \u00e8 stata presentata da Virginie Vassart; sono stati premiati:\nX edizione.\nLa decima edizione si \u00e8 svolta l\u201911 ottobre 2018 ed \u00e8 stata presentata da Didi Leoni; sono stati premiati:\nXI edizione.\nL\u2019undicesima edizione si \u00e8 svolta il 10 ottobre 2019 ed \u00e8 stata presentata da Didi Leoni; sono stati premiati:"}
{"id": "1559825", "revid": "187519", "url": "https://it.wikipedia.org/wiki?curid=1559825", "title": "Juan Alderete", "text": ""}
{"id": "1559829", "revid": "767487", "url": "https://it.wikipedia.org/wiki?curid=1559829", "title": "Confessions of a Pop Group", "text": "Confessions of a Pop Group \u00e8 un album del gruppo degli Style Council. Pubblicato il 20 giugno 1988, ha ottenuto un discreto successo, raggiungendo la posizione numero 15 della classifica inglese degli album."}
{"id": "1559836", "revid": "599013", "url": "https://it.wikipedia.org/wiki?curid=1559836", "title": "Leon Andreasen", "text": "Statistiche.\nPresenze e reti nei club.\n\"Statistiche aggiornate all'11 aprile 2016.\""}
{"id": "1559839", "revid": "729019", "url": "https://it.wikipedia.org/wiki?curid=1559839", "title": "Roussel di Bailleul", "text": "Biografia.\nGi\u00e0 arruolato nell'esercito normanno, col quale partecip\u00f2 alla battaglia di Cerami (nel 1063 in Sicilia) al fianco di Ruggero I d'Altavilla, ed in cui l'esercito saraceno sub\u00ec una pesante sconfitta. Successivamente si stabil\u00ec in Terra d'Otranto, che poi lasci\u00f2 arruolandosi come mercenario nell'esercito bizantino, dove divenne comandante delle truppe mercenarie franche dell'imperatore Romano IV Diogene.\nRoussel di Bailleul fu presente alla battaglia di Manzicerta nel 1071, alla quale tuttavia i suoi uomini non presero parte perch\u00e9 precedentemente incaricati dal \"basileus\" di saccheggiare l'area di Khliat e raccogliere rifornimenti. Dopo la catastrofica sconfitta di Romano IV, Roussel continu\u00f2 a militare sotto le insegne dell'Impero, in quel momento pi\u00f9 che mai bisognoso di abili generali, e fu inviato in Asia Minore alla testa di 3.000 cavalieri mercenari franco-normanni. Qui Roussel, dopo aver conquistato vasti territori in Galazia, li dichiar\u00f2 stato indipendente nel 1073 e se ne autoproclam\u00f2 principe, seguendo in ci\u00f2 l'esempio dei cavalieri normanni insignoritisi del Mezzogiorno d'Italia. La capitale dello stato divenne Ancyra, oggi capitale turca. Il principe normanno sconfisse successivamente il Cesare Giovanni Ducas e saccheggi\u00f2 la citt\u00e0 di Crisopoli, vicino a Costantinopoli. L'imperatore Michele VII Ducas convinse per\u00f2 il selgiuchide Tutush I ad eliminare Roussel. I Turchi esaudirono le richieste dell'imperatore, catturando ma poi rilasciando dietro riscatto Roussel, che pot\u00e9 cos\u00ec ritirarsi ad Amasya, dove la popolazione lo appoggi\u00f2 quale signore della citt\u00e0, salvo poi abbandonarlo nel 1074, in seguito alle abili manovre di Alessio I Comneno, futuro imperatore allora solo generale.\nVenne imprigionato a Costantinopoli e poi rilasciato nel 1077 con l'incarico di condurre un battaglione contro l'usurpatore Niceforo Botaniate, Roussel di Bailleul lo sconfisse facilmente, unendosi successivamente alla sua causa. Ancora una volta l'imperatore richiam\u00f2 i selgiuchidi, che a Nicomedia sconfissero e catturarono Roussel, riconsegnandolo ai Bizantini, che lo giustiziarono nel 1077."}
{"id": "1559843", "revid": "1226", "url": "https://it.wikipedia.org/wiki?curid=1559843", "title": "Cattura del movimento", "text": ""}
{"id": "1559845", "revid": "709565", "url": "https://it.wikipedia.org/wiki?curid=1559845", "title": "Nocebo", "text": "Nocebo \u00e8 un termine, contrario di placebo, utilizzato per etichettare le reazioni negative o indesiderate che un soggetto manifesta a seguito della somministrazione di un falso farmaco completamente inerte, ma da esso percepito nocivo.\nLe reazioni negative non sono quindi generate chimicamente, ma sono interamente dovute al pessimismo e alle aspettative negative riguardo agli effetti del falso farmaco. L'esistenza dell'effetto \"nocebo\" pone anche un problema riguardo ai modi in cui il medico adempie agli obblighi di informazione nei confronti del paziente.\nIl concetto di nocebo oggi viene esteso anche agli effetti negativi derivati da autosuggestione a seguito di qualsiasi evento percepito erroneamente come dannoso, come nel ricevimento di un referto medico sbagliato che diagnostica una malattia inesistente, di cui si incomincia a manifestarne i sintomi (patomimia). \nEtimologia.\nIl termine \"nocebo\" (dal latino \"nuocer\u00f2\") fu scelto da Walter Kennedy, nel 1961, per denotare la controparte del termine \"placebo\" (dal latino \"piacer\u00f2\") ovvero un prodotto che produce in un soggetto conseguenze benefiche, salutari, piacevoli o desiderabili, come diretto risultato delle sue credenze o aspettative.\nIn Italia il marchio \u00e8 registrato presso il Ministero dello Sviluppo Economico a nome di Samorindo Peci."}
{"id": "1559851", "revid": "1522738", "url": "https://it.wikipedia.org/wiki?curid=1559851", "title": "Il segreto di NIMH 2 - Timmy alla riscossa", "text": "Il segreto di NIMH 2: Timmy alla riscossa (\"The Secret of NIMH 2: Timmy to the Rescue\") \u00e8 un film d'animazione statunitense \"direct-to-video\" del 1998, sequel del film del \"Brisby e il segreto di NIMH\" del 1982. Il film \u00e8 uscito direttamente per il mercato home video, ed \u00e8 stato prodotto senza il coinvolgimento del regista originale Don Bluth, dato che la Metro-Goldwyn-Mayer possedeva i diritti di sfruttamento del titolo.\nTrama.\nSecondo una profezia, uno dei figli di Jonathan Brisby avrebbe salvato Valle Spinosa dal segreto del NIMH. Timothy Brisby, guarito dalla malattia che aveva costretto sua madre a traslocare in un luogo sicuro, viene scelto per compiere la profezia. Suo fratello Martin, per\u00f2, avrebbe voluto essere scelto al suo posto, reputandosi pi\u00f9 forte e meno maldestro del fratello: deciso a dimostrare le sue qualit\u00e0, anche Martin decide di partire, da solo, per andare incontro al proprio destino.\nArrivato a Valle Spinosa con l'aiuto del corvo Geremia, Timmy conosce la vita meravigliosa degli abitanti della Valle e viene istruito da Giustino e dal saggio Signor Agenore; i due insegnanti lo preparano affinch\u00e9 Timmy possa finalmente compiere il suo destino.\nIl tempo passa. Timmy, diventato grande, non riesce ancora a capire cosa intendano dire i suoi maestri con \"compiere il suo destino\". Una sera viene organizzata una spedizione per il rifornimento di cibo, durante la quale Timmy incontra una topolina molto intelligente, Jenny McBride. Dopo una fuga precipitosa dal feroce cane da guardia svegliato accidentalmente da Timmy, Jenny rivela di saper leggere: i suoi genitori, infatti, facevano parte del gruppo di topi di campagna che erano stati portati al NIMH per degli esperimenti che li avevano resi intelligenti. In seguito erano riusciti a fuggire, ma erano stati spazzati via da un vortice mentre attraverso i condotti di ventilazione e si pensava che fossero morti; invece, Jenny rivela che furono risucchiati dal sistema di ventilazione e finirono nei sotterranei, dove rimasero finch\u00e9 le acque non si calmarono. Ma quando decisero di fuggire, il dottor Valentine li ricattur\u00f2. Spiega, inoltre, che il perfido scienziato ha in mente un orrido piano che ha qualcosa a che fare con la prossima luna piena. Contemporaneamente due gatti randagi, Muriel e Floyd, vengono fatti prigionieri e portati al NIMH.\nJenny ha raggiunto Valle Spinosa per chiedere aiuto, aiuto che le viene negato, in quanto i membri del Consiglio affermano che il rischio per Valle Spinosa sarebbe troppo grande.\nJenny decide cos\u00ec di partire da sola a salvare i suoi genitori, affiancata da Timmy, deciso ad aiutarla dopo aver saputo dalla stessa Jenny che anche Martin \u00e8 rinchiuso al NIMH.\nUsando un pallone aerostatico i due fuggono da Valle Spinosa, ma durante il tragitto vengono attaccati da un falco, che li costringe a un atterraggio d'emergenza.\nTimmy, a questo punto, decide di chiedere aiuto al Grande Gufo, come sua madre gli aveva suggerito il giorno della partenza. Poco dopo incontrano Cecil, un bruco che afferma di essere il portavoce del Gufo. Nonostante Cecil pretenda che venga dato qualcosa al Grande Gufo in cambio del suo aiuto, Jenny riesce a convincerlo a lasciarli passare. Timmy scopre cos\u00ec che Cecil non \u00e8 altro che un truffatore, poich\u00e9 ha messo in piedi, con l'aiuto di Geremia travestito da gufo, un imbroglio per farli diventare ricchi, imbroglio che viene subito scoperto dagli animali del bosco. Geremia e Cecil sono dunque costretti a scappare, ma Timmy e Jenny riescono a farsi dare un passaggio fino al NIMH.\nUna volta arrivati, Geremia e Cecil si rifiutano di proseguire, mentre Timmy e Jenny entrano nell'inquietante struttura dove scoprono che il dottor Valentine, diventato pazzo, ha fatto il lavaggio del cervello ai suoi colleghi, che ora si comportano come dei cani. Vengono poi raggiunti da Giustino, convinto dalle parole di Jenny. Purtroppo, a causa della mania di Timmy di fare sempre di testa sua, il piano per liberare i prigionieri, tra cui i genitori di Jenny, va in fumo: Timmy, Jenny e Giustino vengono catturati da Floyd e Muriel, modificati geneticamente per essere al servizio di Valentine. Quest'ultimo, in realt\u00e0, non \u00e8 il vero responsabile di ci\u00f2 che Timmy e Jenny hanno visto da quando sono entrati nell'edificio.\nLa vera mente diabolica si rivela essere Martin, il fratello di Timmy: Joseph Valentine lo us\u00f2 come cavia per un esperimento che lo trasform\u00f2 in un suo lacch\u00e8, ma senza saperlo l'uomo aveva anche creato un piccolo mostro; infatti Martin si ribell\u00f2 e fece a Valentine il lavaggio del cervello, trasformandolo in un cane. Divenuto il capo di un potente e malvagio esercito di ratti geneticamente modificati, Martin ha intenzione di conquistare Valle Spinosa proprio quella stessa notte, una notte di luna piena.\nMartin propone a Timmy di unirsi a lui, cosa che Timmy rifiuta subito; quindi Martin lo imprigiona nella stessa gabbia dove, tempo prima, Jonathan Brisby era stato rinchiuso, mentre Jenny viene portata nella stanza di Martin per diventare la sua regina, in quanto si \u00e8 innamorato di lei.\nMa Timmy riesce a fuggire con l'aiuto di Cecil e anche a neutralizzare Muriel e Floyd. Dopodich\u00e9 affronta Martin e riesce a metterlo al tappeto con l'aiuto di Jenny; i due riescono infine a ingannare l'esercito di Martin mandandolo nella direzione sbagliata. \nQuando stanno per fuggire insieme agli altri prigionieri, per\u00f2, scoprono che \u00e8 scoppiato un incendio, accidentalmente provocato dai due gatti mentre inseguivano Timmy. Riescono, tuttavia, a mettersi in salvo, ma Timmy decide di salvare il fratello e si separa da Jenny dopo che i due si sono decisi a rivelare il proprio amore l'uno per l'altra.\nDopo essersi liberato una volta per tutte di Muriel e Floyd facendoli precipitare nella tromba dell'ascensore, Timmy riesce a salvarsi insieme a Martin attraverso il lucernario del laboratorio. I due vengono presi in volo da Geremia, rincuorato dal grande coraggio di Timmy.\nAlla fine tutti ritornano a Valle Spinosa: Timmy e Jenny vengono accolti come degli eroi, Martin ritorna alla normalit\u00e0 e a Timmy viene dedicata una statua vicino a quella di Jonathan Brisby, l'eroe che salv\u00f2 Valle Spinosa tanto tempo fa. Finalmente Timmy \u00e8 riuscito a compiere il suo destino."}
{"id": "1559852", "revid": "287204", "url": "https://it.wikipedia.org/wiki?curid=1559852", "title": "Reggina Calcio 2001-2002", "text": "Questa pagina raccoglie tutte le informazioni sulla Reggina Calcio nella stagione 2001-2002\nStagione.\nAppena retrocessa dopo un biennio nella massima serie, la societ\u00e0 mantiene l'ossatura e completa la rosa con calciatori di spessore arrivando a fine campionato al 3\u00ba posto in serie B, venendo cos\u00ec promossa in Serie A.\nLo sponsor tecnico fu l'azienda Asics e lo sponsor di maglia la Mauro Caff\u00e8\nGli abbonati furono 12.853.\nLa media spettatori \u00e8 stata di 18.557."}
{"id": "1559864", "revid": "486946", "url": "https://it.wikipedia.org/wiki?curid=1559864", "title": "Tul\u00fam", "text": ""}
{"id": "1559867", "revid": "1543377", "url": "https://it.wikipedia.org/wiki?curid=1559867", "title": "Acesta", "text": "Acesta \u00e8 la citt\u00e0 vicino al fiume Crimiso, come Virgilio narra nell'Eneide, che venne voluta da Enea su consiglio di Anchise e fu fondata da Aceste quando i Troiani giunsero per la seconda volta in Sicilia.\nLa storia.\nDalle sue origini millenarie, Acesta prosper\u00f2 per la sua posizione geografica, tanto che le si attribuisce il sobborgo \"Lo carico\" o \"Longarico\", sorto sulle falde dell'attuale collina \"li Fossi\", restandone tuttavia separata in seguito, per il crearsi di una profonda voragine.\nTra il VII e l'VIII secolo in citt\u00e0 sorse, sui ruderi di un altro antichissimo castello, il \"Castrum Phimes\", ossia Castello di Phimes.\nNell'827 gli Arabi, che dominavano la Sicilia, ribattezzano il nome latino \"Castrum Phimes\" in \"Kalat-al-fimi\", da cui deriva \"Calata-Fimi\", e quindi Calatafimi."}
{"id": "1559868", "revid": "729019", "url": "https://it.wikipedia.org/wiki?curid=1559868", "title": "Incarnato prugna", "text": "Incarnato prugna \u00e8 un colore a met\u00e0 fra un marrone-rosso e un rosso-purpureo. \u00c8 spesso chiamato anche color pulce. Tale nome \u00e8 stato usato per la prima volta nel 1775 in Francia."}
{"id": "1559869", "revid": "1802418", "url": "https://it.wikipedia.org/wiki?curid=1559869", "title": "Diga di Itaip\u00fa", "text": "La diga idroelettrica di Itaip\u00fa \u00e8 una diga situata sul fiume Paran\u00e1, al confine tra Paraguay e Brasile e non \u00e8 un progetto comune. Prese il nome di \"Itaipu\" dal nome di un'isola vicino al sito.\nIn realt\u00e0 Itaipu deriva dalla lingua Guarani e significa Pietra che Canta.\n\u00c8 il pi\u00f9 grande impianto idroelettrico operativo al mondo per quanto concerne la produzione energetica annuale.\nIl lago artificiale conta 29 miliardi di m\u00b3 di acqua, con 200\u00a0km di estensione in linea retta e un'area approssimata di 1400\u00a0km\u00b2. La diga \u00e8 lunga complessivamente 7.700 metri e alta 196 m.\nStoria.\nNegoziati tra Brasile e Paraguay.\nL'idea della diga di Itaip\u00fa fu sviluppata negli anni sessanta mediante accordi tra i due paesi. Il 22 giugno 1966, il Ministro degli Esteri del Brasile e Paraguay firmarono la \"Acta de Iguazu\", nella quale si affermava che le risorse idriche appartenevano ai due paesi. Una delle clausole del progetto firmato da entrambi i paesi prevede che l'utilizzo dell'energia sar\u00e0 solo per gli stati che partecipano al progetto.\nAccordi tra Brasile, Paraguay e Argentina.\nUn ulteriore trattato fu l'accordo tra Brasile, Paraguay e l'Argentina firmato il 19 ottobre 1979, per l'utilizzo di risorse di energia idroelettrica nel tratto del fiume Paran\u00e1 da Las Siete Quedas fino all'estuario del Rio de la Plata. In quel tempo, essendo tutti gli stati firmatari governati da dittature militari, l'Argentina aveva avuto il timore che, se ci fosse stato un eventuale conflitto con il Brasile, avrebbe aperto le porte della diga inondando la citt\u00e0 di Buenos Aires.\nInizio delle operazioni.\nLe operazioni iniziano nel maggio 1975 con la costruzione del canale artificiale usato come letto del fiume durante i lavori. Il 5 maggio 1984 fu completata la prima turbina. Le prime 18 turbine furono installate al ritmo di due o tre all'anno. Le ultime due dell'originale gruppo di 18 furono installate nel 1991. Nel 2006 la diga ampli\u00f2 la sua capacit\u00e0 installata da 12.600 a 14.000 MW con l'ulteriore aggiunta di due turbine, completando cos\u00ec il progetto originale di 20 turbine.\nProduzione di energia elettrica.\nLa potenza installata nella diga \u00e8 di 14.000 MW, con 20 turbine che generano 700 MW ciascuna. Nel 2000 la produzione soddisfece il 95% della domanda di energia elettrica del Paraguay e il 25% di quella del Brasile. Per la precisione una delle turbine fornisce quasi completamente il Paraguay, mentre le altre 19 soddisfano circa un terzo del fabbisogno energetico del Brasile, al quale l'energia elettrica giunge per il 90% da impianti di questo tipo. Diciotto delle 20 turbine installate lavorano costantemente, mentre due sono in manutenzione.\nAttualmente l'impianto idroelettrico di Itaip\u00f9 produce circa 90.600 GWh ogni anno, alimentando grandi citt\u00e0 come Rio de Janeiro e San Paolo. "}
{"id": "1559870", "revid": "767487", "url": "https://it.wikipedia.org/wiki?curid=1559870", "title": "Paolo Nuti", "text": "Carriera.\nCrebbe calcisticamente nelle giovanili della Fiorentina e nel 1963 entr\u00f2 a far parte della rosa dei titolari della prima squadra del club viola. A Firenze rimase tre anni conquistando la Coppa Italia 1965-1966, una Coppa Mitropa e perse una finale di questo torneo 1965.\nNel 1966 venne ceduto al Verona. Il primo anno lo trascorse quasi tutto in infermeria, a causa di un grave infortunio subito nell'incontro perso in trasferta contro l' (0-2) nella seconda giornata di campionato, mentre nel secondo fu tra i protagonisti della promozione nella massima serie formando con Gianni Bui un tandem d'attacco di classe e potenza, capace di riportare la societ\u00e0 scaligera in serie A dopo la lontana esperienza del 1957-1958\nL'esperienza veronese si concluse nel 1969 per divergenze con i vertici societari. Nuti venne cos\u00ec ceduto al proprio ad un passo dal ritorno nella massima serie che riusc\u00ec comunque a riconquistare con la maglia del Varese dove milit\u00f2 per due anni.\nLe successive tappe della sua carriera furono dapprima il e poi l'Atalanta, dove concluse la sua parabola agonistica abbandonando definitivamente il mondo del calcio per diventare imprenditore nel ramo pelletterie."}
{"id": "1559871", "revid": "729019", "url": "https://it.wikipedia.org/wiki?curid=1559871", "title": "Episodi di Dharma &amp; Greg (seconda stagione)", "text": "La seconda stagione della serie televisiva Dharma &amp; Greg \u00e8 stata trasmessa in prima visione negli Stati Uniti d'America da ABC tra il 1998 e il 1999.\nIn Italia \u00e8 stata trasmessa in prima visione da Italia 1."}
{"id": "1559876", "revid": "73843", "url": "https://it.wikipedia.org/wiki?curid=1559876", "title": "Casti Connubii", "text": "Casti Connubii \u00e8 un enciclica pubblicata da papa Pio XI il 31 dicembre 1930.\nContenuto.\nIn questa enciclica, papa Pio XI volle ratificare quanto cinquant'anni prima aveva affermato Leone XIII nell'enciclica \"Arcanum Divinae\" sulla dignit\u00e0 e sacralit\u00e0 del matrimonio cristiano. In primo luogo il Pontefice volle esprimere il suo dissenso verso l'ampia immoralit\u00e0 sessuale che si andava diffondendo e soprattutto verso chi, in nome di tale immoralit\u00e0, osava vanificare la santit\u00e0 e l'indissolubilit\u00e0 del connubio matrimoniale.\nRibad\u00ec che i primi doveri degli sposi devono essere la reciproca fedelt\u00e0, il mutuo e caritatevole amore e la retta e cristiana educazione della prole.\nIl papa, inoltre, condann\u00f2 tutte le leggi eugenetiche, allora molto in voga, che miravano a impedire il matrimonio e la procreazione da parte di individui ritenuti \"inadatti\". La famiglia infatti \u00e8 \"pi\u00f9 santa dello Stato\".\nInfine, Pio XI dichiar\u00f2 moralmente illecita l'interruzione di gravidanza mediante aborto e, all'interno delle relazioni coniugali, ogni rimedio per evitare la procreazione."}
{"id": "1559884", "revid": "120866521", "url": "https://it.wikipedia.org/wiki?curid=1559884", "title": "Episodi di Dharma &amp; Greg (terza stagione)", "text": "La terza stagione della serie televisiva Dharma &amp; Greg \u00e8 stata trasmessa in prima visione negli Stati Uniti d'America da ABC tra il 1999 e il 2000.\nIn Italia \u00e8 stata trasmessa in prima visione da Italia 1."}
{"id": "1559887", "revid": "235890", "url": "https://it.wikipedia.org/wiki?curid=1559887", "title": "Parco Altomilanese", "text": ""}
{"id": "1559889", "revid": "76963", "url": "https://it.wikipedia.org/wiki?curid=1559889", "title": "Dennis Farina", "text": "Biografia.\nNato a Chicago, Illinois, figlio di genitori italoamericani, Yolanda, casalinga e Joseph Farina, medico. Crebbe in una numerosa famiglia composta da tre fratelli e tre sorelle. Verso la met\u00e0 degli anni sessanta, poco pi\u00f9 che ventenne, si arruol\u00f2 nella polizia. Fece parte del corpo del Chicago Police Department dal 1967 al 1985.\nLa sua carriera come attore inizi\u00f2 casualmente grazie al regista Michael Mann, che lo chiam\u00f2 come consulente, grazie alla sua esperienza nella polizia, per il film \"Strade violente\" (1981) e che gli riserv\u00f2 una piccola parte tutta per lui. Si appassion\u00f2 talmente alla recitazione da iniziare a calcare i palcoscenici teatrali senza nessun tipo di formazione. Lasciato il corpo di polizia, inizi\u00f2 una lunga gavetta televisiva che lo port\u00f2 a partecipare ad alcune delle serie tv di maggior successo degli anni ottanta tra cui \"Miami Vice\", nel ruolo di Albert \"Al\" Lombard, gangster che controlla il racket e il gioco d'azzardo negli episodi \"Jack l'orbo\", \"Codice d'onore\" (1\u00aa Stagione) e \"Vecchio gangster\" (5\u00aa Stagione).\nIl suo primo ruolo importante arriv\u00f2 nel 1986 quando interpret\u00f2 Jack Crawford in \"Manhunter - Frammenti di un omicidio\", diretto da Michael Mann, con il quale lavor\u00f2 anche nella serie da lui prodotta \"Crime Story\", dove ebbe il ruolo del Tenente Mike Torello.\nNella sua lunga carriera partecip\u00f2 a film come \"Prima di mezzanotte\" (1988), \"Uomini d'onore\" (1990), \"Get Shorty\" (1995), \"Questo pazzo sentimento\" (1997), \"Out of Sight\" (1998), \"Salvate il soldato Ryan\" (1998), \"Snatch - Lo strappo\" (2000) e molti altri. Dal 2004 al 2006 sostitu\u00ec Jerry Orbach nella serie \"Law &amp; Order - I due volti della giustizia\", nel ruolo del detective Joe Fontana, e lavor\u00f2 nell'indipendente \"Purple Violets\" (2007) di Edward Burns, con il quale aveva gi\u00e0 lavorato ne \"I marciapiedi di New York\" (2001).\nVita privata.\nFu sposato per dieci anni (dal 1970 al 1980) con Patricia, dalla quale ebbe tre figli, Dennis Jr., Joseph e Michael.\nMor\u00ec per embolia polmonare il 22 luglio 2013, all'et\u00e0 di 69 anni, in un ospedale di Scottsdale, in Arizona.\nDoppiatori italiani.\nNelle versioni in italiano dei suoi film, Dennis Farina \u00e8 stato doppiato da:\nDa doppiatore \u00e8 sostituito da:"}
{"id": "1559892", "revid": "2033069", "url": "https://it.wikipedia.org/wiki?curid=1559892", "title": "Aliens in America", "text": "Aliens in America \u00e8 una sitcom che racconta le vicende di una famiglia borghese americana che decide di ospitare un ragazzo straniero per aiutare il figlio maggiore ad inserirsi meglio a scuola, ma inaspettatamente si presenta un ragazzo pakistano: paranoia e razzismo si impadroniscono momentaneamente della famiglia Tolchuk, ma ben presto torna a prevalere il buon senso e ha inizio la bizzarra convivenza.\nLa serie ha avuto il via negli Stati Uniti nel 2007 sul network americano The CW. In Italia \u00e8 andata in onda in anteprima assoluta su Joi, canale pay della piattaforma Mediaset Premium. In America la serie \u00e8 stata ben presto confermata per una stagione intera, ma gli ascolti sono drasticamente calati durante l'anno ed il telefilm \u00e8 stato quindi cancellato dopo soli 18 episodi.\nTrama.\nLa serie ha inizio all'avvio del terzo anno di scuole superiori di Justin Tolchuk (Dan Byrd) che, tolto l'apparecchio fisso dei denti, spera di iniziare una nuova vita sociale coronata dal successo, soprattutto perch\u00e9 incoraggiato dall'atteggiamento positivo di sua madre Franny (Amy Pietz). Tuttavia il primo giorno non \u00e8 proprio rose e fiori per Justin soprattutto a causa dell'aumento di popolarit\u00e0 della sorella Claire (Lindsey Shaw), adolescente bella ma inconsapevole di esserlo, cos\u00ec Franny corre ai ripari e, su consiglio del direttore del liceo, decide di ospitare uno studente straniero aspettandosi un atletico e aitante nordico che aiuti Justin a socializzare a scuola. La famiglia per\u00f2 si ritrova con Raja (Adhir Kalyan), un pakistano decisamente strambo; subito la paranoia si impradonisce dei Tolchuk, ma ben presto Raja si conquista la simpatia di Justin e di Gary (Scott Patterson), il padre di famiglia, e cos\u00ec viene invitato a restare. Inizia in questo modo la stramba convivenza della famiglia con Justin e Raja alle prese con il ruolo di \"alieni nella scuola\" cercando di sopravvivere giorno per giorno in quel paese ostile chiamato America."}
{"id": "1559900", "revid": "1652635", "url": "https://it.wikipedia.org/wiki?curid=1559900", "title": "Guevarismo", "text": "Il guevarismo \u00e8 la dottrina politica di stampo comunista nata dal pensiero del rivoluzionario e politico argentino naturalizzato cubano Ernesto Che Guevara.\nAspetto socio-politico.\nSecondo Guevara, lo Stato non \u00e8 altro che il risultato del lavoro di tutti i cittadini, uniti nell'obiettivo di creare una societ\u00e0 basata sull'uguaglianza e sulla solidariet\u00e0.\nAspetto economico.\nDa punto di vista economico, Guevara non si scosta molto da Karl Marx, aggiungendo ai suoi ideali fondamentali due principi puramente guevaristi:\nAspetto rivoluzionario.\nL'aspetto pi\u00f9 importante del guevarismo \u00e8 senza dubbio quello rivoluzionario: Guevara, infatti, oltre che per il suo paese d'adozione, propone il guevarismo per liberare tutti i paesi del Terzo Mondo dall\"imperialismo americano\"."}
{"id": "1559901", "revid": "859666", "url": "https://it.wikipedia.org/wiki?curid=1559901", "title": "Episodi di Dharma &amp; Greg (quarta stagione)", "text": "La quarta stagione della serie televisiva Dharma &amp; Greg \u00e8 stata trasmessa in prima visione negli Stati Uniti d'America da ABC tra il 2000 e il 2001.\nIn Italia \u00e8 stata trasmessa in prima visione da Italia 1."}
{"id": "1559907", "revid": "156341", "url": "https://it.wikipedia.org/wiki?curid=1559907", "title": "Serie A2 1987-1988 (pallacanestro femminile)", "text": "Il campionato di Serie A2 di pallacanestro femminile 1987-1988 \u00e8 stato l'ottavo organizzato in Italia.\nPlay off - Tabellone A.\nA1 OECE Cavezzo - A4 Niccoli Pistoia 2-1\nA2 Omsa Faenza - A3 Opel Bolzano 2-0\n OECE Cavezzo - Omsa Faenza 2-1\nGirone di qualificazione B.\nLegenda:\nRegolamento:\nNote:\nPlay off - Tabellone B.\nB1 Viscosud Bari - B4 Bigi Gualdo Tadino 2-1\nB2 Gragnano - B3 Stelle Marine Ostia 2-1\n Viscosud Bari - Gragnano 2-1\nSpareggio per la terza promossa.\n Omsa Faenza - Gragnano 69-62"}
{"id": "1559908", "revid": "1632387", "url": "https://it.wikipedia.org/wiki?curid=1559908", "title": "Under Wheels of Confusion", "text": "Under Wheels of Confusion \u00e8 una compilation del gruppo britannico heavy metal Black Sabbath, pubblicata nel 1996 per l'etichetta discografica Castle Records. Include in quattro CD i migliori brani del gruppo pubblicati dal 1970 fino al 1987."}
{"id": "1559909", "revid": "859666", "url": "https://it.wikipedia.org/wiki?curid=1559909", "title": "Episodi di Dharma &amp; Greg (quinta stagione)", "text": "La quinta stagione della serie televisiva Dharma &amp; Greg \u00e8 stata trasmessa in prima visione negli Stati Uniti d'America da ABC tra il 2001 e il 2002.\nIn Italia \u00e8 stata trasmessa in prima visione da Italia 1."}
{"id": "1559912", "revid": "124123", "url": "https://it.wikipedia.org/wiki?curid=1559912", "title": "Giovanni Orseolo", "text": "Biografia.\nPrimogenito di Pietro II Orseolo e di sua moglie Felicita, di lui si hanno notizie a partire dal 1002 quando, ad appena diciott'anni, il padre lo nomin\u00f2 suo coreggente.\nNel giugno 1004 part\u00ec per Costantinopoli dove spos\u00f2 Maria, figlia del principe bizantino Argiro e nipote dell'imperatore Basilio II Bulgaroctono. Il matrimonio serv\u00ec a rinvigorire l'alleanza tra Venezia e i Bizantini, gi\u00e0 fortificata dall'abilit\u00e0 politica del doge; probabilmente quest'ultimo guardava con grande interesse ai progetti espansionistici di Basilio, che ora si rivolgevano alla penisola balcanica. La nascita di un figlio, chiamato, non a caso, Basilio, non fa che confermare questa ipotesi.\nMa le speranze che Pietro riponeva sull'erede svanirono nel 1007 quando Giovanni, la moglie e il figlioletto morirono vittime di una pestilenza. I loro corpi furono tumulati nella chiesa di San Zaccaria.\nLa carica di coreggente fu assunta dal fratello Ottone, di non poche qualit\u00e0 ma certamente meno dotato."}
{"id": "1559917", "revid": "2187", "url": "https://it.wikipedia.org/wiki?curid=1559917", "title": "Sant'Ivo di Chartres", "text": ""}
{"id": "1559922", "revid": "1573940", "url": "https://it.wikipedia.org/wiki?curid=1559922", "title": "Comic Yuri Hime S", "text": "Il \u00e8 una rivista giapponese di manga \"yuri\" trimestrale pubblicata dalla Ichijinsha. Venne pubblicato la prima volta il 18 giugno 2007. \u00c8 la rivista sorella di \"Comic Yuri Hime\". La rivista contiene serie di mangaka \"sh\u014dnen\" e \"seinen\", e contiene inoltre elementi di tipo \"moe\"."}
{"id": "1559927", "revid": "767487", "url": "https://it.wikipedia.org/wiki?curid=1559927", "title": "Robert King (direttore d'orchestra)", "text": "Biografia.\nHa studiato musica presso l'Universit\u00e0 di Cambridge ed ha iniziato come corista nel \"Choir of St John's College\".\nMentre frequentava l'universit\u00e0 costitu\u00ec il \"The King's Consort\" con lo scopo di eseguire il repertorio della musica barocca. Ben presto riusc\u00ec ad ottenere un notevole successo sia in patria che all'estero riuscendo a rendere questo repertorio popolare quasi quanto la musica pop. Ci\u00f2 \u00e8 dimostrato dal fatto che nel corso della sua carriera, alla guida del \"The King's Consort\" ha venduto oltre un milione di dischi. \nCon il \"King's Consort\", basato a Londra, alla \"Wigmore Hall\" dal 1987 al 2005 e dal 2006 nella pi\u00f9 grande \"Cadogan Hall\", ha eseguito spesso i \"Promenad Concerts\" compresi \"The Coronation of King George II\", un programma speciale per il giubileo della regina Elisabetta II d'Inghilterra nel 2002, il \"Vespro della Beata Vergine\" di Claudio Monteverdi nel 2004 e la \"Requiem Mass\" di Franz Joseph Haydn nel 2006.\nEsecuzioni del \"King's Consort Choir\", da lui diretto, appaiono nelle colonne sonore di diversi film fra i quali si possono citare: \"The Chronicles of Narnia: The Lion, the Witch and the Wardrobe\", \"Kingdom of Heaven\", \"\" e \"The Da Vinci Code\". \nNel corso della sua carriera, oltre che a dirigere il \"The King's Consort\", ha diretto orchestre in tutto il mondo fra le quali si citano: \"Calgary Philharmonic Orchestra\", \"Manitoba Chamber Orchestra\" in Canada, \"Bergen Philharmonic\" in Norvegia, Orchestra Sinfonica della RAI e \"Orchestra Giuseppe Verdi\" in Italia, diverse orchestre a Berlino e in molti paesi d'Europa e negli Stati Uniti. \nNel suo repertorio sono comprese le opere di Henry Purcell, Joseph Haydn, Wolfgang Amadeus Mozart, Felix Mendelssohn e diversi compositori inglesi contemporanei.\nIn seguito ad alcune accuse di abuso di minori, \u00e8 stato imprigionato l'8 maggio 2007 a Londra. Da quel momento la direzione del gruppo \u00e8 andata nelle mani del giovane clavicembalista Matthew Halls. Dopo un l'imbarazzo iniziale, le case discografiche Harmonia Mundi e Hyperion Records, che pubblicavano le registrazioni del complesso, hanno deciso di continuare le ristampe dei dischi per via della loro importanza storico-artistica precisando che King non ricever\u00e0 una percentuale sulle vendite di queste ristampe. "}
{"id": "1559929", "revid": "122364761", "url": "https://it.wikipedia.org/wiki?curid=1559929", "title": "Manolo Blahnik", "text": "Biografia.\nNato a Santa Cruz de la Palma nelle Isole Canarie da padre proveniente dalla Repubblica Ceca e madre spagnola, crebbe insieme alla sorella Evangelina in una piantagione di banane di propriet\u00e0 della famiglia materna. \nBlahnik si laure\u00f2 all'Universit\u00e0 di Ginevra in letteratura nel 1965 e successivamente prosegu\u00ec con studi artistici a Parigi; si trasfer\u00ec a Londra nel 1970 e, in seguito ad un incontro casuale con Diana Vreeland, allora caporedattrice di American Vogue, segu\u00ec i suoi consigli e si dedic\u00f2 al design delle scarpe. \nLa sua prima collezione fu progettata per Ossie Clark nel 1972, uno dei suoi amici - cos\u00ec come Paloma Picasso, David Hockney ed Eric Boman. Apr\u00ec il suo primo negozio nel 1973 grazie all\u2019acquisto una boutique gi\u00e0 esistente chiamata Zapata a Chelsea, in Old Church Street, regolarmente frequentata da Bianca Jagger. Nel suo famoso ingresso nel 1977 su un cavallo bianco allo Studio 54 di New York, Bianca Jagger indossava scarpe Manolo Blahniks.\nNel 1977 cre\u00f2 la sua prima collezione americana, venduta nel 1978 attraverso Bloomingdales. Un anno pi\u00f9 tardi apr\u00ec la sua prima boutique negli Stati Uniti. \nLe sue scarpe, vendute in tutto il mondo, spaziano nel prezzo da centinaia a migliaia di dollari. Tacchi vertiginosi, lacci, cuciture e altri dettagli le rendono esemplari unici.\nIl noto telefilm \"Sex and the City\" cita abbastanza spesso le sue scarpe, cementando la sua presenza nella cultura pop, arrivando ad essere definito la \"quinta star\" della serie, dopo le quattro attrici principali (o forse la \"sesta\", considerando come vera protagonista \"the city\" ovvero New York).\nNel 2006 Blahnik ha disegnato inoltre le calzature della protagonista del film \"Marie Antoinette\".\nNel 2007, in occasione del suo compleanno, \u00e8 stato insignito, per il suo grande apporto all'industria della moda britannica, del titolo di Commendatore dell'Ordine dell'Impero britannico (\"CBE\", \"Commander of the Order of the British Empire\") dalla regina.\nNel 2019 la maison, guidata dalla nipote Kristina Blahnik, acquis\u00ec il controllo della Re Marcello di Vigevano, calzaturificio fondato dalla famiglia Re nel 1938 e leader in Italia nella produzione delle calzature da donna. Per 28 anni il calzaturificio italiano ha prodotto le scarpe firmate dal designer spagnolo."}
{"id": "1559930", "revid": "950894", "url": "https://it.wikipedia.org/wiki?curid=1559930", "title": "Patto di non concorrenza", "text": "Il patto di non concorrenza \u00e8 una clausola contrattuale che pu\u00f2 essere introdotta di comune accordo fra datore e prestatore di lavoro secondo la legge italiana. Essa limita la facolt\u00e0 del prestatore di lavoro di svolgere attivit\u00e0 professionali in concorrenza con l'azienda, a seguito di una cessazione del rapporto di lavoro.\nAnalisi.\nDisciplina normativa.\nIl patto di non concorrenza \u00e8 disciplinato agli artt. 2125, 2596 e 1751-bis del codice civile, rispettivamente per lavoratori dipendenti, autonomi e agenti commerciali. Il lavoratore pu\u00f2 concordare un pagamento mensile che \u00e8 soggetto a contributi pensionistici e integra la retribuzione, oppure alla cessazione del contratto, soggetto agli obblighi e al regime fiscale del TFR. In caso di declaratoria di nullit\u00e0, il datore pu\u00f2 chiedere la restituzione delle somme corrisposte in precedenza.\nIl codice civile associa il patto di non concorrenza a un obbligo di fedelt\u00e0 fra datore e prestatore di lavoro, che ha carattere di reciprocit\u00e0.\nNelle imprese con meno di 15 dipendenti.\nNelle aziende aventi meno di 15 dipendenti vige una libert\u00e0 di licenziamento \"de facto\", limitandosi il diritto del lavoratore all'applicazione della sola tutela obbligatoria, non di quella reale (art. 18 Statuto dei lavoratori). L'azienda pu\u00f2 licenziare sostenendo il costo di un'indennit\u00e0, il prestatore di lavoro ha l'obbligo di non concorrenza durante, e fino a tre anni dopo la cessazione del rapporto di lavoro. In presenza di patti di non concorrenza in aziende di queste dimensioni, detto obbligo di fedelt\u00e0 sussiste in modo prevalente o esclusivo a carico del prestatore di lavoro, e perde il carattere di reciprocit\u00e0.\nNelle aziende con meno di 15 dipendenti, dove non si applica la tutela obbligatoria, il patto di non concorrenza pone i problemi, di cui ai capoversi precedenti, in entrambe le opposte situazioni, uno in caso di nullit\u00e0 davanti alle dimissioni del lavoratore, e l'altro di applicabilit\u00e0.\nEffetti.\nIl lavoratore che viola tale patto pu\u00f2 essere accusato di concorrenza sleale, mentre l'azienda che lo assume di concorrenza parassitaria. Il datore pu\u00f2 chiedere l'applicazione di una penale prevista nel precedente contratto di assunzione, e al giudice di ingiungere l'inibizione all'espletamento dell'attivit\u00e0 lavorativa in violazione del patto.\nL'azienda non pu\u00f2 riservarsi un'opzione di esercizio o di rinuncia unilaterale al patto di non concorrenza durante o alla cessazione del rapporto di lavoro.\nGiurisprudenza.\nLa giurisprudenza riconosce a tutte le categorie di lavoratori alcuni diritti minimi, che la clausola di non concorrenza deve rispettare a pena di inefficacia:\nIl patto di non concorrenza deve garantire al lavoratore:\nIl giudice del lavoro pu\u00f2 stabilire la non sussistenza di una di queste condizioni nel patto di non concorrenza, dichiarandone l'inefficacia.\nPatto di non concorrenza tra imprese.\nCessione di ramo d'azienda.\nIl divieto di concorrenza \u00e8 previsto dall'art. 2557 del codice civile fra alienante e acquirente di un'azienda o di un suo ramo esternalizzato. La durata \u00e8 di cinque anni, salvo diverso accordo fra le parti, che \u00e8 generalmente di prassi. L'azienda cedente deve astenersi dall'avviare un'impresa commerciale che insista sul medesimo mercato o prodotto o comunque su circostanze tali da sviare la clientela dell'impresa ceduta.\nNormalmente, le imprese multiprodotto prevedono un divieto di concorrenza interna fra divisioni che insistono sui medesimi prodotti e/o mercati. Anche questa norma \u00e8 volta a preservare l'unit\u00e0 economica e funzionale dell'azienda, nonch\u00e9 il suo valore di avviamento.\nNel mercato del lavoro.\nAppartiene a tale fattispecie lo storno di dipendenti da un concorrente con mezzi scorretti e con deliberato scopo di trarre vantaggio dal danno dell'altrui azienda. Talvolta, tale forma di concorrenza sleale \u00e8 posta in essere unitamente alla concorrenza parassitaria che imita pedissequamente le iniziative di un concorrente, nonch\u00e9 alle vendite sottocosto (\"dumping\") finalizzata al boicottaggio economico per escludere un concorrente dal mercato.\nGli operatori economici si alleano contro un nuovo comune competitore al fine di privarlo dell'accesso ai mercati del lavoro e delle loro reti di fornitura e distribuzione, al prezzo di attuare vendite sottocosto e in perdita che sarebbero poi recuperate una volta consolidato un oligopolio.\nIl patto di non-concorrenza fra imprese pu\u00f2 essere anche la pi\u00f9 generale espressione dell'interesse a colludere degli operatori economici di un dato mercato. Per quanto riguarda il costo del lavoro, le imprese tendono a livellare al ribasso le retribuzioni complessive globali di fatto, evitando di contendersi le risorse professionali pi\u00f9 rare e qualificate mediante offerte e controproposte di lavoro. Allo stesso tempo, incentivano la formazione di un \"surplus\" di risorse umane qualificate pi\u00f9 del necessario (cosiddetto rischio di \"overstudying\"), in modo tale che l'eccesso di offerta rispetto alla domanda locale collochi il prezzo di equilibrio del mercato del lavoro a favore dei datori."}
{"id": "1559931", "revid": "123567", "url": "https://it.wikipedia.org/wiki?curid=1559931", "title": "Sarneghera", "text": ""}
{"id": "1559937", "revid": "1926649", "url": "https://it.wikipedia.org/wiki?curid=1559937", "title": "Reggina Calcio 2002-2003", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 2002-2003.\nStagione.\nNella stagione 2002-2003 la Reggina disput\u00f2 il terzo campionato di Serie A della sua storia.\nIn rosa ebbe giocatori importanti come Carlos Humberto Paredes fresco di Mondiale 2002 con il suo Paraguay e Shunsuke Nakamura stella Giapponese.\nGli abbonamenti sottoscritti furono 23.465 e la media spettatori fu di 24.658.\nMaglie e sponsor.\nIl fornitore di materiale tecnico per la stagione 2002-2003 fu Asics, mentre lo sponsor ufficiale fu Mauro Caff\u00e8.\nOrganigramma societario.\nArea direttiva\nArea tecnica\nArea sanitaria\nRosa.\n "}
{"id": "1559944", "revid": "767487", "url": "https://it.wikipedia.org/wiki?curid=1559944", "title": "Rodolfo Mondolfo", "text": "Biografia.\nNacque in provincia di Ancona, ultimogenito di Vito Mondolfo e Gismonda Padovani, una famiglia benestante di commercianti di origine ebraica. Suo fratello maggiore Ugo Guido (1875 - 1958) fu uno storico, membro del Partito Socialista Italiano sin dalla sua fondazione e stretto collaboratore di Filippo Turati alla rivista \"Critica sociale\". Anche Rodolfo aderisce alle idee marxiste e socialiste.\nTra il 1895 ed il 1899 compie gli studi universitari a Firenze, dove raggiunge il fratello, anch'egli studente dell'ateneo fiorentino, e si laurea in Lettere e Filosofia con Felice Tocco, discutendo una tesi su Condillac dal titolo: \"Contributo alla storia della teoria dell'associazione\", un lavoro da cui saranno poi tratti alcuni dei suoi primi saggi di storia della filosofia.\nInsieme i due fratelli frequentavano un gruppo di giovani socialisti, di cui facevano parte Gaetano Salvemini, Cesare Battisti ed Ernesta Bittanti.\nFino al 1904 Mondolfo si dedica all'insegnamento nei licei nelle citt\u00e0 di Potenza, Ferrara e Mantova.\nNel 1904 inizia la carriera universitaria con un incarico all'Universit\u00e0 di Padova, in sostituzione di Roberto Ardig\u00f2.\nNel 1910 si trasferisce ad insegnare Storia della filosofia all'Universit\u00e0 di Torino, dove rimarr\u00e0 sino al 1914, anno in cui ottiene la stessa cattedra all'Universit\u00e0 di Bologna. Nell'immediato primo dopoguerra, a Senigallia, viene eletto consigliere comunale nelle file del Partito Socialista Italiano, al quale anch'egli aveva aderito sin dagli anni universitari, ma questo sar\u00e0 l'unico incarico ufficiale ricoperto da Mondolfo nel partito. Gli anni che vanno dall'inizio del secolo al 1926 sono forse quelli in cui \u00e8 pi\u00f9 intensa e fervida l'attivit\u00e0 letteraria e politica di Mondolfo: nel 1903 inizia infatti la sua collaborazione con la rivista \"Critica Sociale\", protrattasi fino al 1926, anno in cui la rivista viene soppressa dal regime fascista.\nIn questo stesso periodo pubblica alcune delle sue opere pi\u00f9 importanti come i \"Saggi per la storia della morale utilitaria\" di Hobbes (1903) ed Helvetius (1904), \"Tra il diritto di natura e il comunismo\", (1909), \"Rousseau nella formazione della coscienza moderna\" (1912), \"Il materialismo storico in F. Engels\" (1912), \"Sulle orme di Marx\" (1919). Nel 1925 Mondolfo \u00e8 tra i firmatari del Manifesto degli intellettuali antifascisti, redatto da Benedetto Croce. Dopo il 1926, per la soppressione della rivista a cui collabora pi\u00f9 attivamente, e per l'inasprirsi dei controlli e delle censure poste dal regime fascista, nell'evidente impossibilit\u00e0 di proseguire i suoi studi sulla dottrina marxista, si dedica allo studio del pensiero filosofico greco. Ci\u00f2 nonostante, pur in questo periodo, grazie alla politica di Giovanni Gentile che volle coinvolgere studiosi di diverso orientamento nell'impresa, collabora con l'Istituto dell'Enciclopedia Italiana e scrive la voce \"Socialismo\" pubblicata nella prima edizione dell'Enciclopedia Treccani (Volume XXXI, 1936).\nNel maggio 1939, in seguito alle leggi razziali fasciste che vietavano agli ebrei di ricoprire cariche pubbliche, Mondolfo scrisse il proprio curriculum di benemerenze e vi inser\u00ec lo stesso Gentile come testimone il quale \"nel 1937 ebbe a propormi per il Premio Reale di filosofia presso la R. Accademia dei Lincei\". Gentile autorizz\u00f2 Mondolfo a citarlo tra i testimoni e tent\u00f2 inutilmente di farlo rientrare tra gli esclusi dalle leggi razziali. Quando Mondolfo \u00e8 costretto a lasciare l'Italia, Gentile scrive al filosofo Coriolano Alberini e lo aiuta a trovare lavoro in Argentina, dove Mondolfo intendeva trasferirsi con la moglie e i figli. Qui, nel 1940, dopo un breve periodo di incertezze, riesce ad ottenere un incarico presso l'Universit\u00e0 di C\u00f3rdoba per un seminario di filosofia ed una cattedra di greco antico. Mondolfo scrisse in seguito a Gentile ringraziandolo per l'\"amicizia fraterna\".\nNel 1946 ha inizio in Argentina il periodo del regime peronista, che si protrarr\u00e0 sino al 1955, e di l\u00ec a poco sar\u00e0 seguito dalla dittatura militare argentina. Sono anni questi che fanno rivivere a Mondolfo molte delle spiacevoli esperienze passate in Italia durante il fascismo. Anche se in Argentina non si dedica attivamente alla vita politica, \u00e8 proprio per contrasti di tipo politico con l'ambiente universitario di C\u00f3rdoba che nel 1948 preferisce trasferirsi all'universit\u00e0 di Tucum\u00e1n, in cui ottiene la cattedra di Storia della filosofia antica che mantiene fino al 1952, anno in cui si trasferisce a Buenos Aires dove muore il 16 luglio del 1976. Il suo archivio personale \u00e8 depositato in parte a Firenze presso la Fondazione di Studi Storici Filippo Turati ed in parte presso la Biblioteca di Filosofia Universit\u00e0 degli Studi di Milano."}
{"id": "1559945", "revid": "117798194", "url": "https://it.wikipedia.org/wiki?curid=1559945", "title": "Bet (lettera)", "text": "Bet beth, beh, o vet \u00e8 la seconda lettera dell'alfabeto fenicio e di quello ebraico(). \u00c8 inoltre la lettera di molti alfabeti semitici, tra cui l'aramaico, l'arabo (\"b\u0101\u02be\" ) e il siriaco . Il suo valore fonetico \u00e8 . Segue la \"aleph\" e precede la \"gimel\". Nella lingua fenicia, il suo significato era \"casa\" \u2013 riflesso anche nelle altre lingue semitiche (arabo \"bayt\", accadico \"b\u012btu, b\u0113tu\", ebraico: \"bayi\u1e6f\", fenicio \"bt\" ecc.; tutti derivanti dal protosemitico *bayt-), e sembra essere derivato da un pittogramma di una casa dell'Et\u00e0 del bronzo per acrofonia. In ebraico nella forma base ha pronuncia V come in \"vento\"; se mostra un punto all'interno ha pronuncia B, come in \"buono\".\nLa \"bet\" \u00e8 la prima lettera della Torah, in quanto iniziale della parola \u05d1\u05e8\u05d0\u05e9\u05d9\u05ea (\"Bereshit\", che significa \"per prima cosa\"). La spiegazione dell'uso della seconda lettera all'inizio della opera che rappresenta il primo fondamento della religione ebraica non \u00e8 casuale: la prima lettera non compete all'uomo (e la Torah \u00e8 stata scritta, se pure come azione meccanica, da un uomo, Mos\u00e8), ma a Dio, che \u00e8 il Primo per antonomasia.\nLa lettera fenicia ha originato la Beta greca, la B latina e il cirillico \u0411.\n\"Bet/Vet\" ebraica.\nOrtografia ebraica compitata: \nQuesta lettera ebraica rappresenta due fonemi differenti: un suono \"b\" () (bet) e un suono \"v\" () (vet). I due si distinguono dal punto (chiamato \"dagesh\") al centro della lettera con suono e non per quello con suono .\nQuesta lettera \u00e8 chiamata \"bet\" e \"vet\", secondo la moderna pronuncia ebraica israeliana, \"bet\" e \"vet\" (), in Israele e dalla maggioranza degli ebrei fluenti in ebraico, sebbene alcuni aschenaziti la pronuncino \"beis\" e \"veis\" (). Viene inoltre chiamata \"beth\", secondo la pronuncia ebraica tiberiense, nei circoli accademici.\nIn ebraico moderno la frequenza d'uso di \"bet\", tra tutte le lettere, \u00e8 del 4.98%.\nVariazioni.\n\"Bet\" con punto.\n\u05d1\u05bc\nQuando la \"Bet\" ha un \"punto\" al suo centro, noto come \"dagesh\", allora rappresenta la . Esistono varie regole nella grammatica ebraica che stipulano quando e perch\u00e9 venga usata un punto \"dagesh\".\n\"Bet\" senza punto (\"Vet\").\n\u05d1\nQuando questa lettera appare come \u05d1 \"senza\" il punto \"dagesh\" (\"punto\") al suo centro, allora rappresenta una Fricativa labiodentale sonora: .\nSignificato.\nNella ghematria, \"Bet\" rappresenta il numero 2 (due).\nCome prefisso, la lettera \"bet\" pu\u00f2 servire da preposizione con il significato di \"in\", \"a\", o \"con\".\n\"Bet\" \u00e8 la prima lettera della Torah. Poich\u00e9 \"Bet\" rappresenta il numero 2 nella ghematria, si afferma che ci\u00f2 simbolizzi che ci siano due parti nella Torah: la \"Torah Scritta\" e la \"Torah Orale\".\nLa lettera alla base presenta una parte oltre la linea verticale come se \"dicesse\": vengo dal/da un Luogo.\nRashi sostiene che la lettera \u00e8 chiusa da tre lati e aperta su un lato: ci\u00f2 accade per insegnare che si pu\u00f2 chiedere quello che sia accaduto dopo la Creazione, ma non quello che accadde prima, o quello che avvenga nell'alto dei cieli o in basso sulla Terra\nLa Torah scritta inizia con tale lettera, anche iniziale della parola ebraica \"Berakhah\", \"Benedizione\".\nMatematica.\nNella Teoria degli insiemi il \"Numero beth\" viene utilizzato per indicare una particolare successione di numeri cardinali..\nCodifica Unicode per lettera e corrispondente simbolo matematico.\nNella codifica Unicode, in corrispondenza della lettera ebraica bet, \u00e8 presente anche un carattere che identifica il simbolo utilizzato in matematica, associato alla stessa lettera ma distinto dal carattere che identifica la lettera:\nLa differenza tra i due caratteri \u00e8 che, utilizzando un word processor, il simbolo non provoca l'inversione del senso di scrittura, che rimane quello da sinistra verso destra.\nCi\u00f2 accade per tutte le prime quattro lettere dell'alfabeto ebraico (vedere anche \u1ea3leph, gimel, daleth)."}
{"id": "1559954", "revid": "1086846", "url": "https://it.wikipedia.org/wiki?curid=1559954", "title": "Club Calcio Catania 1961-1962", "text": "Questa voce raccoglie le informazioni riguardanti il Club Calcio Catania nelle competizioni ufficiali della stagione 1961-1962.\nStagione.\nCon i vertici societari e l'allenatore ancora invariati si affronta la stagione 1961-1962, dalla Juventus arriva il portiere Giuseppe Vavassori, con la Fiorentina si scambiano i centrocampisti Amilcare Ferretti con Renato Benaglia, con la Sambenedettese si scambiano i difensori Guido Macor con Renato Alberti, ma l'acquisto pi\u00f9 prezioso si dimostrer\u00e0 quello di Horst Szymaniak mediano tedesco prelevato dal Karlsruhe. A questo punto l'obiettivo \u00e8 quello di migliorare l'ottavo posto della precedente stagione, i mezzi non mancano, la rosa pare ben rinforzata. Il Catania disputer\u00e0 un discreto campionato, salvato spesso dalle parate del suo bravissimo portiere. Subito dopo i festeggiamenti di Sant'Agata il 5 febbraio, scende al Cibali l'11 febbraio la Juventus campione d'Italia, al culmine di una crisi che perdura, verr\u00e0 superata dagli etnei (2-0) per la gioia dei tifosi festanti. Al termine della Stagione 1961-1962 il Catania si piazzer\u00e0 al decimo posto in classifica con 30 punt, lo scudetto andr\u00e0 al Milan con 53 punti. Finito il campionato, i rossazzurri salutano ingloriosamente la Coppa Italia con la sconfitta rimediata ai tempi supplementari a Catanzaro. Poi disputano la Coppa dell'Amicizia, pareggiando negli \"Ottavi\" in trasferta (2-2) e vincendo in casa (2-1) con il Montpellier, poi nei \"Quarti\" perder\u00e0 due volte (1-3) in casa ed in trasferta con il Racing Club di Lens, la squadra che vincer\u00e0 il torneo."}
{"id": "1559958", "revid": "287204", "url": "https://it.wikipedia.org/wiki?curid=1559958", "title": "Mossor\u00f2", "text": ""}
{"id": "1559964", "revid": "226479", "url": "https://it.wikipedia.org/wiki?curid=1559964", "title": "Loud in School", "text": ""}
{"id": "1559966", "revid": "767487", "url": "https://it.wikipedia.org/wiki?curid=1559966", "title": "Marmosops handleyi", "text": "L'opossum di Handley (\"Marmosops handleyi\" ) \u00e8 un mammifero marsupiale della famiglia dei Didelfidi, endemico della Colombia.\nDescrizione.\n\u00c8 un piccolo opossum privo di marsupio, lungo in media 11\u00a0cm, esclusa la lunga e snella coda prensile che pu\u00f2 raggiungere i 15\u00a0cm. Presenta una folta pelliccia, lievemente cotonata, marrone scuro nella zona superiore e grigio-crema in quella inferiore. La testa, di colore chiaro, \u00e8 caratterizzata da occhi cerchiati da bande scure.\nDistribuzione e habitat.\nGli unici esemplari noti provengono da una zona di foresta pluviale della Colombia centrale, nel dipartimento di Antioquia.\nBiologia.\n\u00c8 una specie arboricola, con abitudini notturne.\nSi nutre di frutta e insetti.\nStatus e conservazione.\nLa IUCN classifica questa specie come in pericolo critico di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Marmosops handleyi\" una delle 100 specie di mammiferi a maggiore rischio di estinzione."}
{"id": "1559968", "revid": "256896", "url": "https://it.wikipedia.org/wiki?curid=1559968", "title": "Sicista armenica", "text": "La sicista dell'Armenia (\"Sicista armenica\") \u00e8 un mammifero roditore della famiglia dei Dipodidi (topi saltatori).\nDescrizione.\n\u00c8 un piccolo roditore, simile al topo, dal peso medio di 10 g e lungo al massimo 9 cm, esclusa la coda semi-prensile che supera di poco la lunghezza del corpo. Il corpo \u00e8 marroncino, pi\u00f9 scuro nella regione superiore. \nBiologia.\nLa specie mostra abitudini notturne e si ciba di semi, bacche ed insetti. Si sposta nel terreno con piccoli balzi e pu\u00f2 arrampicarsi facilmente sui cespugli ed alberi grazie alla sua coda semi-prensile. Il nido, di forma ovale, viene costruito con resti vegetali in una buca poco profonda scavata dall'animale stesso.\nDistribuzione e habitat.\nLa specie \u00e8 endemica dell'Armenia, presente nelle foreste miste di conifere e latifoglie nella zona a monte del fiume Marmarik.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Sicista armenica\" una delle 100 specie di mammiferi a maggiore rischio di estinzione."}
{"id": "1559970", "revid": "1318658", "url": "https://it.wikipedia.org/wiki?curid=1559970", "title": "N\u00e6r\u00f8yfjord", "text": "Il N\u00e6r\u00f8yfjord (N\u00e6r\u00f8yfjorden) \u00e8 un fiordo della municipalit\u00e0 di Aurland all'interno della Contea di Vestland in Norvegia. La sua lunghezza \u00e8 di circa 17\u00a0km e fa parte del pi\u00f9 grande Sognefjord. Il N\u00e6r\u00f8yfjord \u00e8 considerato unanimemente il braccio pi\u00f9 spettacolare del Sognefjord ed \u00e8 anche il fiordo pi\u00f9 stretto al mondo: in un punto misura, infatti, solo 250 m ed \u00e8 circondato da montagne alte 1800 m che sovrastano le tranquille acque del fiordo.\nNel 2005 \u00e8 stato inserito dall'UNESCO nella lista dei Patrimoni Mondiali dell'Umanit\u00e0 insieme al Geirangerfjord, in compagnia del quale \u00e8 stato anche eletto, dal National Geographic, il pi\u00f9 importante patrimonio naturalistico dell'umanit\u00e0. Le sue coordinate sono: "}
{"id": "1559972", "revid": "729019", "url": "https://it.wikipedia.org/wiki?curid=1559972", "title": "Eupleres goudotii", "text": "Il falanouc o eupleride di Goudot (Eupleres goudotii, ) \u00e8 un mammifero carnivoro della famiglia degli Eupleridi, endemico del Madagascar.\nDescrizione.\nViene classificato insieme al suo stretto parente, il fanaloka, nella sottofamiglia Euplerinae. Il falanouc presenta alcune peculiarit\u00e0 che giustificano una classificazione indipendente. \u00c8 privo di ghiandole anali o perineali, ha artigli non retrattili ed una dentizione particolare: i canini e i premolari sono curvati all'indietro e sono appiattiti. Si pensa che questo sia in relazione alle sue prede, per la maggior parte invertebrati, come vermi, lumache, chiocciole e larve.\nIl falanouc \u00e8 strettamente imparentato anche con il fossa del Madagascar.\nBiologia.\n\u00c8 solitario e territoriale, ma non sappiamo se sia notturno o diurno. \u00c8 piccolo (circa 50\u00a0cm di lunghezza con una coda di 24\u00a0cm) e timido (per difendersi graffia, non morde). Con il suo muso lungo ed il suo corpo basso, ricorda da vicino le manguste, sebbene la sua colorazione sia bruno uniforme (la maggior parte delle manguste presentano schemi colorati, come striature, fasce o altre variazioni, sulle mani e sui piedi).\nIl suo ciclo vitale mostra periodi di accumulo di grasso tra aprile e maggio, prima dei mesi asciutti di giugno e luglio. Ha un breve periodo di corteggiamento e di svezzamento, dal momento che i piccoli vengono svezzati prima della successiva stagione degli amori. Il suo ciclo riproduttivo \u00e8 veloce. L'unico piccolo, con gli occhi gi\u00e0 aperti, viene partorito in una tana e si pu\u00f2 muovere con la madre attraverso il denso fogliame gi\u00e0 a due giorni di vita. Dopo nove settimane, il piccolo, gi\u00e0 sviluppato, si nutre di cibo solido e poco dopo abbandona la madre. Sebbene sia veloce nello sviluppo (tanto da seguire la madre alla ricerca di cibo), cresce ad un tasso pi\u00f9 lento di altri carnivori delle stesse dimensioni.\nDistribuzione e habitat.\nVive principalmente nelle foreste pluviali di pianura del centro e del nordovest dell'isola.\nStatus e conservazione.\nLa \"IUCN Red List\" considera questa specie in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Eupleres goudotii\" una delle 100 specie di mammiferi a maggiore rischio di estinzione."}
{"id": "1559974", "revid": "1573940", "url": "https://it.wikipedia.org/wiki?curid=1559974", "title": "Dendromus kahuziensis", "text": "Dendromus kahuziensis () \u00e8 un roditore della famiglia dei Nesomiidi endemico della Repubblica Democratica del Congo.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 77 e 82\u00a0mm, la lunghezza della coda tra 120 e 132\u00a0mm, la lunghezza del piede tra 21e 22\u00a0mm, la lunghezza delle orecchie tra 14 e 15\u00a0mm e un peso fino a 12\u00a0g.\nAspetto.\nLe parti dorsali sono bruno-grigiastre scure con la base dei peli nerastra, i fianchi sono pi\u00f9 chiari mentre il petto, il mento e la gola sono bianchi con la base dei peli grigio scura. Una larga striscia nerastra si estende dalla fronte fino alla base della coda. I lati del muso sono marroni chiari, sono presenti degli anelli scuri intorno agli occhi che si estendono anteriormente verso il naso. Le orecchie sono cosparse di corti peli neri e rossicci. La coda \u00e8 lunga una volta e mezzo la testa ed il corpo, \u00e8 scura sopra e pi\u00f9 chiara sotto ed \u00e8 ricoperta di corte setole scure.\nBiologia.\nComportamento.\n\u00c8 una specie arboricola e probabilmente passa gran parte del giorno al suolo come i suoi congeneri.\nAlimentazione.\nSi nutre di semi e frutta.\nDistribuzione e habitat.\nQuesta specie \u00e8 conosciuta soltanto sul versante sud-occidentale del Monte Kahuzi, ad est del lago Kivu, nella Repubblica Democratica del Congo centro-orientale.\nVive nelle dense foreste montane e di bamb\u00f9 tra i 1.900 e i 2.100 metri di altitudine. \u00c8 l'unica specie montana del genere \"Dendromus\".\nStato di conservazione.\nLa IUCN Red List, considerato la sua rarit\u00e0 confermata da falliti tentativi recenti di catturarla e dalla minaccia di incendi e disboscamento del suo areale, ristretto a due localit\u00e0 distanti circa 100\u00a0m tra loro, classifica \"D.kahuziensis\" come specie in grave pericolo (CR)."}
{"id": "1559976", "revid": "767487", "url": "https://it.wikipedia.org/wiki?curid=1559976", "title": "Glironia venusta", "text": "L'opossum dalla coda a pennello (\"Glironia venusta\", Thomas, 1912) \u00e8 un mammifero della famiglia dei Didelphidae.\nDescrizione.\n\u00c8 un opossum di dimensioni medie: la lunghezza del corpo \u00e8 tra 16 e 20\u00a0cm., il peso intorno ai 200 g. Il dorso \u00e8 color cannella, mentre il lato ventrale \u00e8 grigio chiaro. Due larghe strisce nere che attraversano gli occhi partendo dal naso formano una maschera caratteristica. Non vi \u00e8 dimorfismo sessuale. La caratteristica che d\u00e0 il nome comune alla specie \u00e8 la folta coda, che con una lunghezza media di 20\u00a0cm \u00e8 pi\u00f9 lunga del corpo. Nelle femmine non vi \u00e8 traccia di marsupio.\nDistribuzione e habitat.\nL'areale in figura \u00e8 una ricostruzione congetturale basata sulle localit\u00e0 (in Per\u00f9, Bolivia, Ecuador e Brasile orientale) in cui sono stati trovati i primi 9 esemplari noti. Tutti gli esemplari sono stati osservati nella foresta amazzonica, ad altitudini comprese tra 300 e 1000 m.\nRicerche recenti hanno incrementato il numero di osservazioni (circa una ventina) e l'areale presunto.\nBiologia.\nLe abitudini sono poco note. Si ritiene che sia una specie notturna e arborea. L'ultima caratteristica \u00e8 dedotta soprattutto dalla presenza di alluci opponibili. La dentatura poco specializzata e la dieta di specie prossime rende probabile che la specie sia onnivora.\nStatus e conservazione.\nLa valutazione del rischio di estinzione e pi\u00f9 in generale dello stato di conservazione di questo mammifero \u00e8 complessa.\n D'altra parte IUCN ha modificato una propria precedente valutazione di \"vulnerabile\" (del 1996) in \"rischio minimo\" (2008), ritenendo che il piccolissimo numero di esemplari catturati sia dovuto alla difficolt\u00e0 della cattura stessa pi\u00f9 che all'esiguit\u00e0 della popolazione."}
{"id": "1559979", "revid": "22475", "url": "https://it.wikipedia.org/wiki?curid=1559979", "title": "Myzopoda aurita", "text": "Il pipistrello dai piedi a ventosa orientale (Myzopoda aurita ) \u00e8 un pipistrello della famiglia dei Mizopodidi endemico del Madagascar.\nDescrizione.\nDimensioni.\nPipistrello di medie dimensioni, con la lunghezza totale tra 101 e 118\u00a0mm, la lunghezza dell'avambraccio tra 46 e 52\u00a0mm, la lunghezza della coda tra 40 e 53\u00a0mm, la lunghezza del piede tra 5 e 6\u00a0mm, la lunghezza delle orecchie tra 31 e 39\u00a0mm e un peso fino a 10,5\u00a0g.\nAspetto.\nLa pelliccia \u00e8 corta e densa. Il colore generale del corpo \u00e8 brunastro talvolta con dei riflessi rossastri. Il muso \u00e8 corto e piatto, il labbro superiore si estende ben oltre quello inferiore, gli occhi sono piccoli. Le orecchie sono grandi, a forma di imbuto, separate tra loro, sebbene i margini anteriori si tocchino sopra la fronte. Alla base del padiglione auricolare \u00e8 presente una formazione fungiforme, probabilmente con la stessa funzione del trago. Alla base dei pollici e sulle piante dei piedi sono presenti dei cuscinetti carnosi adesivi. La coda \u00e8 molto lunga e si estende per circa un terzo oltre l'ampio uropatagio. \nEcolocazione.\nEmette ultrasuoni a media intensit\u00e0 sotto forma di impulsi multi-armonici a frequenza quasi costante con massima energia a circa ed insolitamente frammentati.\nBiologia.\nComportamento.\nSi rifugia tra le grandi foglie della palma del viaggiatore, dove si arrampica sulle sue superfici lisce grazie ai cuscinetti adesivi.\nAlimentazione.\nSi nutre di insetti particolarmente di falene.\nDistribuzione e habitat.\nQuesta specie \u00e8 diffusa in gran parte delle coste orientali del Madagascar. La sua presenza \u00e8 segnalata in numerose localit\u00e0, incluse (Maroantsetra, Mananara Avaratra, Mahambo, Toamasina, Mananjary e Tolagnaro). Alcuni ritrovamenti fossili in Tanzania risalenti al pleistocene inferiore dimostrano che in passato il suo areale era pi\u00f9 esteso.\nVive nelle foreste pluviali litorali e in ambienti frequentati dall'uomo fino a 970 metri di altitudine.\nStato di conservazione.\nLa IUCN Red List, considerato il vasto areale anche in zone altamente frequentate dall'uomo, classifica \"M.aurita\" come specie a rischio minimo (LC).\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Myzopoda aurita\" una delle 100 specie di mammiferi a maggiore rischio di estinzione.\n\u00c8 presente in diverse aree naturali protette in Madagascar tra cui il Parco nazionale di Marojejy, il Parco nazionale di Masoala e la Riserva speciale di Analamazaotra."}
{"id": "1559984", "revid": "1573940", "url": "https://it.wikipedia.org/wiki?curid=1559984", "title": "Rhinolophus imaizumii", "text": "Rhinolophus imaizumii () \u00e8 un Pipistrello della famiglia dei Rinolofidi endemico dell'isola giapponese di Iriomote.\nDescrizione.\nDimensioni.\nPipistrello di piccole dimensioni, con la lunghezza dell'avambraccio tra 40,1 e 42,8\u00a0mm.\nAspetto.\nLa pelliccia \u00e8 lunga e lanosa. Le parti dorsali sono marroni, con la base dei peli pi\u00f9 chiara mentre le parti ventrali sono color crema o marroni chiare. Le orecchie sono grandi, con il margine anteriore fortemente convesso, quello posteriore leggermente concavo sotto la punta, la quale \u00e8 smussata. L'antitrago \u00e8 grande. La foglia nasale presenta una lancetta con i bordi leggermente concavi ed una punta arrotondata, un processo connettivo stretto e con la parte anteriore che si proietta in avanti come un corno, una sella leggermente pi\u00f9 stretta al centro e con l'estremit\u00e0 arrotondata e rivolta in avanti. La porzione anteriore copre interamente il muso. Il labbro inferiore ha tre solchi longitudinali. La coda \u00e8 lunga ed inclusa completamente nell'ampio uropatagio. Il primo premolare superiore \u00e8 piccolo e situato lungo la linea alveolare.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto sull'isola di Iriomote, nelle Isole Ryukyu.\nStato di conservazione.\nLa IUCN considera questa specie sinonimo di \"Rhinolophus pusillus\"."}
{"id": "1559986", "revid": "767487", "url": "https://it.wikipedia.org/wiki?curid=1559986", "title": "Tylomys bullaris", "text": "Il ratto rampicante del Chiapas (\"Tylomys bullaris\" Merriam, 1901) \u00e8 un roditore della famiglia dei Cricetidi, diffuso nel Messico meridionale.\nDescrizione.\nAssomiglia grossolanamente a \"Rattus rattus\".\nMisura 17\u201325\u00a0cm cui vanno aggiunti 20\u201325\u00a0mm di coda.\nLa pelliccia \u00e8 di colore grigio-brunastro sul dorso, biancastra sul ventre. La coda, sottile, \u00e8 bruno-nerastra. Possiede grandi orecchie glabre.\nDistribuzione e habitat.\nIl suo areale \u00e8 ristretto al Messico meridionale (Chiapas).\nBiologia.\n\u00c8 una specie verosimilmente arboricola, le cui abitudini sono poco note.\nStatus e conservazione.\nLa IUCN considera questa specie in pericolo critico di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Tylomys bullaris\" una delle 100 specie di mammiferi a maggiore rischio di estinzione."}
{"id": "1559988", "revid": "767487", "url": "https://it.wikipedia.org/wiki?curid=1559988", "title": "Tylomys tumbalensis", "text": "Il ratto rampicante di Tumbala (\"Tylomys tumbalensis\" Merriam, 1901) \u00e8 un mammifero della famiglia dei Cricetidi, endemico del Chiapas (Messico).\nDescrizione.\nAssomiglia grossolanamente a \"Rattus rattus\".\nMisura 17\u201325\u00a0cm cui vanno aggiunti 20\u201325\u00a0mm di coda.\nLa pelliccia \u00e8 di colore dal grigio al marrone sul dorso, biancastra sul ventre. La coda, sottile, \u00e8 marrone scuro o nerastra. Possiede grandi orecchie glabre.\nDistribuzione e habitat.\nIl suo areale \u00e8 ristretto al Messico meridionale (Chiapas).\nBiologia.\n\u00c8 una specie verosimilmente arboricola, le cui abitudini sono poco note.\nStatus e conservazione.\nLa \"IUCN Red List\" classifica questa specie come in pericolo critico di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Tylomys tumbalensis\" una delle 100 specie di mammiferi a maggiore rischio di estinzione."}
{"id": "1559991", "revid": "767487", "url": "https://it.wikipedia.org/wiki?curid=1559991", "title": "Myomimus setzeri", "text": "Il ghiro coda di topo di Setzer (\"Myomimus setzeri\" ) \u00e8 un roditore della famiglia dei Gliridi.\nDescrizione.\nIl suo corpo ha una lunghezza compresa tra i 6.1 e i 12\u00a0cm, esclusa la coda che, a differenza degli altri gliridi, non \u00e8 folta ma pi\u00f9 simile a quella del topo, con una lunghezza tra i 5.3 e i 9.4\u00a0cm (di media 7\u00a0cm) e ricoperta da piccoli peli bianchi. La livrea mostra una netta linea di separazione tra la regione superiore, bruno-rossastra, e quella inferiore che invece \u00e8 bianca. Le femmine sono dotate di 7 paia di mammelle. Il peso pu\u00f2 variare tra i 21 e i 56 grammi.\nDistribuzione e habitat.\n\u00c8 una specie endemica dell'Iran nord-occidentale che vive in vari tipi di habitat: zone di aperta campagna, campi coltivati e lungo le rive dei fiumi.\nBiologia.\nCome le altre specie del genere \"Myomimus\", differisce dagli altri gliridi perch\u00e9 non conduce una vita arboricola, preferendo rimanere sul suolo. Si ciba principalmente di semi, mandorle, frutta, grano, insetti, uova e piccoli vertebrati.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera il \"Myomimus setzeri\" una delle 100 specie di mammiferi a maggiore rischio di estinzione."}
{"id": "1559997", "revid": "767487", "url": "https://it.wikipedia.org/wiki?curid=1559997", "title": "Bunty Aur Babli", "text": "Bunty Aur Babli \u00e8 un film di Bollywood, uscito nel 2005 con Amitabh Bachchan. Il film \u00e8 ancora inedito in Italia. Il titolo significa \"Bunty e Babli\". Vi \u00e8 anche la comparsa, come danzatrice, di Aishwarya Rai. Il film \u00e8 narrato in prima persona da uno dei personaggi, il poliziotto Dashrath Singh.\nTrama.\nIl giovane Rakesh Trivedi abita con i genitori a Fursatganj, in India. Suo padre ha lavorato per trentacinque anni nelle ferrovie e ora sta facendo di tutto per farci entrare anche il figlio. Rakesh per\u00f2 non vuole fare quella vita.\nIn una cittadina delle vicinanze, Pankinagar, vive Vimmi Saluja, una ragazza che sogna di diventare una modella. La famiglia per\u00f2 \u00e8 in procinto di farla sposare con un ragazzo di provincia. I due ragazzi scappano di casa e si incontrano casualmente sul treno che li porta via dalle loro vecchie vite.\nCollegamenti ad altre pellicole.\nData la somiglianza della storia con quella di Bonnie e Clyde, la trama del film richiama quella di Gangster Story del 1967, con Warren Beatty e Faye Dunaway, ma con minore dose di violenza.\nMusica.\nNel film sono presenti sei canzoni, di seguito elencate nell'ordine in cui appaiono.\nLa canzone Dhadak Dhadak \u00e8 quella di apertura, cantata prima da Abhishek Bachchan e poi da Rani Mukherjee, riguardante la contrapposizione tra vita rurale vissuta e cittadina sognata.\nDurante la canzone Kajra Re, fa la sua comparsa come danzatrice la star Aishwarya Rai.\nLa canzone B n B \u00e8 quella dei titoli di coda, in cui scorrono varie immagini significative del film."}
{"id": "1559998", "revid": "149587", "url": "https://it.wikipedia.org/wiki?curid=1559998", "title": "Contea di sclafani", "text": ""}
{"id": "1560005", "revid": "697352", "url": "https://it.wikipedia.org/wiki?curid=1560005", "title": "Blaze of Glory", "text": "Blaze of Glory \u00e8 il primo album in studio di Jon Bon Jovi da solista, pubblicato nel 1990 dalla Mercury Records.\nIl disco.\nSi tratta di un concept album, contenente diverse canzoni pensate per il film \"Young Guns II - La leggenda di Billy the Kid\". Jon Bon Jovi fu inizialmente contattato dal suo amico Emilio Estevez, che gli chiese di prestargli \"Wanted Dead or Alive\" dei Bon Jovi come colonna sonora per l'imminente seguito di \"Young Guns - Giovani pistole\", ma questi pens\u00f2 che sarebbe stato meglio comporre un tema tutto nuovo per il film, e cos\u00ec consegn\u00f2 a Estevez il suo primo album da solista (appunto \"Blaze of Glory\"). Il disco vede la partecipazione di ospiti di profilo altissimo, quali Elton John, Little Richard, e Jeff Beck. \"Blaze of Glory\" ebbe anche notevole successo commerciale e di critica, e riusc\u00ec a raggiungere la terza posizione nelle classifiche degli Stati Uniti, dove fu premiato con due dischi di platino. Nel Regno Unito, invece, dove si piazz\u00f2 secondo, fu certificato disco d'oro.\nL'album si concentra principalmente sul tema della redenzione e, particolarmente, sui vari errori commessi dagli uomini nel passato. Un altro tema portante del disco \u00e8 quello di cercare sempre di far sentire la propria voce nel mondo. Jon Bon Jovi ha affermato nel DVD del box-set \"100,000,000 Bon Jovi Fans Can't Be Wrong\" come inizialmente riteneva l'album solamente un tributo a Billy the Kid e Pat Garrett di \"Young Guns II\", ma successivamente si \u00e8 reso conto come queste due figure in realt\u00e0 riflettano in qualche modo il brutto posto in cui si trovava in quel momento.\nPer la realizzazione del disco, Jon ha affermato di essersi ispirato al film \"Pat Garrett &amp; Billy the Kid\" di Sam Peckinpah. Datata 1973, tale pellicola \u00e8 nota per avere come colonna sonora uno dei brani pi\u00f9 famosi della storia della musica: \"Knockin' on Heaven's Door\" di Bob Dylan (tra le maggiori influenze di Bon Jovi stesso)."}
{"id": "1560007", "revid": "1892728", "url": "https://it.wikipedia.org/wiki?curid=1560007", "title": "Lo scemo, lo chef, la moglie e il suo Homer", "text": ""}
{"id": "1560016", "revid": "339392", "url": "https://it.wikipedia.org/wiki?curid=1560016", "title": "Frederiksv\u00e6rk-Hundested", "text": ""}
{"id": "1560018", "revid": "767487", "url": "https://it.wikipedia.org/wiki?curid=1560018", "title": "Superhero - Il pi\u00f9 dotato fra i supereroi", "text": "Superhero - Il pi\u00f9 dotato fra i supereroi (\"Superhero Movie\") \u00e8 un film parodia del 2008, scritto e diretto da Craig Mazin.\nLa trama \u00e8 principalmente una parodia del film \"Spider-Man\", ma contiene riferimenti anche a molti altri film di supereroi e non.\nTrama.\nRick Riker \u00e8 uno studente che conduce una vita apparentemente normale. Un giorno per\u00f2, durante una gita scolastica, viene punto da una libellula geneticamente modificata. A seguito di questo incidente acquisisce dei superpoteri: diventa incredibilmente pi\u00f9 forte e agile, sviluppa dei riflessi tali da prendere al volo un chiodo sparato a grande velocit\u00e0 e pu\u00f2 arrampicarsi sui muri. Il suo corpo diventa inoltre talmente resistente che solo il titanio riesce a scalfirlo. Si ritrova cos\u00ec a combattere il crimine indossando un costume di colore verde e nero e diventando famoso come \"l'Uomo Libellula\".\nRick non \u00e8 tuttavia l'unico a impadronirsi di nuovi poteri e presto si trova ad affrontare il suo antagonista: l\"'Uomo Clessidra\", in grado di assorbire l'energia vitale delle persone, incrementando il proprio potere e allungando cos\u00ec la propria vita.\nProduzione.\n\"Superhero Movie\" venne annunciato nel mese di aprile 2006, dopo i risultati al botteghino di \"Scary Movie 4\".\nDurante la fase di pre-produzione venne assunto David Zucker come regista e venne stimata una provvisoria data di distribuzione cinematografica, fissata per il 9 febbraio 2007.\nLe riprese del film sono cominciate a Los Angeles, California (USA) il 17 settembre 2007.\nDistribuzione.\nIl film \u00e8 stato distribuito dalla Metro-Goldwyn-Mayer negli USA il 28 marzo 2008, mentre nel circuito cinematografico italiano \u00e8 stato distribuito dalla Medusa Film il 16 maggio dello stesso anno.\nAccoglienza.\nIncassi.\nIl film, nel primo fine settimana, ha incassato circa 9,5 milioni di dollari, per guadagnare complessivamente .\nCritica.\nIl film fu stroncato dalla critica. Su Rotten Tomatoes il film ha un indice di gradimento del 17%, basato su 53 recensioni professionali e con un voto medio di 3,8 su 10. Su Metacritic ha un punteggio di 33/100, basato sul parere di 14 critici."}
{"id": "1560020", "revid": "767487", "url": "https://it.wikipedia.org/wiki?curid=1560020", "title": "Byzantine", "text": "I Byzantine sono una band groove metal statunitense nata nel 2000. All'attivo hanno quattro album, due demo e un ep.\nLa band ha comunicato il suo discioglimento il 26 gennaio 2008, a causa di una serie di circostanze non specificate.\nNel novembre 2009 Chris Ojeda ha annunciato la riunione inizialmente in occasione di tre concerti previsti per marzo 2010, per poi decidere di riprendere l'attivit\u00e0 con una formazione rimaneggiata in conseguenza delle uscite di Cromer e Rohrbough e dell'entrata di Brian Henderson."}
{"id": "1560021", "revid": "13627332", "url": "https://it.wikipedia.org/wiki?curid=1560021", "title": "Centrali idroelettriche", "text": ""}
{"id": "1560022", "revid": "59975", "url": "https://it.wikipedia.org/wiki?curid=1560022", "title": "SpitFire Records", "text": ""}
{"id": "1560023", "revid": "339392", "url": "https://it.wikipedia.org/wiki?curid=1560023", "title": "Halsnaes", "text": ""}
{"id": "1560024", "revid": "13627349", "url": "https://it.wikipedia.org/wiki?curid=1560024", "title": "Canali artificiali", "text": ""}
{"id": "1560026", "revid": "287204", "url": "https://it.wikipedia.org/wiki?curid=1560026", "title": "Francesco D\u2019Onofrio", "text": ""}
{"id": "1560027", "revid": "110157", "url": "https://it.wikipedia.org/wiki?curid=1560027", "title": "Dimero di timina", "text": "Un dimero di timina \u00e8 l'unione di due residui adiacenti di timina all'interno di una molecola di DNA mediante un legame covalente tra carboni C5 e C6 delle due timine. La formazione di tale legame \u00e8 spesso catalizzata dalle radiazioni UV aventi lunghezza d'onda compresa tra 260nm e 280nm, o dalla presenza di agenti mutageni di natura chimica, come l'etilnitrosourea (ENU).\nSi tratta di un tipo specifico di un pi\u00f9 generalizzato danno al DNA chiamato dimero di pirimidina che, come suggerisce il nome, avviene tra basi pirimidiniche (come tra due citosine o tra una citosina ed un uracile). \nIl sistema di riparazione del DNA \u00e8 in grado solitamente di individuare i dimeri di timina grazie alla distorsione che la struttura induce sul filamento duplex di DNA. In molti organismi (esclusi i mammiferi placentati) le fotoliasi sono in grado di riparare il DNA direttamente rompendo il dimero.\nIl meccanismo di riparazione nei mammiferi, NER (Nucleotide Exscission Repair), comporta dapprima l'intervento di una elicasi (XPB o XPD) che apre il DNA per un tratto di lunghezza variabile tra i 12 e i 30 nucleotidi, attorno alla lesione. Successivamente la proteina XPA conferma la presenza della lesione legandosi ad essa. Si va a rompere un legame fosfoestere a monte della lesione lasciando un sito 3'OH libero che verr\u00e0 successivamente usato dalla DNApolimerasi come innesco. In seguito, si lisa anche un legame fosfoestere a valle della lesione, lasciando un 5' libero nel nucleotide che resta nel duplex. Il frammento di DNA a singolo filamento viene ora eliminato, determinando la formazione di un gap sul duplex di DNA. A questo punto la polimerasi utilizza il 3'OH come innesco, per sintetizzare la porzione di filamento mancante, utilizzando il filamento \"fratello\" come stampo. Il nick finale viene saldato dall'intervento della DNAligasi."}
{"id": "1560031", "revid": "119349704", "url": "https://it.wikipedia.org/wiki?curid=1560031", "title": "CRUX Linux", "text": "CRUX \u00e8 una distribuzione GNU/Linux ottimizzata per l'architettura i686 ed indirizzata ad utenti esperti. \u00c8 caratterizzata da un sistema di pacchettizzazione di tipo tar.gz e da un sistema di avvio simile a quello presente nei sistemi BSD. \u00c8 provvista anche di un sistema di ports per installare ed aggiornare le applicazioni. La versione pi\u00f9 recente \u00e8 la 3.6.1."}
{"id": "1560032", "revid": "830939", "url": "https://it.wikipedia.org/wiki?curid=1560032", "title": "August Kopff", "text": "Tra le comete scoperte da Kopff, quelle degne di nota sono la cometa periodica 22P/Kopff e la\nnon periodica C/1906 E1. Ha scoperto, inoltre, 68 asteroidi tra cui gli asteroidi troiani 617 Patroclus e 624 Hektor.\n\u00c8 autore della terza versione del catalogo stellare \"Dritter Fundamental-Katalog\" (FK3), pubblicato nel 1937, derivato da un precedente catalogo di Arthur von Auwers e divenuto la base di tutte le effemeridi.\nSono stati intitolati al suo nome il cratere Kopff sulla Luna e l'asteroide 1631 Kopff.\nFu socio straniero dell'Accademia nazionale dei Lincei dal 1957."}
{"id": "1560033", "revid": "1926649", "url": "https://it.wikipedia.org/wiki?curid=1560033", "title": "Reggina Calcio 2003-2004", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 2003-2004.\nStagione.\nQuarto campionato di Serie A per la squadra \"amaranto\", il secondo consecutivo.\nLa stagione precedente la Reggina si salv\u00f2 grazie alla vittoria dello spareggio contro l'Atalanta (0-0 il risultato allo Stadio Oreste Granillo e 2-1 in rimonta a Bergamo con reti di Francesco Cozza ed Emiliano Bonazzoli).\nIl precampionato fu ricco di soddisfazioni, grazie al calciatore Shunsuke Nakamura che fece da traino, la Reggina venne invitata per un'amichevole di lusso in Giappone dove gioc\u00f2 contro l'ex squadra di Nakamura, lo Yokohama Marinos, al Nissan Stadium. La gara si svolse in un clima di festa (furono venduti oltre 65.000 biglietti) e la Reggina vinse 2-1 grazie alle reti di Roberto Stellone e Emiliano Bonazzoli, la rete per i nipponici fu siglata su rigore da Oku.\nLo sponsor di maglia per questo evento fu l'azienda giapponese Family Mart e la Reggina, al termine di questa gara, pot\u00e9 contare un incasso da squadra di alto livello avendo venduto in Giappone oltre 50.000 maglie amaranto oltre a migliaia di sciarpe, portachiavi e memorabilie amaranto.\nLo sponsor tecnico fu ancora l'azienda Asics mentre gli sponsor di maglia furono (nelle prime gare di campionato) l'azienda Spi serramenti, poi l'importante e internazionale istituto di credito Credit Suisse mentre nelle ultime due gare di campionato come da contratto lo sponsor fu la catena di supermercati giapponese Family Mart.\nIn Coppa Italia lo sponsor era l'azienda Stocco&amp;stocco."}
{"id": "1560039", "revid": "13627523", "url": "https://it.wikipedia.org/wiki?curid=1560039", "title": "Contrabbandieri", "text": ""}
{"id": "1560043", "revid": "44939", "url": "https://it.wikipedia.org/wiki?curid=1560043", "title": "Intercalanti", "text": ""}
{"id": "1560044", "revid": "44939", "url": "https://it.wikipedia.org/wiki?curid=1560044", "title": "Intercalante", "text": ""}
{"id": "1560046", "revid": "767487", "url": "https://it.wikipedia.org/wiki?curid=1560046", "title": "New York Collegium", "text": "Il New York Collegium \u00e8 un ensemble vocale e strumentale statunitense specializzato nell'esecuzione di musica barocca su strumenti musicali dell'epoca o copie moderne degli stessi.\nIl gruppo.\nI musicisti del \"New York Collegium\" sono il complesso statunitense pi\u00f9 noto per l'esecuzione di musiche barocche sia in patria che in tutto il mondo. L'ensemble ha una stagione annuale di concerti a New York e svolge spesso tourn\u00e9e in tutto il mondo ed in Europa in particolare. Viene spesso invitato ai pi\u00f9 importanti festival di musica barocca.\nIl direttore d'orchestra britannico Andrew Parrott \u00e8 alla guida dell'ensemble dal 2001."}
{"id": "1560050", "revid": "1543377", "url": "https://it.wikipedia.org/wiki?curid=1560050", "title": "Paul Wasicka", "text": "Paul Wasicka ha cominciato a giocare a poker nel 2004, quando ha partecipato ad un torneo a Denver, in Colorado. Aveva precedentemente lavorato come barman e direttore di ristorante prima di dedicarsi al poker. Wasicka si \u00e8 classificato secondo, perdendo contro Jamie Gold, all'evento principale delle WSOP 2006, vincendo oltre 6.000.000 di dollari.\nWasicka ha anche giocato in un tavolo finale del World Poker Tour, al Commercio's Casino LA Poker Classic: \u00e8 giunto 4\u00ba, vincendo 455.615 dollari.\nHa ottenuto 7 piazzamenti a premi alle World Series of Poker. Ha vinto il National Heads-Up Poker Championship nel 2007.\nSi calcola che sino al 2011 egli abbia guadagnato pi\u00f9 7.300.000 dollari."}
{"id": "1560051", "revid": "123894203", "url": "https://it.wikipedia.org/wiki?curid=1560051", "title": "Gerty Theresa Cori", "text": "La maggior parte degli studi di Gerty vennero condotti insieme al marito, con cui gett\u00f2 le basi per la comprensione dei meccanismi molecolari attraverso i quali le cellule assimilano il cibo e lo convertono in energia chimica o in riserva cellulare sotto forma di glicogeno.\nPer la prima volta riuscirono a dimostrare il modo in cui gli zuccheri vengono sfruttati dal muscolo come fonte energetica, con conseguente produzione di acido lattico. Questo metabolita successivamente viene trasportato dal sangue fino al fegato, dove viene riconvertito attraverso la gluconeogenesi a glucosio, il quale pu\u00f2 venire immagazzinato come riserva o essere nuovamente condotto al muscolo per permetterne l'attivit\u00e0. \nScoprirono cos\u00ec una via metabolica anaerobica alternativa: il cosiddetto Ciclo di Cori.\nSebbene siano conosciuti soprattutto per l'omonimo ciclo, fecero numerose altre scoperte, altrettanto importanti.\nFurono pionieri nello studio dell'attivit\u00e0 enzimatica e ormonale, ed i loro maggiori lavori contribuirono ad una migliore comprensione del diabete.\nAll'epoca, infatti, si conosceva ben poco degli enzimi e i Cori riuscirono non solo ad identificarli ma anche ad isolarli, specialmente quelli responsabili della conversione degli zuccheri nella forma utilizzabile dai muscoli o nella forma di riserva.\nInoltre Gerty diede inizio allo studio delle malattie ereditarie causate da difetti enzimatici. I loro studi servirono a dimostrare a scienziati e fisici che la comprensione dei processi biochimici cellulari \u00e8 estremamente importante non solo per la biologia, ma anche per la medicina stessa, cosa che nel contesto storico in cui si affermarono non era riconosciuta.\nBiografia.\nGerty Theresa Radnitz nacque il 15 agosto 1896, a Praga, da una famiglia ebrea benestante: il padre, Otto Radnitz, era un chimico e un uomo di affari che gestiva numerose raffinerie di barbabietole da zucchero. \nLa pi\u00f9 grande delle tre figlie, Gerty, segu\u00ec lezioni private a casa fino all'et\u00e0 di dieci anni, quando inizi\u00f2 a frequentare una scuola femminile in grado di darle l'istruzione necessaria per conversare in pubblico e con un futuro marito; fu suo zio, un professore di pediatria, ad incoraggiarla a frequentare l'universit\u00e0 di medicina.\nUfficialmente, alle donne era concesso frequentare l'universit\u00e0 \u201cFerdinando Carlo\u201d di Praga, ma in realt\u00e0 la maggior parte di loro non poteva in quanto nelle scuole femminili non erano insegnate matematica, fisica, latino e chimica, cio\u00e8 le materie richieste per essere ammessi. \nDurante una vacanza con la sua famiglia, nell'estate del suo sedicesimo compleanno, incontr\u00f2 una professoressa di latino che le offr\u00ec di insegnarle le materie necessarie: alla fine dell'anno Gerty aveva integrato ben otto anni di studi ed era pronta ad affrontare e a superare il test di ammissione all'universit\u00e0, di cui dir\u00e0 in seguito che sarebbe stato l'esame pi\u00f9 difficile affrontato in vita sua.\nGli studi e l'incontro con Carl Cori.\nL'interesse per la ricerca biomedica delle universit\u00e0 europee condussero Gerty a iscriversi nel 1914, all'et\u00e0 di soli 18 anni, alla sede universitaria situata in Germania dove erano presenti anche i corsi in lingua cecoslovacca. Qui Gerty, proprio durante il primo anno di studi, incontra i due amori della sua vita: Carl Cori e la biochimica, materia affascinante che applica i principi della chimica ai problemi della biologia. I due coniugi formarono una affiatata coppia di lavoro, dove nessuno dei due competeva con l'altro ma ciascuno si fidava del lavoro altrui. Le loro capacit\u00e0 erano complementari ed il talento si integrava perfettamente con quello dell'altro. Erano pi\u00f9 forti insieme che singolarmente: come afferm\u00f2 William Daughaday della Washington University School of Medicine:Si sposarono nel 1920 e poco tempo dopo si trasferirono in America, sia per sfuggire alla fame e difficolt\u00e0 che seguirono la fine della Prima Guerra Mondiale, sia perch\u00e9 le prospettive lavorative nell'ambito del loro interesse, nell'Europa di quegli anni, erano davvero poche.\nEbbero un figlio, Tom Carl Cori, il quale per\u00f2, nonostante le pressioni dei genitori che desideravano seguisse la strada del ricercatore scientifico, crebbe come il tipico ragazzo americano amante del baseball. \nGerty era sempre stata una donna gentile, educata e allo stesso tempo forte e travolgente sia nella vita privata che nel lavoro, e ci\u00f2 la port\u00f2 ad avere diversi contrasti con alcuni colleghi: il suo coinvolgimento emotivo e la sua dedizione la portarono a essere molto critica e ad avere standard elevati, pretendeva il massimo dagli altri e da se stessa e non era solita chiedere scusa. Quando uno dei suo collaboratori, Edwin Krebs, ora professore all'Universit\u00e0 di Washington, a causa di una dimenticanza rovin\u00f2 un esperimento, Gerty reag\u00ec animatamente accusandolo di aver rovinato tutto al punto che Krebs pens\u00f2 che la sua carriera da ricercatore fosse terminata; il giorno dopo Gerty buss\u00f2 alla sua porta e gli chiese come stesse procedendo il lavoro: era il suo modo inusuale di scusarsi.\nIl premio Nobel e gli anni della malattia.\nL'anno 1947 fu un anno di novit\u00e0 per i coniugi Cori, i quali ricevettero sia la notizia migliore ma anche la notizia peggiore della loro vita: durante una gita in montagna Gerty, in seguito a un malore, scopr\u00ec di essere affetta da una grave malattia, la displasia mieloide, che comportava un malfunzionamento del midollo osseo e le cause erano sconosciute. Poche settimane dopo appresero di aver vinto il Premio Nobel per la medicina, per la scoperta dell'enzima responsabile della conversione del glucosio in energia e viceversa.\nNonostante la terribile notizia della malattia, Gerty e Cori parteciparono alla cerimonia e ritirarono il meritato premio. Tornati a casa, doneranno parte dei soldi ricevuti al progetto dei loro collaboratori sullo studio della fosforilasi. \nDurante il ritiro del premio, Carl volle ringraziare sua moglie:\nNei successivi dieci anni Gerty sopravviver\u00e0 grazie alle trasfusioni di sangue, alle cure incessanti del marito e al lavoro: non smise di contribuire alle ricerche e, otto anni dopo aver ricevuto il Premio Nobel, verr\u00e0 nominata all'Accademia Nazionale delle Scienze e nell'estate del 1957 pubblicher\u00e0 un articolo sulle malattie legate alla sintesi del glucosio nei bambini. \nIl 26 ottobre dello stesso anno, Gerty Cori muore, all'et\u00e0 di 61 anni, a casa sola con il marito: scienziati da tutto il mondo arrivarono per commemorarla e durante la cerimonia funebre in Chiesa, prima che quartetto di archi suonasse Beethoven, fu trasmessa una registrazione vocale che poco tempo prima Gerty aveva composto per Edward R. Murrow, nella quale esprimeva il suo amore per la scienza, la verit\u00e0 e l'umanit\u00e0. Disse: \nPeriodo storico.\nQuando Gerty e Cori divennero marito e moglie, nel 1920, l'Europa Orientale era nel caos a causa della Prima Guerra Mondiale appena terminata.\nGli alleati vittoriosi avevano smantellato l'Austria-Ungheria, spostando le frontiere; una notte Carl e alcuni suoi amici, si travestirono da dipendenti e di nascosto smontarono un istituto di ricerca per spostarlo dalla Cecoslovacchia all'Ungheria, dato che il suo fondatore era ungherese. \nA quel tempo le donne occupavano una posizione marginale, e ci\u00f2 lo dimostra il fatto che il lavoro e il talento di Gerty non furono subito apprezzati ma imputati sempre alla sola figura del marito: a Carl furono offerte diverse proposte di lavoro, come quella di un'importante Universit\u00e0 americana: era il lavoro dei suoi sogni, ma doveva interrompere le ricerche che conduceva in laboratorio con sua moglie. Quando rifiut\u00f2 rimasero sconvolti e informarono Gerty che stava rovinando il marito, dicendole che \u00e8 anti-americano per un uomo lavorare con sua moglie. In privato Gerty scoppi\u00f2 in lacrime ma il marito la rassicur\u00f2:\nLavori e ricerche.\nEuropa.\nNel 1921 Gerty inizi\u00f2 a lavorare presso il \"Karolinen Children's Hospital\" di Vienna, dove condusse studi e pubblic\u00f2 diversi articoli sul cretinismo, ora considerata una deficienza tiroidea congenita. Nell'Europa di quegli anni le opportunit\u00e0 di lavoro erano piuttosto esigue: la ricerca a cui erano interessati i due coniugi era considerata di bassa priorit\u00e0 e tra i vari scienziati quelli pi\u00f9 richiesti erano i fisici. \nQuesto aspetto, con l'aggiunta del contesto storico in cui vivevano, spinse i Cori a voler abbandonare l'Europa e fecero richiesta al governo olandese di lavorare per cinque anni tra la popolazione nativa di Giava. Mentre attendevano una risposta, il direttore del centro \"State Institute for the Study of Malignant Diseases\" di Buffalo, a New York, offr\u00ec un posto di lavoro a Carl, il quale accett\u00f2 lasciando Gerty al suo lavoro viennese per altri 6 mesi. La moglie lo raggiunse dopo che il marito ebbe ottenuto un posto sicuro anche per lei nell'Istituto.\nAmerica.\nPrimi studi.\nQuando arrivarono entrambi in America avevano 25 anni. Nei 9 anni successivi si costruirono una reputazione scientifica ed ottennero la cittadinanza americana.\nI primissimi studi a cui Gerty si dedic\u00f2 trattavano gli effetti dei raggi X sulla pelle e sul metabolismo degli organi corporei, tuttavia l'ambito di ricerca a cui era interessata riguardava il modo in cui una parte del corpo trasferisce energia ad un'altra e negli anni '20 condusse assieme al marito diversi studi su animali da laboratorio, misurando attentamente i valori di glucosio e diversi ormoni.La precisione e l'accortezza di misurazione divennero un tratto dominante del loro lavoro: come scrisse il biografo di Gerty, Joseph Larner: \nCiclo di Cori.\nNel 1929, dopo sei anni di intenso lavoro, i Cori riuscirono a spiegare come i mammiferi ottenessero energia per l'attivit\u00e0 muscolare. Scoprirono il Ciclo di Cori e lo descrissero in termini generici.\nIl glucosio quando \u00e8 superiore al fabbisogno energetico viene immagazzinato sotto forma di glicogeno sia nel fegato che nei muscoli. I Cori compresero questo aspetto e descrissero il ciclo che permetteva gli scambi tra queste due aree. \nUna delle fonti energetiche principali per i muscoli, soprattutto nel caso di sforzi ad alta intensit\u00e0, \u00e8 il glucosio. Questo zucchero pu\u00f2 provenire dalle riserve di glicogeno presenti nel muscolo o nel fegato e subisce una serie di ossidoriduzioni e conversioni che permettono la formazione di molecole ad alto contenuto energetico, le ATP.\nInizialmente il glucosio viene convertito in piruvato attraverso una serie di reazioni che costituiscono la glicolisi, un processo metabolico anaerobico. In condizioni aerobiche si pu\u00f2 ottenere una resa energetica di circa 18 volte superiore se il prodotto terminale di questo processo viene prima decarbossilato e poi immesso nel ciclo di Krebs.\nTuttavia quando il flusso ossidativo non \u00e8 pi\u00f9 sufficiente per fornire l'ATP richiesta, parte del glucosio viene convertito in acido lattico, attraverso una via alternativa anaerobica. Questo avviene per garantire una fonte energetica anche nel caso in cui il metabolismo aerobico non fosse pi\u00f9 sufficiente per fornire il giusto apporto di ATP, come nel caso in cui la concentrazione di ossigeno sia bassa o l'attivit\u00e0 glicolitica sia troppo elevata per permettere un'adeguata ossidazione del NADH, con conseguente arresto della glicolisi.\nPer questi motivi, le fibre muscolari ricavano parte dell'energia dalla conversione del glucosio in piruvato, che viene poi ridotto da una lattato deidrogenasi ad acido lattico.\nIn seguito a queste reazioni, il livello di lattato cresce significativamente e si riversa nel torrente sanguigno, attraverso il quale raggiunge il fegato. Qui l'acido lattico viene ossidato dalla lattato deidrogenasi a piruvato, cui segue una conversione tramite il processo gluconeogetico a glucosio.\nUna volta prodotto, il glucosio pu\u00f2 venire rilasciato nel sangue e raggiungere nuovamente il muscolo, oppure venire immagazzinato nel fegato sotto forma di glicogeno.\nI Cori compresero questo ciclo e lo spiegarono nel 1929 solo in termini generali. Nel resto della loro carriera riuscirono a descriverlo pi\u00f9 nel dettaglio, a comprenderne i particolari e le molecole coinvolte.\nStudi a Washington.\nGli anni di studio a Buffalo furono prolifici e pubblicarono numerosi articoli insieme. In alcuni casi il nome di Gerty veniva per primo, in altri per secondo, in base a chi dei due avesse dato il maggiore contributo. Formarono cos\u00ec una coppia affiatata, dove il talento di uno completava quello dell'altro. \nTuttavia divenne difficile per loro giustificare gli studi sul metabolismo dei carboidrati dal momento che il centro di Buffalo era specializzato nella ricerca oncologica, per cui decisero di continuare le loro ricerche altrove.\nNonostante lavorassero insieme, fu solo Carl a ricevere proposte di lavoro: le prime che arrivarono furono dalla Cornell University e l'Universit\u00e0 di Toronto, ma vennero declinate entrambe poich\u00e9 non offrivano una posizione anche a Gerty.\nNel 1931 venne offerta a Carl una cattedra universitaria da parte della Washington University School of Medicine a St.Louis, nel Missouri, dove anche Gerty ottenne un piccolo ruolo. La scuola di medicina, infatti, le offr\u00ec un posto di ricercatrice associata, con uno stipendio che prevedeva 1500 dollari di salario, pari al 20% della paga di Carl.Nonostante le disparit\u00e0 di trattamento, restava comunque una delle offerte migliori per l'epoca ed il contesto storico in cui si trovavano.\nAll'et\u00e0 di 35 anni Carl divenne cos\u00ec un professore universitario e Gerty una \"ricercatrice associata\". Mentre il primo aveva un contratto lavorativo e poteva essere licenziato solo per ragioni estremamente serie, l'unica garanzia di Gerty era il suo matrimonio.\nEstere di Cori.\nIl campo di studio principale a cui si dedicarono i Cori in quegli anni riguardava il metabolismo dei carboidrati, e prima di arrivare a St.Louis eseguirono studi su animali da laboratorio. Dopo essersi trasferiti, invece, decisero di studiare direttamente il tessuto muscolare per capire meglio cosa accadesse. Gerty stessa sostenne che: Per questo i Cori estrassero il tessuto muscolare dalle rane, lo immersero in acqua fredda distillata ed estrassero le componenti solubili, cos\u00ec da studiarne le reazioni in soluzione e non pi\u00f9 ex-vivo.\nNel 1936, analizzando l'estratto di un muscolo di rana, scoprirono un nuovo composto del glucosio: il glucosio-1-fosfato, anche detto estere di Cori. In seguito compresero che il glicogeno viene scisso in glucosio attraverso tre passaggi, uno dei quali portava alla formazione di questo estere.\nTra il 1938 ed il 1939 Gerty cambi\u00f2 ambito di ricerca e si spost\u00f2 sullo studio degli enzimi: cap\u00ec infatti che erano coinvolti nella conversione del glicogeno e per questo volle saperne di pi\u00f9. Non trascorse molto tempo prima che lei e Carl scoprirono la fosforilasi, un importante enzima che porta alla formazione dal glicogeno del glucosio-1-fosfato. Il glucosio-1-fosfato viene convertito in glucosio-6-fosfato tramite l'enzima fosfoglucomutasi.\nQuesto fu solo l'inizio, ben presto scoprirono un enzima dopo l'altro, rivelando come avvenisse la conversione del glicogeno in glucosio e viceversa, ossia attraverso un processo multistadio che coinvolge una variet\u00e0 di enzimi.\nDopo la fine della Seconda Guerra Mondiale i Cori accettarono una proposta da parte dell'Universit\u00e0 di Washington: Carl avrebbe ottenuto un posto di comando nel dipartimento di biochimica e Gerty sarebbe diventata professoressa. Dopo 16 anni finalmente anche lei ebbe un contratto, una occupazione, uno status ed una paga grazie alle sue capacit\u00e0 e per i suoi meriti, non pi\u00f9 perch\u00e9 era la moglie di qualcuno.\nNobel per la medicina.\nIl 24 ottobre del 1947 i Cori vinsero il Premio Nobel per la medicina per la scoperta degli enzimi coinvolti nelle reazioni di conversione del glicogeno in glucosio e viceversa.\nLa commissione che confer\u00ec loro il premio afferm\u00f2 che Nell'estate del 1957 Gerty, ormai malata, pubblic\u00f2 una review sul deficit di sintesi del glicogeno nei bambini e questo fu il suo ultimo articolo scientifico."}
{"id": "1560052", "revid": "204012", "url": "https://it.wikipedia.org/wiki?curid=1560052", "title": "Nucleo trigemino", "text": ""}
{"id": "1560053", "revid": "29244", "url": "https://it.wikipedia.org/wiki?curid=1560053", "title": "Kaloplocamus croceus", "text": ""}
{"id": "1560054", "revid": "29244", "url": "https://it.wikipedia.org/wiki?curid=1560054", "title": "Kaloplocamus filosus", "text": ""}
{"id": "1560056", "revid": "13627664", "url": "https://it.wikipedia.org/wiki?curid=1560056", "title": "Esplosioni", "text": ""}
{"id": "1560057", "revid": "248219", "url": "https://it.wikipedia.org/wiki?curid=1560057", "title": "Peplidia maderae", "text": ""}
{"id": "1560058", "revid": "1543377", "url": "https://it.wikipedia.org/wiki?curid=1560058", "title": "Laghetto di Ponte Subiolo", "text": "Il laghetto di Ponte Subiolo \u00e8 uno specchio d'acqua situato sul versante destro del canale del Brenta, in provincia di Vicenza. \u00c8 compreso nel comune di Valbrenta, tra le frazioni Valstagna e San Gaetano.\nCaso non unico nella zona (si vedano le grotte di Oliero), rappresenta una sorgente valchiusana da cui, nei periodi di piena, l'acqua tracima formando un breve torrente che si getta nel Brenta. In assenza di precipitazioni, si presenta invece come un tranquillo specchio d'acqua apparentemente privo di immissari ed emissari. \nSul fondo si trova la cosiddetta grotta dell'Elefante Bianco.\nOrigini del nome.\nIl toponimo \u00e8 in relazione con il veneto \"subi\u00e0re\" \"fischiare\", ad indicare il gorgogliare dell'acqua che esce dalla sorgente.\nCaratteristiche.\nLargo 20 metri e lungo 35, in occasione di abbondanti precipitazioni l'acqua tracima creando un breve torrente che dopo circa 100 metri si getta nel fiume Brenta.\nGrotta dell'Elefante Bianco.\nDal laghetto \u00e8 possibile accedere alla Grotta dell'Elefante Bianco, molto frequentata dagli speleosub per la facilit\u00e0 di accesso e le vaste dimensioni, oltre che per la sua grande suggestione. Nonostante ci\u00f2 il laghetto ha causato la morte di otto esploratori dal 1971 ad oggi.\nL'esplorazione del sito \u00e8 la pi\u00f9 profonda immersione in grotta avvenuta nel mondo, adottando un sistema a riciclo dei gas.\nCaratteristiche.\nIl suo sviluppo spaziale \u00e8 di 365\u00a0m, con un dislivello di -149\u00a0m.\nL\u2019Elefante Bianco era ed \u00e8 la sorgente Valchiusana pi\u00f9 profonda d\u2019Italia e con la sua attuale profondit\u00e0 di -186m \u00e8 anche una delle pi\u00f9 profonde nel mondo.\nEsplorazione.\nLa base del pozzo a circa -130m \u00e8 ricoperta da massi di crollo, il passaggio che permette di proseguire l\u2019esplorazione rimane di generose dimensioni ed \u00e8 largo una decina di metri e alto circa 3m, da qui si scende rapidamente fino a -139m. Si ha l\u2019impressione che la galleria ritorni indietro.\nDa qui in avanti per una trentina di metri di lunghezza fino alla profondit\u00e0 di -140m la galleria rimane sempre larga 10m circa ma diventa leggermente pi\u00f9 alta 4-5m.\nIn questa zona la roccia sebbene molto levigata ha diverse asperit\u00e0 sulle quali fissare il filo.\nDa -140m a -152m si percorrono 20m (410m dall\u2019ingresso) di galleria inclinata con diversi massi di crollo sul fondo.\nDa questo punto non ci sono pi\u00f9 massi, il fondo \u00e8 liscio levigato e diventa difficile fissare il filo.\nA -155m un inaspettato scalino naturale alto 30-40cm interrompe la continuit\u00e0 del fondo.\nLa galleria mantiene le stesse dimensioni, serpeggiando a destra e a sinistra, a 480m dall\u2019ingresso a -165m si apre un pozzo profondo 19m, largo 7-8m, lungo oltre 10m a forma triangolare.\nSul fondo del pozzo a -184m qualche masso e di nuovo la galleria sembra ritorni indietro, qui la roccia offre diverse asperit\u00e0 per fissare il filo, le dimensioni si mantengono simili a quelle della galleria che accede al pozzo dopo 30m l\u2019esplorazione finisce a -186m."}
{"id": "1560065", "revid": "3115", "url": "https://it.wikipedia.org/wiki?curid=1560065", "title": "Gabriel Lam\u00e9", "text": "Fu studente dell'\u00c9cole Polytechnique. Dal 1820 al 1830 lavor\u00f2 come ingegnere\nin Russia. Dal 1831 al 1844 fu professore di fisica nell'\u00c9cole Polytechnique e dal 1850 al 1863 all'Universit\u00e0 di Parigi. Fu eletto all'Acad\u00e9mie des Sciences nel 1840.\nGabriel Lam\u00e9 ha lavorato sulla teoria dell'elasticit\u00e0, sulle coordinate curvilinee, e l'equazione del calore. Nel suo lavoro sulle coordinate curvilinee ha introdotto le funzioni di Lam\u00e9 e l'equazione di Lam\u00e9.\nIl suo nome \u00e8 inciso sulla Torre Eiffel."}
{"id": "1560068", "revid": "2110364", "url": "https://it.wikipedia.org/wiki?curid=1560068", "title": "Vincenzo Zappal\u00e0", "text": "Il suo campo di interesse prevalente \u00e8 quello relativo allo studio del sistema solare ed in particolare dei corpi minori, quali comete ed asteroidi. Il MPC gli accredita la scoperta di nove asteroidi.\n I suoi maggiori risultati scientifici hanno riguardato lo studio delle propriet\u00e0 rotazionali degli asteroidi e la definizione di un nuovo metodo, oggi universalmente riconosciuto, per la definizione delle famiglie asteroidali. \nGli \u00e8 stato dedicato l'asteroide 2813 Zappal\u00e0, scoperto da Edward L. G. Bowell nell'Osservatorio Lowell di Flagstaff in Arizona."}
{"id": "1560069", "revid": "66934", "url": "https://it.wikipedia.org/wiki?curid=1560069", "title": "Bernardo Houssay", "text": ""}
{"id": "1560070", "revid": "375960", "url": "https://it.wikipedia.org/wiki?curid=1560070", "title": "Yi Yin", "text": "Yi Yin aiut\u00f2 il fondatore della Dinastia, Cheng Tang, a sconfiggere Jie dissolvendo l'alleanza che univa la dinastia Xia alle nove trib\u00f9 con un abile stratagemma."}
{"id": "1560071", "revid": "770813", "url": "https://it.wikipedia.org/wiki?curid=1560071", "title": "Servizio medico urgente di rianimazione ed estricazione", "text": "Il Servizio medico urgente di rianimazione ed estricazione (\"Serviciul medical de urgen\u021b\u0103, reanimare \u0219i descarcerare\", in acronimo SMURD) \u00e8 il servizio di primo soccorso rumeno che affianca nelle situazioni pi\u00f9 gravi il lavoro di trasporto dei malati svolto dalle ambulanze del sistema sanitario nazionale.\n\u00c8 un servizio volontario, fondato in Romania nel settembre del 1990 per sopperire al deficit del servizio erogato dal sistema sanitario rumeno. A quel tempo infatti non esisteva un sistema di emergenza preospedaliera, essendo pratica comune trasportare il pi\u00f9 velocemente possibile il ferito o il malato al pi\u00f9 vicino pronto soccorso.\nIl servizio SMURD \u00e8 de facto un ramo dei vigili del fuoco, meglio conosciuti in romeno come Ispettorati delle situazioni di emergenza.\nStoria.\nL'associazione \u00e8 stata creata da un medico palestinese, Raed Arafat, specializzatosi in Romania in medicina d'urgenza.\nVisto inizialmente come un concorrente dei servizi di ambulanza statali, lo SMURD ha preso lentamente piede in varie provincie della Romania. Inizialmente l'attivit\u00e0 era svolta su ambulanze donate o acquistate grazie a raccolte fondi.\nDopo che nel 2004 tutti i numeri d'emergenza sono confluiti nel numero unico di emergenza 112, si sta provvedendo ad una diffusione capillare dello SMURD, alla riorganizzazione dei servizi di ambulanza ed all'implementazione della localizzazione del chiamante presso il 112.\nNel 2007 lo Stato romeno ha posto fine a tutte le polemiche ed ha ufficialmente riconosciuto tutti questi anni di sforzi, dando la carica di sottosegretario del Ministero della salute ad Arafat, incaricandolo ufficialmente di riformare il sistema di emergenza preospedaliera.\nSempre nel 2007 il Ministero della salute romeno ha acquistato 1500 ambulanze destinate ai vari servizi di ambulanza e agli SMURD provinciali, mentre nel 2008 sono state acquistate altre 800 ambulanze nuove, rinnovando cos\u00ec l'intero parco mezzi del sistema di emergenza preospedaliera rumeno.\nNel corso delle proteste avvenute in Romania all'inizio del 2012, Arafat si \u00e8 dimesso dalla carica politica di fronte all'opportunit\u00e0 di privatizzazione dell'associazione, per poi, successivamente, tornare su suoi passi.\nServizi svolti.\nLo SMURD svolge assistenza sanitaria urgente nei casi pi\u00f9 gravi, anche in concomitanza dei servizi di ambulanza: incidenti stradali, malori, incendi, crolli, esplosioni.\nStruttura organizzativa.\nEquipaggi.\nGli equipaggi che compongono le squadre di soccorso SMURD sono molto eterogenee, generalmente composte da volontari medici o medici specializzandi, infermieri, paramedici, autisti soccorritori e vigili del fuoco.\nSedi.\nDal 2007 il servizio \u00e8 stato esteso a tutto il servizio nazionale.\nAd oggi, nella maggior parte delle provincie il servizio \u00e8 integrato con gli altri sistemi di emergenza tramite centrali d'emergenza \"112\" integrate.\nSono attive sei basi di elisoccorso:\nNe saranno attivate prossimamente altre due. Tutte le basi hanno a disposizione velivoli del tipo Eurocopter EC-135.\nMezzi Aerei.\n\"Sezione aggiornata in base alle pubblicazioni giornaliere di periodici e siti specializzati. Tali modifiche vengono apportate onde rendere quanto pi\u00f9 aggiornata la tabella.\"\nIncidenti.\nIl 2 giugno 2016, un elicottero SMURD precipita vicino a Harag\u00ee\u0219 in Moldavia, uccidendo tutti e quattro i membri dell'equipaggio."}
{"id": "1560072", "revid": "122834914", "url": "https://it.wikipedia.org/wiki?curid=1560072", "title": "Mercedes-Benz Classe CLS", "text": "La Classe CLS \u00e8 un'autovettura di fascia alta prodotta dalla casa tedesca Mercedes-Benz. Al 2018 \u00e8 arrivata alla terza generazione con la C257.\nLa vettura.\nLa Mercedes-Benz Classe CLS nasce sulla base della Mercedes-Benz Classe E. Il lancio \u00e8 avvenuto nell'autunno del 2004. L'idea della casa tedesca era quella di creare una berlina con una linea talmente filante da confondersi con una coup\u00e9. Questo concetto fa diffondere un vero e proprio nuovo segmento di vetture: le coup\u00e9 a 4 porte. La \"paternit\u00e0\" di tale segmento viene infatti spesso attribuito alla CLS, nonostante la Maserati Quattroporte fosse gi\u00e0 in commercio da un anno; quest'ultima per\u00f2, nonostante il concetto e il tipo di carrozzeria siano simili, copre un segmento di mercato superiore rispetto alla CLS ed \u00e8 considerata una berlina di lusso, diretta concorrente della Classe S.\nIl successo della CLS ha spinto le maggiori case europee a lanciarsi in questo settore: dopo alcuni anni sono stati, infatti, lanciati modelli direttamente concorrenti come la BMW Serie 6 Gran Coup\u00e9 e l'Audi A7.\nIl profilo estetico richiama una concept car del 1970 di Robert Opron. La prima esposizione della CLS avvenne al salone internazionale dell'auto di Francoforte nel 2003, con la Vision CLS concept, e fece il suo debutto al NYIAS del 2004. Lo stesso anno fu presentata anche la 55 AMG, la versione del reparto sportivo della casa AMG.\nLa produzione della \"Classe CLS\" si \u00e8 articolata finora su tre serie distinte: la prima serie, denominata C219, \u00e8 quella lanciata nel 2004 e tolta dai listini sei anni pi\u00f9 tardi a favore della seconda serie, denominata C218. Dal 2018 \u00e8 in produzione la terza serie, denominata C257.\nC219.\nQuesta \u00e8 la prima serie della Classe CLS: gi\u00e0 la prima generazione comprendeva tutta la dotazione tipica di tutte le Mercedes successive al 2004, con un occhio alla sicurezza automobilistica, infatti accessori come il sistema anticollisioni Pre-safe, che mette in tensione i pretensionatori delle cinture di sicurezza, chiude i finestrini e il tetto apribile e regola i sedili nella posizione migliore per prepararsi all'impatto, dimostrano l'importanza di questo aspetto secondo gli ingegneri Mercedes-Benz. Sono disponibili due modelli CROME e SPORT con sospensioni pneumatiche, inoltre, optional come fari allo xeno, sistema di navigazione GPS COMAND, sistema di accensione senza chiave Keyless go e il sistema di sensori di parcheggio Parktronic. Le motorizzazioni sono: CLS 320, CLS 500 e CLS 55 AMG a benzina; mentre un'unica versione a gasolio con il CLS 320 CDI V6.\nNel 2007 \u00e8 stata introdotta la versione 63 AMG, che conta su un motore da 6.3 litri invece che del vecchio 5.5 litri.\nNel marzo 2008 la carrozzeria \u00e8 stata oggetto di un lieve restyling, concentrato sulla mascherina, paraurti anteriore e posteriore, specchietti retrovisori con annessi indicatori di direzione(di dimensioni pi\u00f9 grandi e di forma quadrata, non pi\u00f9 a \"goccia\"), nuovo disegno dei terminali di scarichi (non pi\u00f9 a \"fetta di salame\") e luci posteriori a led.\nLe motorizzazioni del 2010 sono:\nC218.\nLa sigla \"C218\" rappresenta la seconda serie della Classe CLS, il cui debutto commerciale \u00e8 avvenuto al Salone dell'automobile di Parigi nell'ottobre del 2010, esattamente sei anni dopo la prima serie.\nIl nuovo modello offre nuovi contenuti ancora pi\u00f9 ricchi e d'avanguardia, sia per quanto riguarda le dotazioni, sia sul fronte sicurezza, sia ancora per quanto riguarda le motorizzazioni. Queste ultime comprendono diverse novit\u00e0, come il V6 ad iniezione diretta da 3.5 litri e 306\u00a0CV ed il V6 turbodiesel common rail da 3 litri e 265 CV. Queste due motorizzazioni sono quelle con cui la vettura fa il suo ingresso sul mercato, ma ne sono arrivate altre in seguito, come il V8 bi-turbo con iniezione diretta da 4.6 litri e 408\u00a0CV e la motorizzazione di punta, vale a dire il 5.5 litri V8 AMG da 525\u00a0CV o da 557\u00a0CV nella versione Performance. Da segnalare anche la versione \"economa\" equipaggiata con un 4 cilindri da 2.1 litri turbodiesel con doppia sovralimentazione ed in grado di sviluppare fino a 204 CV, chiamata 250 CDI.\nDa novembre \u00e8 disponibile anche la versione 4 Matic in abbinamento al 3 litri diesel o al 4.6 litri benzina.\nL'impostazione della carrozzeria \u00e8 sempre la stessa, grande ed imponente, ma con un padiglione aerodinamicamente raccordato alla coda che segna la differenza tra questa vettura e le grandi, classiche berline dello stesso marchio.\nC257.\nLa sigla C257 identifica la terza generazione della cosiddetta Classe CLS, un'autovettura di fascia alta prodotta in serie a partire dal 2018.\nLa presentazione avvenne il 29 novembre 2017 presso LA Auto Show come auto successiva alla serie Baureihe 218. \u00c8 prodotta nello stabilimento di Sindelfingen. La commercializzazione avvenne dal marzo 2018 con tre motorizzazioni."}
{"id": "1560074", "revid": "183976", "url": "https://it.wikipedia.org/wiki?curid=1560074", "title": "Rifugio val di Fumo", "text": ""}
{"id": "1560076", "revid": "767487", "url": "https://it.wikipedia.org/wiki?curid=1560076", "title": "Nucleo del tratto solitario", "text": "Il nucleo del tratto solitario o nucleo del fascicolo solitario \u00e8 accolto nella sostanza grigia che circonda il canale centrale del midollo allungato per tutta la sua lunghezza e per un tratto nel ponte.\nNucleo viscero-sensitivo dei nervi cranici.\nQuesto nucleo riceve fibre provenienti dal VII, IX e X nervo cranico, essendo un nucleo \"viscero-sensitivo\"."}
{"id": "1560079", "revid": "767487", "url": "https://it.wikipedia.org/wiki?curid=1560079", "title": "Far Cry (film)", "text": "Far Cry \u00e8 un film d'azione del 2008 diretto e co-prodotto da Uwe Boll, adattato dal videogioco per PC e console \"Far Cry\".\nTrama.\nJack Carver \u00e8 un traghettatore tedesco (ex soldato delle Forze Speciali) che lavora in un lago in Canada. Suo compito \u00e8 trasportare turisti sulla sua barca, finch\u00e9 non riceve la richiesta di un servizio per una giornalista locale, Valerie Cardinal, che sta investigando su misteriosi esperimenti che si tengono in un'installazione su un'isola al centro del lago, nella quale lavora suo zio Max (anche vecchio compagno d'arma di Jack).\nIl dr. Krieger \u00e8 infatti a capo di questi folli studi per trasformare dei normali soldati in macchine da guerra geneticamente modificate, in grado di subire colpi di qualunque tipo sulla loro pelle, tranne che su bocca od occhi. A protezione dell'isola tiene dei mercenari di due diverse organizzazioni, da un lato i temibili uomini di Chernov, una spietata donna assassina, dall'altro i pi\u00f9 leali e ragionevoli soldati di Parker.\nJack e Val intanto raggiungono notte tempo una spiaggia, dove si dovrebbe tenere l'incontro con Max. Il quale per\u00f2 non si presenta, perch\u00e9 scoperto il suo doppio gioco viene usato per un esperimento che lo tramuta nel primo GMS (Soldato Geneticamente Modificato) in grado di comprendere gli ordini, senza assaltare chiunque gli sia davanti. Jack, restio nel seguire la reporter, la lascia andare da sola. Per questo la ragazza viene colta in trappola da Chernov e i suoi uomini, a cui viene anche ordinato di far saltare la barca di Jack. L'ex militare riesce comunque a salvarsi, gettandosi in acqua appena in tempo. Raggiunta la terra ferma assalta il convoglio e libera Val, con la quale scappa e passa la notte insieme in una capanna abbandonata.\nIl giorno dopo con uno stratagemma rubano un camion ed una divisa, per riuscire ad entrare nella segheria usata come copertura da Krieger. Mentre Jack, ancora determinato a lasciare l'isola, va in cerca di una barca per fuggire, Val rimane nascosta, sperando comunque di trovare suo zio. Viene per\u00f2 scoperta da Krieger attraverso le telecamere e fatta catturare dai suoi soldati. Jack intanto scova un motoscafo usato per il trasporto delle provviste e tenta la fuga accompagnato da un povero addetto alle consegne, un grassone di nome Emilio, che era rimasto sulla barca per fare uno spuntino.\nBraccati dai mercenari, risalgono il fiume finch\u00e9 non si trovano la strada sbarrata da una recinzione e vengono quindi fatti prigionieri. Portati al cospetto di Krieger egli decide di usarli per i suoi esperimenti, mentre pone Val sotto interrogatorio riguardo alle cose che sa. Per spaventarla ancora di pi\u00f9 mostra cosa ha fatto a Max e ordina a questi di uccidere i due ostaggi, che nel frattempo si sono liberati con l'aiuto della chiave universale di Jack (precedentemente usata da Valerie per liberarsi dalle manette). Max per\u00f2 riesce a tornare in s\u00e9, un po' per Jack che gli ricorda la loro parola d'ordine sotto le armi, un po' per Val che sta assistendo alla scena.\nKrieger spaventato fa uscire altri due GMS dalle celle, sperando che mettano fuori uso Max, ma questi impazziti iniziano a uccidere tutti e uno, sparando da una mitragliatrice, fa aprire tutte le gabbie. Scoppia il caos nella base, i GMS impazziti attaccano tutti indiscriminatamente, Jack si trova in mezzo e tenta di recuperare Valerie per scappare insieme. Intanto Krieger prepara una barca per la fuga e protetto dai soldati di Chernov si fa aprire la strada. Parker rifiuta di mantenere la posizione per aiutare lo scienziato, perci\u00f2 viene fatto ammazzare da Chernov, e scoppia il conflitto anche tra i due gruppi di mercenari.\nQuando finalmente Jack raggiunge Krieger, Chernov e Valerie, in rotta verso l'unica barca per lasciare l'isola, prende in ostaggio il dottore e propone lo scambio alla mercenaria, che ovviamente lo inganna e non consegna la giornalista. Jack allora si trova in inferiorit\u00e0 numerica, ma per fortuna Max, ancora accecato cerebralmente, sbuca sul molo e mette fuori gioco i gregari di Chernov. Anche se ferito agli occhi, punto debole dei GMS, ammazza in un ultimo sforzo l'assassina, permettendo a Jack e Val di andarsene.\nKrieger rimasto solo si accorge che al molo non c'\u00e8 pi\u00f9 nessuna barca, recuperata invece da Emilio che salva il tedesco e la reporter. Lo scienziato rimane da solo nella segheria, mentre un'orda di GMS lo accerchia.\nNell'epilogo si vedono Jack e Val su un molo, dove il suo salvatore le mostra la nuova barca pagata coi soldi dell'assicurazione e i due si danno appuntamento al giorno dopo.\nProduzione.\nDurante un'intervista ad Uwe Boll avvenuta nell'ottobre 2006, egli dichiar\u00f2 di avere in progetto la trasposizione cinematografica del videogioco \"Far Cry\" e che, la pre-produzione del film si sarebbe avviata a maggio 2007."}
{"id": "1560117", "revid": "235550", "url": "https://it.wikipedia.org/wiki?curid=1560117", "title": "Rudolf Goclenius", "text": ""}
{"id": "1560118", "revid": "1776051", "url": "https://it.wikipedia.org/wiki?curid=1560118", "title": "Return of the Pride", "text": "Return of The Pride \u00e8 il sesto album in studio del gruppo musicale statunitense White Lion, pubblicato il 14 marzo 2008 dalla Frontiers Records. Si tratta del primo disco interamente di inediti pubblicato dal gruppo dai tempi di \"Mane Attraction\" nel 1991, oltre che il primo assoluto registrato con la nuova formazione assemblata dal frontman originario Mike Tramp.\nDopo la pubblicazione della raccolta \"The Best of White Lion\", la band cominci\u00f2 a essere indicata principalmente come Tramp's White Lion per evitare questioni legali con gli altri membri originari del gruppo. Tuttavia, dopo anni, Mike Tramp \u00e8 riuscito a ottenere il permesso per poter utilizzare il primo nome e far uscire quest'album sotto il titolo White Lion.\nSin dal titolo, il disco vuole rappresentare una sorta di \"sequel\" del famoso album \"Pride\" pubblicato dai White Lion nel 1987."}
{"id": "1560120", "revid": "1926649", "url": "https://it.wikipedia.org/wiki?curid=1560120", "title": "Reggina Calcio 2004-2005", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 2004-2005.\nStagione.\nPer la 5\u00aa stagione in massima serie, sulla panchina amaranto sedette Walter Mazzarri: il tecnico - fautore della risalita del in A - mantenne l'imbattibilit\u00e0 casalinga sino a ottobre. La Reggina si rese anche protagonista della vittoria contro la , che in Campionato era caduta al Granillo gi\u00e0 il 17 maggio 2003.\nL'ultima giornata - grazie al punto conquistato contro l' - segn\u00f2 il raggiungimento di un'altra salvezza per i calabresi.\nSponsor e maglie.\nLo sponsor tecnico fu l'azienda giapponese dell'Asics che disegn\u00f2 una maglia particolare con una drago stilizzato (appunto per far leva sulle vendite in giappone).\nSponsor di maglia fu la Family Mart per le amichevoli in giappone, mentre per il campionato lo sponsor fu la Gicos come primo sponsor mentre per la prima volta apparve il secondo sponsor Stocco&amp;stocco.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1560121", "revid": "228587", "url": "https://it.wikipedia.org/wiki?curid=1560121", "title": "Diagramma di Ishikawa", "text": "Il diagramma di Ishikawa \u00e8 una tecnica manageriale utilizzata nel settore industriale e nei servizi per individuare la/le causa/e pi\u00f9 probabile/i di un effetto (o problema).\n\u00c8 anche chiamato diagramma causa-effetto o diagramma a lisca di pesce.\nOrigini.\nQuesto tipo di diagrammi causa-effetto sono stati messi a punto in Giappone nel 1943 da Kaoru Ishikawa, tra i primi sostenitori del concetto di qualit\u00e0 totale.\nApplicazioni nel brainstorming.\nI diagrammi di Ishikawa possono essere utilizzati nel corso di una o pi\u00f9 sessioni di brainstorming per esaminare le possibili cause relative ad un problema. \nUn altro strumento particolarmente efficace per avviare questo tipo di studio sono le mappe mentali, che danno un supporto in chiave grafica e permettono di annotare gli spunti che emergono durante le sessioni di brainstorming.\nLe 4 M.\nNel campo manifatturiero, le cause o i fattori che influenzano un processo produttivo sono spesso organizzate in quattro macrogruppi, che sono:\nA queste quattro poi se ne \u00e8 aggiunta una quinta: l'ambiente, per cui si parla di \"5M\". Poich\u00e9 per\u00f2 ambiente non inizia per \"m\", si \u00e8 scelta la lingua francese: il quinto fattore diventa cos\u00ec il Milieu.\nOgni causa pu\u00f2 essere a sua volta effetto di altre cause. \nAd esempio:\nAnalisi.\nDopo il brainstorming:"}
{"id": "1560122", "revid": "574302", "url": "https://it.wikipedia.org/wiki?curid=1560122", "title": "Carlo Ambrogio d'Austria-Este", "text": "Biografia.\nFiglio dell'arciduca Ferdinando d'Asburgo-Lorena e della principessa Maria Beatrice d'Este, l'arciduca Carlo Ambrogio d'Asburgo-Este nacque a Milano il 2 novembre 1785, negli anni in cui suo padre esercitava in loco la funzione di Governatore del Ducato di Milano. Per rinsaldare i legami con il ducato di Milano, al giovane arciduca vennero imposti i nomi di Carlo e Ambrogio, i due santi patroni dell'arcidiocesi di Milano. Per parte di madre era inoltre nipote diretto di Ercole III d'Este, ultimo discendente in linea maschile dell'antica casata italiana degli Este, duchi di Modena e Reggio.\nDestinato come ultrogenito alla carriera ecclesiastica, nel 1806 venne nominato amministratore apostolico (con funzione di Vescovo-Conte) della diocesi di V\u00e1c poich\u00e9 non era ancora stato ordinato sacerdote, cosa che avvenne nel 1807, per poi venire nominato effettivamente alla propria cattedra episcopale. Nel 1808 pass\u00f2 alla carica di arcivescovo di Esztergom, ottenendo contestualmente il titolo di primate d'Ungheria da papa Pio VII.\nMor\u00ec a Tata, in Ungheria, il 2 settembre 1809 e la sua salma si trova ancora oggi nella cattedrale di Nostra Signora e di Sant'Adalberto a Esztergom, nella tomba per lui realizzata dallo scultore italiano Giuseppe Pisani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1560123", "revid": "1864952", "url": "https://it.wikipedia.org/wiki?curid=1560123", "title": "TimeShift", "text": "TimeShift \u00e8 uno sparatutto in prima persona a tema fantascientifico del 2007 sviluppato da Saber Interactive e pubblicato da Sierra Entertainment. \u00c8 uscito per sistemi Windows oltre che per Xbox 360 e PlayStation 3.\nTrama.\nIn un non precisato futuro, degli scienziati hanno sviluppato due dispositivi per viaggiare nel tempo; uno di questi prototipi, denominato \"Tuta Alpha\" (Alpha Suit), viene rubato dal direttore del progetto, il dottor Aiden Krone, che torna indietro nel tempo per cercare di dominare il mondo. Il protagonista, uno scienziato chiamato Tom Swift, recupera la \"Tuta Beta, \" (Beta suit) il secondo e pi\u00f9 efficiente progetto (non ancora concluso e, quindi non privo di alcuni handicap soprattutto all'inizio del gioco), e parte al suo inseguimento cercando di evitare che il dottor Krone riesca nel suo intento.\nModalit\u00e0 di gioco.\nParticolarit\u00e0 del titolo \u00e8 l'abilit\u00e0 del protagonista di manipolare, per breve periodo, il tempo: \u00e8 infatti possibile fermarlo, rallentarlo o riavvolgerlo; molti degli enigmi e dei combattimenti sono possibili solo se si usufruisce di questa abilit\u00e0 nel momento giusto. Qualcosa di simile \u00e8 presente anche nella saga \"\", con una sostanziale differenza: nel titolo Ubisoft il personaggio \u00e8 coinvolto nella modifica temporale (se il tempo viene riavvolto mentre si sta cadendo, il personaggio torna indietro); in TimeShift, invece, il protagonista non \u00e8 sottoposto alle modifiche temporali.\nPer quanto riguarda il gameplay, il titolo presenta una larga quantit\u00e0 di scontri a fuoco e dei semplici enigmi da risolvere con l'ausilio delle abilit\u00e0 di manipolazione temporale.\nArmi e veicoli.\nMolte delle armi utilizzabili in TimeShift dispongono di una funzione di fuoco secondarie. Le armi disponibili nel gioco sono le seguenti:\nSparse in alcune aree di gioco vi sono delle torrette utilizzabili dotate di grande potenza di fuoco.\nIn alcune sequenza di gioco sar\u00e0 necessario guidare un quad per procedere nella campagna; il sistema di guida \u00e8 molto semplice e intuitivo e la visuale sempre in prima persona.\nLivelli di gioco.\nTimeShift si divide in 23 livelli:\nAccoglienza.\nIl sito Spaziogames.it ha premiato TimeShift con voto 8/10 elogiando la grafica, il gameplay e il comparto multiplayer; tra i difetti principali elenca: la linearit\u00e0 del titolo, la trama poco sviluppata e un'intelligenza artificiale dei nemici non eccezionale.\nSecondo il sito Multiplayer.it (che gli ha dato 7.7/10) il titolo \u00e8 macchiato da una scarsa originalit\u00e0 e da una trama lacunosa, mentre ne elogia la grafica, l'audio e la modalit\u00e0 multiplayer.\nSecondo Everyeye.it: \"gli innegabili pregi del titolo riescono solo in parte a compensare i suoi difetti\", \u00e8 per questo l'ha valutato con un 6/10 ritenendolo comunque \"un gioco nella media e un'interessante alternativa per gli appassionati del genere\"\nVideogames.it ha valutato TimeShift con 3/5.\nSu Metacritic il gioco per pc ha un punteggio di 71/100 basato su 30 recensioni, per Ps3 e Xbox360 il punteggio \u00e8 di 70/100."}
{"id": "1560128", "revid": "38120", "url": "https://it.wikipedia.org/wiki?curid=1560128", "title": "Return of The Pride", "text": ""}
{"id": "1560129", "revid": "124797977", "url": "https://it.wikipedia.org/wiki?curid=1560129", "title": "Massimo Varini", "text": "Massimo Varini \u00e8 un musicista perlopi\u00f9 conosciuto per la sua attivit\u00e0 come chitarrista e didatta, ma \u00e8 anche autore, arrangiatore e produttore artistico.\nStudi musicali.\nInizia a suonare nel 1982/83 come autodidatta poi come allievo di Paolo Lancellotti allora batterista de i Nomadi. Seguir\u00e0 poi con Giuseppe La Monica presso l'Accademia di Musica di Modena.\nCarriera professionale.\nLa sua carriera professionale inizia nel 1989 come chitarrista/attore nel serial TV di Italia 1 Cri Cri con Cristina D'Avena.\nPrincipalmente impegnato in registrazioni in studio, collabora con Nek come chitarrista, autore, arrangiatore e produttore artistico, ma anche con altri artisti come Vasco Rossi, Ivano Fossati, Mina, Audio 2, Valeria Visconti, Annalisa, Ornella Vanoni, Lighea, Andrea Bocelli, Francesco Renga, Eros Ramazzotti, Fabrizio Moro, Marco Masini, Laura Pausini, Gianluca Grignani, Dolcenera, Valeria Rossi, Alessandra Amoroso, Biagio Antonacci, Renato Zero, Neffa.\nDal 2003 al 2005 \u00e8 stato direttore artistico di \"Sanremo rock festival &amp; trend.\"\nPartecipa a show televisivi nel 2008 allo show di Gianfranco Funari, Gianni Morandi \"Non facciamoci prendere dal panico\" (2007) e a quello di Adriano Celentano. Ha suonato nel bumper pubblicitario e meteo di Rai 3 dal 22 novembre 2010 all'11 settembre 2016, partecipando anche come corista insieme a Stefano Panizzo e Maria Dal Rovere.\nProduttore Artistico di due di Musical prodotti esecutivamente da Pierre Cardin: \"Casanova Amori e inganni a Venezia\" (di Daniele Martini - arrangiatore Daniele Falangone), \"Amleto Dramma Musicale\" (di Daniele Martini - Arrangiatore Giancarlo Di Maria).\nCura l'arrangiamento di 3 brani dello Zecchino d'Oro tutti risultati vincitori, (\"Il pistolero\", 2005; \"Ma che mondo l'acquario\", 2007; \"Il contadino\", 2010).\nFin dal '93 impegnato nella didattica, con seminari e produzioni di libri, video e E-Learning online.\nChitarre.\nNel 2006 la PRS Guitars (Paul Reed Smith) realizza una chitarra Signature custom shop per MV.\nNel 2007 la Martin realizza una custom Shop Signature per MV.\nNel 2009 la Eko di Recanati realizza una chitarra su specifiche di Massimo Varini, la chitarra ha il nome MIA.\nDal 2012 riceve incarico di Eko Project Leader, da allora tutto il catalogo della celebre Azienda Italiana \u00e8 curato da MV."}
{"id": "1560132", "revid": "375960", "url": "https://it.wikipedia.org/wiki?curid=1560132", "title": "Zhou Gong", "text": "Il Duca combatt\u00e9 contro i regnanti degli stati orientali che si erano alleati ai superstiti Shang. L'est venne conquistato in cinque anni. Secondo la leggenda cinese egli ha composto i 64 Esagrammi, completato il classico \"I-Ching\" (Libro dei Mutamenti), stabilito i Riti di Zhou e creato la Yayue, una sorta di musica classica.\nIl Duca di Zhou assistette sia il Re Wu che il successivo Re Cheng (il figlio pi\u00f9 giovane del Re Wu) governando la dinastia Zhou quale \"Cancelliere\" \"ante litteram\" con virt\u00f9. Egli stabil\u00ec dei codici di condotta per la vita di ogni giorno; infatti fu riverito come un santo da Confucio.\nNel 2004 alcuni archeologi cinesi hanno affermato d'aver trovato il luogo in cui riposa la salma di Zhou Gong presso la contea Qishan, nella provincia di Shaanxi."}
{"id": "1560140", "revid": "2162165", "url": "https://it.wikipedia.org/wiki?curid=1560140", "title": "You Never Can Tell (singolo)", "text": "You Never Can Tell \u00e8 un brano musicale rock and roll di Chuck Berry, pubblicato nel 1964 nell'album \"St. Louis to Liverpool\". Ha ottenuto un grande successo, tanto che diversi artisti nel corso degli anni ne hanno tratto delle cover. Il brano \u00e8 stato usato come sottofondo musicale nel film di Quentin Tarantino \"Pulp Fiction\", nella celebre scena della gara di ballo con Vincent Vega (John Travolta) e Mia Wallace (Uma Thurman) nel ristorante \"Jack Rabbit Slim's\".\nIl brano.\nLa canzone descrive il matrimonio di una giovane coppia e gli avvenimenti successivi. All'inizio i giovani sposi abitano in un modesto appartamento, ma il marito, prima disoccupato, trova lavoro e i due raggiungono il benessere e la prosperit\u00e0. Investono quindi i soldi nell'ampliamento della loro collezione musicale e comprano una macchina per recarsi a New Orleans a celebrare il loro anniversario, nel luogo dove si erano incontrati per la prima volta."}
{"id": "1560141", "revid": "35813", "url": "https://it.wikipedia.org/wiki?curid=1560141", "title": "Ramazzano", "text": ""}
{"id": "1560142", "revid": "297031", "url": "https://it.wikipedia.org/wiki?curid=1560142", "title": "Acquedotto di Valente", "text": "L'acquedotto di Valente (in turco: \"Bozdo\u011fan Kemeri\", \"Acquedotto del falco grigio\") fu il principale sistema di fornitura di acqua nel periodo tardo antico e medievale, per la citt\u00e0 di Costantinopoli (la moderna Istanbul, in Turchia).\nStoria.\nL'acquedotto di Costantinopoli fu completato durante il regno dell'Augusto Valente, nel 368, ma questa costruzione era gi\u00e0 iniziata precedentemente, sotto regni di precedenti imperatori. La costruzione di quest'acquedotto concluse un ampio sistema di acquedotti e canali, che si estendevano per tutta la Tracia, e che portavano cos\u00ec l'acqua alla capitale romana d'oriente. Una volta che l'acqua giungeva in citt\u00e0, essa arrivava nelle cisterne sotterranee, come nella Basilica Cisterna.\nL'acquedotto inizi\u00f2 quindi ad essere in uso durante il periodo in cui ancora l'impero romano era unito, poi fu in uso per tutta la vita dell'impero romano d'Oriente (caduto il 29 maggio 1453), e in seguito venne usato nei primi anni della dominazione ottomana. Durante il periodo bizantino, l'acquedotto era sottoposto a una buona manutenzione. Oggi di questo grande acquedotto sopravvivono 921 metri, circa 50 metri in meno dell'originale lunghezza, che attraversano l'attuale strada di \"Atat\u00fcrk Bulvari\"."}
{"id": "1560143", "revid": "35813", "url": "https://it.wikipedia.org/wiki?curid=1560143", "title": "Le Pulci", "text": ""}
{"id": "1560145", "revid": "35813", "url": "https://it.wikipedia.org/wiki?curid=1560145", "title": "Ramazzano Le Pulci", "text": ""}
{"id": "1560146", "revid": "767487", "url": "https://it.wikipedia.org/wiki?curid=1560146", "title": "Twisted Forever - SMF's Live", "text": "Twisted Forever - SMF's Live \u00e8 il primo album inciso dal cantante Dee Snider come solista.\nDa non confondere con il quasi omonimo titolo che invece fu dato all'album tributo dedicato ai Twisted Sister nello stesso periodo, \"\"."}
{"id": "1560149", "revid": "287204", "url": "https://it.wikipedia.org/wiki?curid=1560149", "title": "Cheratite disciforme", "text": "La cheratite disciforme \u00e8 una malattia dell'occhio, una forma di cherato-endotelite che ricorre con maggior frequenza. \nEziologia.\nHa di solito origine virale, anche se non si pu\u00f2 escludere un'origine batterica, tossica o allergica. Si pensa che nasca da una risposta immunologica ad un'infezione oculare causata a sua volta dall'herpes simplex\nSintomatologia.\nLa sintomatologia ha inizio con la comparsa di un'ampia area tondeggiante opalescente di edema corneale a sede centrale a paracentrale, che non contrae mai rapporti diretti con il \"limbus\".\nIn corrispondenza della zona edematosa la cornea raggiunge uno spessore, a volte, doppio di quello normale.\nLa comparsa di sintomatologia dolorosa deve fare sospettare una compartecipazione al processo flogistico dell'uvea anteriore (iride). La riduzione del \"visus\" \u00e8 sempre considerevole. \u00c8 una malattia a lenta evoluzione la cui durata pu\u00f2 anche essere di alcuni mesi. Frequenti le recidive. Pu\u00f2 residuare un leucoma corneale irrorato da una rete di vascolarizzazione a sede profonda che ha origine ove la zona di infiltrazione corneale \u00e8 pi\u00f9 vicina.\nTerapia.\nSi somministrano corticosteroidi topici "}
{"id": "1560152", "revid": "76069", "url": "https://it.wikipedia.org/wiki?curid=1560152", "title": "Veduggio con Colzano", "text": "Veduggio con Colzano (\"Vedugg\" e \"Colzan\" in dialetto brianzolo, : ) \u00e8 un comune di abitanti della provincia di Monza e della Brianza.\nSi tratta di un'entit\u00e0 amministrativa relativamente recente, essendo stata istituita nel 1865 come aggregazione dei due preesistenti comuni di Veduggio e di Colzano, anche se i due abitati erano sempre stati legati da un'unica parrocchia.\nIn et\u00e0 napoleonica il comune faceva parte del territorio di Renate e analoga fu la sua sorte anche durante il fascismo.\nGeografia fisica.\nTerritorio.\nVeduggio con Colzano \u00e8 il comune pi\u00f9 settentrionale della provincia.\nDal 1983 circa met\u00e0 del territorio comunale rientra nei confini del Parco della Valle del Lambro - che prosegue anche pi\u00f9 a nord verso il Lago di Pusiano e da dove il traffico automobilistico si allontana a causa della profondit\u00e0 del letto.\nSociet\u00e0.\nEvoluzione demografica.\nLa sola Veduggio contava circa 80 abitanti nel 1751, gi\u00e0 saliti a pi\u00f9 di 300 vent'anni dopo; quest'ultima cifra raddoppi\u00f2 nel 1805.\nDopo l'annessione a Renate e il ritorno a comune autonomo, Veduggio si tenne sotto i 600 abitanti (535 nel 1853 e 581 nel 1861, ultimo censimento austro-ungarico).\nCultura.\nIstruzione.\nBiblioteche.\nLa Biblioteca Civica \"Cesare Pavese\" di Veduggio con Colzano fa parte del Sistema Bibliotecario BrianzaBiblioteche.\nLa biblioteca si trova in via Piave.\nArte.\nA Veduggio visse nella seconda met\u00e0 dell'XIX secolo il pittore divisionista Giovanni Segantini.\nEconomia.\nIl settore industriale \u00e8 particolarmente sviluppato e sono presenti sul territorio diverse industrie specializzate nel settore metalmeccanico.\nInfrastrutture e trasporti.\nLa stazione di Renate-Veduggio, posta sulla ferrovia Monza-Molteno-Lecco, \u00e8 servita dai treni della linea S7 del servizio ferroviario suburbano di Milano, operati da Trenord nell'ambito del contratto di servizio stipulato con la Regione Lombardia. Fra il 1912 e il 1931 tale impianto risultava inoltre localit\u00e0 di diramazione della breve ferrovia Renate-Roman\u00f2 Fornaci.\nAmministrazione.\nIl 13 agosto 2003 Veduggio con Colzano assurse alle cronache nazionali perch\u00e9 in una sua ricevitoria fu giocata una schedina del SuperEnalotto che vinse , all'epoca la pi\u00f9 alta vincita in Italia a tale gioco."}
{"id": "1560155", "revid": "6923", "url": "https://it.wikipedia.org/wiki?curid=1560155", "title": "Museo del Massachusetts di arte contemporanea", "text": "Il Museo del Massachusetts di Arte Contemporanea di North Adams, meglio noto con il nome di MASSMoCA (\"Massachusetts Museum of Contemporary Arts\") \u00e8 il museo d'arte contemporanea pi\u00f9 grande dell'intera East Coast.\nStoria.\nDalla sua apertura, il MASS MoCA ha favorito un grande processo di trasformazione economica nella regione basato sulle proposte culturali, ricreative ed educative. Negli scorsi cinque anni, North Adams \u00e8 diventata la sede di nuovi prestigiosi ristoranti, gallerie d'arte contemporanea e organizzazioni a carattere culturale. Inoltre, l'area abbandonata delle fattorie e dei mulini \u00e8 stata convertita loft per artisti che qui vivono e lavorano."}
{"id": "1560159", "revid": "13628671", "url": "https://it.wikipedia.org/wiki?curid=1560159", "title": "Regia marina", "text": ""}
{"id": "1560164", "revid": "599013", "url": "https://it.wikipedia.org/wiki?curid=1560164", "title": "Schola Cantorum Basiliensis", "text": "La Schola Cantorum Basiliensis fu fondata nel 1933 a Basilea da Paul Sacher (1906-1999) come istituto di ricerca per la riscoperta ed esecuzione della musica antica.\nStoria.\nSin dalla sua costituzione i suoi componenti August Wenzinger (1905-1996), violoncellista e violista da gamba, e Ina Lohr (1903-1983), violinista e pedagoga musicale, esercitarono una notevole influenza sulla scuola. Nel 1954 la \"Schola Cantorum Basiliensis\" diviene parte dell\"'Accademia di Musica di Basilea\" e nel 1999 si converte nella \"Hochschule f\u00fcr Alte Musik\" (Scuola superiore di musica antica).\nDal 2005 al 2012 la scuola \u00e8 stata diretta da Regula Rapp e dal 2013 al 2015 da il musicista e musicologo Pedro Memelsdorff.\nEssa conta circa 200 allievi provenienti da diversi paesi e suddivisi in tre indirizzi che coprono un periodo che va dall'XI al XIX secolo:\nL'insegnamento teorico si basa sullo studio di materie come paleografia musicale, composizione storica, storia della teoria musicale, danza storica, storia della musica, basso continuo, canto gregoriano, ecc."}
{"id": "1560166", "revid": "81195", "url": "https://it.wikipedia.org/wiki?curid=1560166", "title": "Dissociazione molecolare", "text": ""}
{"id": "1560168", "revid": "2128848", "url": "https://it.wikipedia.org/wiki?curid=1560168", "title": "Quota di mercato", "text": "La quota di mercato di un'azienda \u00e8 la percentuale di un segmento di mercato servito dall'impresa stessa. Pu\u00f2 essere espresso come il reddito dell'impresa generato dalle vendite (fatturato) rapportato al reddito totale generato da tutte le vendite nel mercato preso in considerazione, oppure dal numero dei prodotti venduti dall'azienda (in quel mercato) diviso per tutti i prodotti venduti nel mercato preso in esame.\nViene generalmente determinata a seguito di specifiche ricerche di mercato, spesso commissionate dalle aziende stesse.\nL'incremento della quota di mercato \u00e8 uno degli obiettivi primari nelle aziende."}
{"id": "1560180", "revid": "6893", "url": "https://it.wikipedia.org/wiki?curid=1560180", "title": "Dani\u00e8le Huillet", "text": ""}
{"id": "1560183", "revid": "124143046", "url": "https://it.wikipedia.org/wiki?curid=1560183", "title": "Strada statale 268 del Vesuvio", "text": "La strada statale 268 del Vesuvio (SS 268), gi\u00e0 in parte \"nuova strada ANAS 31 Nuova Vesuviana (NSA 31)\", \u00e8 una strada statale italiana con caratteristiche di superstrada, il suo tracciato ha inizio a Cercola, attraversa la zona est della citt\u00e0 metropolitana di Napoli, attraversa tutta l'area vesuviana interna per poi terminare sull'autostrada A3 nei pressi del comune di Angri nell'Agro nocerino-sarnese.\nLa tratta finale a collegamento dell'area di Scafati al nuovo casello autostradale di Angri \u00e8 stato aperto il 29 dicembre 2020.\nSono stati completati i lavori di raddoppio tra il km 8,100 (Somma Vesuviana) ed il km 19,854 (San Giuseppe Vesuviano). \u00c8 attualmente in corso di revisione la progettazione esecutiva per il raddoppio del tratto dal km 0,000 (Cercola) al km 8,100 (Somma Vesuviana).\nCaratteristiche.\nL'attuale tracciato si presenta per met\u00e0 ad una corsia e per met\u00e0 a due corsie per ogni senso di marcia grazie ai recenti interventi di ammodernamento descritti pi\u00f9 avanti, in quanto progettata per il traffico degli anni sessanta e costruita solo agli inizi degli anni ottanta. Manca di corsie di emergenza e piazzole di sosta nel tratto Cercola-Somma Vesuviana.\n\u00c8 soprannominata \"la strada della morte\" a causa dell'alto numero di incidenti stradali, spesso mortali.\nAl 1 Gennaio 2021 il tratto a due corsie per senso di marcia \u00e8 quello compreso tra il km 8,100 (Somma Vesuviana) ed il km 19,854 (San Giuseppe Vesuviano).\nStoria.\nIl ritardo della costruzione rispetto alla progettazione non ha tenuto conto n\u00e9 del boom economico, n\u00e9 di quello automobilistico e tantomeno di quello urbanistico per cui la statale, munita di unica corsia ed a tratti senza neanche corsia di emergenza, si trova a sostenere il traffico di comuni popolosi (Pomigliano d'Arco e Scafati hanno circa 50.000 abitanti; Somma Vesuviana e Angri superano i 30.000; Sant'Anastasia, San Giuseppe Vesuviano e Boscoreale i 30.000 non li raggiungono per poche famiglie; e Ottaviano ne ha circa 25.000). Altro fattore negativo \u00e8 dato dal Vesuvio: molti dei comuni che costellano la strada data la loro posizione sono a rischio eruzione, la 268 dovrebbe rappresentare una delle vie di fuga principali per tali comuni, ma date le caratteristiche strutturali \u00e8 poco probabile che possa realmente realizzare questa esigenza. Ultimo e pi\u00f9 grave punto: data la pericolosit\u00e0 della strada, ogni anno sono tantissimi gli incidenti mortali.\nIl tracciato originale della strada statale risulta essere ormai completamente declassificato: difatti la nuova sede stradale, come detto precedentemente, realizzata nel corso degli anni ottanta si rese necessaria per ovviare all'attraversamento dei vari centri abitati che si susseguivano lungo il vecchio tracciato. Sebbene il tracciato attuale corra pi\u00f9 o meno parallelo al vecchio descrivendo un arco pi\u00f9 grande, il caposaldo iniziale e finale risultano variati, anche per permettere l'allacciamento con infrastrutture pi\u00f9 adeguate.\nLa sede storica classificata con D.M. 16/11/1959 - G.U. 41 del 18/02/1960 aveva difatti inizio presso la frazione di San Giovanni a Teduccio dove si innestava sulla strada statale 18 Tirrena Inferiore. La strada proseguiva superando lo svincolo dell'A3 Napoli-Salerno e raggiungeva Cercola da dove inizia il semianello di aggiramento del Vesuvio con l'attraversamento di tutti i relativi centri abitati che vi insistono (Sant'Anastasia, Somma Vesuviana, Ottaviano, San Giuseppe Vesuviano e Terzigno), terminando a Torre Annunziata innestandosi di nuovo alla strada statale 18 Tirrena Inferiore.\nA sud-est del vulcano i due percorsi differiscono in maniera pi\u00f9 marcata: quello nuovo devia verso sud-est in direzione di Angri, mentre quello storico seguiva la curvatura dell'anello raggiungendo le localit\u00e0 di Boscoreale e Boscotrecase innestandosi infine sulla strada statale 18 Tirrena Inferiore nei pressi dello svincolo dell'A3 di Torre Annunziata.\nInizialmente il nuovo tracciato si configurava come strada statale 268 bis, ma al momento della declassificazione del tracciato originale a strada provinciale, il nuovo tracciato assumeva a tutti gli effetti la classificazione di SS268.\nLa strada \u00e8 interessata, a partire dal 2003, da un progetto di riammodernamento dell'arteria che ha portato all'inaugurazione del tratto dal km 16,000 al km 19,854 il 16 marzo 2010 e del tratto dal km 15,325 al km 16,000 il 12 luglio 2010.\nItinerari economici.\nLa strada tocca una zona abbastanza produttiva della regione Campania, i comuni che si affacciano su di essa o sono nei paraggi distano poco da zone industriali importanti come quella napoletana e quella di Pomigliano d'Arco; per esempio, vi sono comuni come Sant'Anastasia e Somma Vesuviana famosi per la produzione di frutta e commercio di olive ed affini; la fascia che va da Ottaviano a Poggiomarino molto attiva nel commercio e nella produzione dei tessuti (tra essi rientra San Giuseppe Vesuviano, tra i comuni pi\u00f9 competitivi del sud Italia); infine l'agro nocerino-sarnese famoso anch'esso per la produzione di frutta e di prodotti tipici, come i pomodori di San Marzano, nonch\u00e9 sede di numerose attivit\u00e0 riguardanti la trasformazione di generi alimentari.\nItinerari turistici.\nLa strada passa molto vicino ad alcune mete turistiche; le pi\u00f9 importanti sono sicuramente Napoli e Pompei (tramite le uscite di Boscoreale, Scafati e Angri ); ad esse si affiancano posti di notevole interesse come il santuario della Madonna dell'Arco nel comune di Sant'Anastasia, la Basilica Pontificia Santuario della Beata Vergine del Rosario di Pompei, l'Antiquarium di Boscoreale, la Porta civica di San Nicola a Striano, l'intero Parco regionale Bacino Idrografico del fiume Sarno, i centri storici di Ottaviano, Somma Vesuviana, Sarno, Striano, Nocera Inferiore, Nocera Superiore, Sant'Egidio del Monte Albino, Pagani, Angri.\nInoltre molti dei paesi (in particolare Ottaviano) attraversati sono basi per alcuni interessanti percorsi naturalistici sul monte Somma, la parte interna del Parco nazionale del Vesuvio. Da non dimenticare sono: gli Scavi archeologici di Longola nel comune di Poggiomarino e il parco naturalistico \"Cinque Sensi\" nella localit\u00e0 Santa Maria della Foce in Sarno.\nStrada statale 268 racc del Vesuvio.\nLa strada statale 268 racc del Vesuvio (SS 268 racc) \u00e8 una strada statale italiana, che collega la SS 268 all'A30 Caserta-Salerno.\nL'arteria permette l'interconnessione tra le due arterie, finora affidata alla viabilit\u00e0 provinciale con conseguenze importanti sul traffico. La sua inaugurazione \u00e8 avvenuta il 28 luglio 2005 contestualmente a quella del casello autostradale di Palma Campania."}
{"id": "1560184", "revid": "339392", "url": "https://it.wikipedia.org/wiki?curid=1560184", "title": "Shiva Shingetsu Astarte", "text": ""}
{"id": "1560198", "revid": "767487", "url": "https://it.wikipedia.org/wiki?curid=1560198", "title": "Stray Cats", "text": "Gli Stray Cats sono una band rockabilly statunitense originaria di Long Island (nello stato di New York) formata nel 1979 dal cantante e chitarrista Brian Setzer insieme ai compagni di scuola Slim Jim Phantom e Lee Rocker.\nLa storia.\nFormazione e Debutto nel Regno Unito.\nIl trio nacque nel '79 in piena ondata punk, ma si differenzi\u00f2 subito per lo stile r\u00e9tro che omaggiava la musica degli anni cinquanta e per la voce unica di Brian Setzer. La strumentazione era minimalista: una chitarra elettrica, un contrabbasso e una semibatteria. La band inizi\u00f2 presto a farsi conoscere nella scena musicale di New York per la forte energia che si sprigionava dai loro concerti.\nNel 1980 gli Stray Cats cercarono di allargare i propri orizzonti nel Regno Unito dove riuscirono a pubblicare qualche singolo.\nEd \u00e8 proprio a Londra che avvenne l'incontro con il produttore Dave Edmunds (gi\u00e0 impegnato in ambito rockabilly con i Rockpile), che nel 1981 riusc\u00ec a ottenere un contratto per un album con la Arista Records. \nIl successo dell'album d'esordio \"Stray Cats\" super\u00f2 ogni aspettativa e la casa discografica si rammaric\u00f2 di aver pubblicato l'album solo in Europa.\nRitorno negli USA.\nIl successo, per\u00f2, fu di breve durata e sempre nel 1981, l'album \"Gonna Ball\" venne accolto da giudizi negativi costringendo gli Stray Cats a tornare negli Stati Uniti.\nNel 1982 venne firmato il contratto con la EMI America per il terzo album \"Built for Speed\" composto sia da inediti e sia da canzoni gi\u00e0 uscite nel Regno Unito.\nCon questo album il trio ottenne il successo anche negli USA e l'anno successivo decise di pubblicare un secondo album \"Rant n' Rave with the Stray Cats\" che ebbe un discreto successo.\nNel frattempo i singoli \"Rock This Town\" e \"Stray Cat Strut\" scalarono le classifiche.\nScioglimento e reunions.\nDal 1984 in poi, seguirono una serie di continui stravolgimenti e scissioni con album di poco successo.\nRocker e Phantom formarono un trio insieme a Earl Slick (il futuro chitarrista di David Bowie), mentre Setzer intraprese una carriera solista.\nNel 1986 la band si riun\u00ec, registr\u00f2 \"Rock Therapy\" e si sciolse nuovamente. Nel 1989 ci fu una seconda reunion da cui nacquero quattro album di scarsissimo successo: \"Blast Off!\" (1989), \"Let's Go Faster\" (1990),\"Choo Choo Hot Fish\" (1992) e \"Original Cool\" (1993).\nNel 2004, dopo una lunga pausa, usc\u00ec l'album live \"Rumble In Brixton\" (con l'inedita \"Mystery Train Kept a Rollin\") a cui segu\u00ec un lungo tour del 2007 insieme al quintetto dei Pretenders e agli ZZ Top.\nPer celebrare il quarantesimo anniversario della fondazione della band, nel 2019, dopo 26 anni dall'ultimo disco, il trio degli Stray Cats ha pubblicato un nuovo album di inediti intitolato \"40\".\nCarriere Soliste.\nNel 1990 Brian Setzer ha tenuto alcuni concerti insieme alla sua \"Brian Setzer Orchestra\", mentre Rocker e Phantom hanno pubblicato qualche lavoro a fianco di altri artisti Rockabilly.\nPremi e riconoscimenti.\nNel 2006 il trio \u00e8 entrato nella Long Island Music Hall of Fame"}
{"id": "1560200", "revid": "155136", "url": "https://it.wikipedia.org/wiki?curid=1560200", "title": "Eparca", "text": ""}
{"id": "1560215", "revid": "287204", "url": "https://it.wikipedia.org/wiki?curid=1560215", "title": "Sofer (azienda)", "text": "La Sofer \u00e8 stata una societ\u00e0 di costruzione di materiale rotabile ferroviario e di autobus con sede in Pozzuoli, in Italia.\nLa sua produzione comprendeva locomotive, ETR 500, TAF e rotabili per metropolitane. La societ\u00e0 aveva acquisito l'ex stabilimento Armstrong chiuso dopo oltre 100 anni di attivit\u00e0.\nNegli anni ottanta la SOFER era entrata a far parte del consorzio Inbus. All'inizio degli anni novanta la societ\u00e0 entr\u00f2 in crisi; varie vicissitudini portarono, nel 2003, alla chiusura dello stabilimento, la cui estensione aveva raggiunto circa 170.000 m\u00b2.\nNel 2008 fu annunciato un progetto per la riqualifica dell'area e la successiva destinazione, fra l'altro, a centro velico."}
{"id": "1560224", "revid": "1543377", "url": "https://it.wikipedia.org/wiki?curid=1560224", "title": "Theatre of Voices", "text": "Theatre of Voices \u00e8 un ensemble vocale statunitense fondato nel 1992 e specializzato nell'esecuzione di musica antica ma con uno sguardo teso alla musica classica contemporanea.\nIl gruppo.\nI suoi componenti sono di nazionalit\u00e0 statunitense ed inglese. Il gruppo \u00e8 stato fondato da Paul Hillier come una strada aperta verso la musica contemporanea mentre il suo gruppo, l'Hilliard Ensemble, era indirizzato verso la musica antica. Hillier fond\u00f2 il gruppo mentre insegnava all'Universit\u00e0 della California.\nIl gruppo ha collaborato con numerosi compositori contemporanei come Steve Reich, Arvo P\u00e4rt e John Adams. Theatre of Voices ha eseguito la prima di \"The Cave\" di Reich con \"Steve Reich and Musicians\". L'opera di Reich \"Proverb\" (1995) \u00e8 stata scritta per l'ensemble \"Theatre of Voices\" che hanno eseguito anche la prima di \"El Ni\u00f1o\" di Adams (il DVD ha vinto il Grammy).\nIl gruppo registra per l'etichetta Harmonia Mundi e svolge regolari tourn\u00e9e all'estero."}
{"id": "1560228", "revid": "1632387", "url": "https://it.wikipedia.org/wiki?curid=1560228", "title": "Lucky Twice", "text": "I Lucky Twice sono stati un duo musicale svedese inizialmente formato dalle giovani Hannah Reynold (nata nel 1991) e Sofie Larsson (nel 1991), quest'ultima in seguito sostituita da Emelie Schytz (nata nel 1991). Sono state legate all'etichetta discografica Vale Music.\nStoria.\nRaggiunsero il successo a livello europeo con il loro primo singolo, \"Lucky\", pubblicato il 20 luglio 2006 dall'etichetta discografica Vale Music, che ebbe un ottimo riscontro di vendite in tutta l'Europa.\nIl brano anticip\u00f2 il loro unico album, \"Young &amp; Clever\", pubblicato nel giugno 2007 e distribuito in diversi paesi da Universal e Polydor, e seguito il 23 luglio 2007 dal singolo \"Hop Non Stop\". Terzo singolo estratto dall'album fu \"The Lucky Twice Song\". I singoli vennero pubblicati in Spagna, Finlandia, Austria, Germania, Svezia e Francia, mentre in Regno Unito le Lucky Twice erano conosciute principalmente grazie all'esibizione del primo singolo alla manifestazione G-A-Y.\nIl duo si \u00e8 sciolto nel 2010."}
{"id": "1560229", "revid": "1702319", "url": "https://it.wikipedia.org/wiki?curid=1560229", "title": "Antonio Guadagnini", "text": "Biografia.\nFrequenta il ginnasio di Lovere e l'accademia \"Tadini\" di Belle arti.\n\u00c8 stato attivo in Val Camonica nel XIX secolo. Fu ospite e amico dei nobili Sessa alla Cascina Ravajola, e per loro realizz\u00f2 diverse opere e ritratti. Mor\u00ec il 7 giugno del 1900 ad Arzago d'Adda. Secondo la tradizione arzaghese, i Sessa concessero la tumulazione dell'artista nella loro cappella di famiglia, oggi di propriet\u00e0 dei Gatti Grami Sessa.\nSue opere sono conservate:\nNumerose tele del sono conservate a Cividate Camuno, a Malegno, a Borno, a Villa di Lozio."}
{"id": "1560233", "revid": "1543377", "url": "https://it.wikipedia.org/wiki?curid=1560233", "title": "Gore di Colle di Val d'Elsa", "text": "Le gore sono canali artificiali realizzati nel XIII secolo a Colle di Val d'Elsa.\nRicevono le acque del fiume Elsa ed hanno le dimensioni di circa un metro di larghezza per circa un metro di profondit\u00e0. Fornivano, per la rapida discesa delle acque, energia motrice, a costo basso o nullo, a tutti gli opicifi quali mulini, gualchiere, roterie, cartiere, ferriere.\nIl primo tratto delle gore si trova tra \"le Vene\" e il \"ponte delle Nove\", dove nell'antichit\u00e0 si trovavano alcuni molini, tra cui quello di Onci.\nDopo lo spostamento degli abitanti di Gracciano nel castello di Colle di Val d'Elsa, si rese necessario portare l'acqua dentro le mura non solo per i consueti usi domestici e per l'irrigazione, ma anche per sfruttarla in favore delle attivit\u00e0 economiche. Viene quindi costruito un secondo tratto delle gore.\nIl percorso.\nAl ponte di San Marziale l'Elsa, trova la \"steccaia\", una sorta di sbarramento che serve a trattenere l'acqua del fiume per deviarla nelle gore grazie ad un sistema di chiuse mobili, costituite da tavole da inserire in blocchi di pietra. L'acqua cos\u00ec incanalata scorre tra pareti di arenaria fino ad arrivare al \u201ccancello\u201d (o \u201cconcello\u201d), dove la gora si dirama.\nIl tratto pi\u00f9 antico, detto \u201cAldobrandina\u201d (o \u201cLombrandina\u201d \u2013 il nome viene fatto risalire ai presunti costruttori ed in particolare ad Aldobrando o Aldobrandino dei Pannocchieschi d'Elci), arriva fino a Spugna, in prossimit\u00e0 della Chiesa di Santa Maria Assunta a Spugna, per proseguire per i \u201cBotroni\u201d e poi terminare il corso riversandosi di nuovo nell'Elsa. Gi\u00e0 intorno all'anno mille, comunque, esistevano a Spugna mulini con macine mosse dalla forza dell'acqua.\nL'altro tratto, che risale all'inizio del '200, si dirige invece verso il \u201cpiano\u201d (l'odierna parte bassa della citt\u00e0), passando per la zona delle \u201cfabbriche\u201d, e da qui anch'essa fino ai \u201cBotroni\u201d.\nQui, nel XIX secolo, si \u00e8 aggiunto un altro canale che serviva a fornire forza motrice alla \"Ferriera Masson\".\nDi epoca granducale \u00e8 infine la costruzione, di fianco alla \u201csteccaia\u201d di San Marziale, del \"Callone Reale\", una saracinesca che regola l'afflusso dell'acqua deviata nelle gore.\nLa regolamentazione.\nLe gore erano di propriet\u00e0 comunale e la loro importanza per l'economia cittadina rese necessaria una regolamentazione, che venne elaborata nel 1491: in quest'epoca, ad eccezione di alcuni tratti la cui manutenzione era a carico dell'intera collettivit\u00e0, la pulizia, la cosiddetta \u201crimondatura\u201d, era a carico di coloro che sfruttavano la gora per la loro attivit\u00e0; veniva inoltre pagata una tassa per poter sfruttare la forza motrice. Era proibito piantare alberi lungo il percorso delle gore o coltivare il terreno in loro prossimit\u00e0.\nNel 1936 \u00e8 stato approvato un nuovo statuto, che prevede l'affidamento della gestione al \"Consorzio utenti gore\", lasciando tuttavia inalterati i principi fondamentali dello statuto quattrocentesco. Ancora oggi le gore, visibili in alcuni tratti, sono soggette alla \u201crimondatura\u201d annuale.\nFattore di sviluppo.\nLa presenza della forza motrice assicurata dalle gore favor\u00ec a Colle di Val d'Elsa lo sviluppo dell'industria della carta: nel XVIII secolo oltre ai numerosi mulini (diciotto nel 1871), ricevevano la forza motrice delle gore anche oltre quindici cartiere. A queste si aggiunsero nel XIX secolo le Ferriere Masson.\nAll'inizio del XX secolo, subito a nord di Colle di Val d'Elsa, presso il \u201cBagno\u201d, venne costruito un ponte, dotato di chiuse mobili, andato distrutto durante la seconda guerra mondiale. Le chiuse permettevano di deviare l'acqua dell'Elsa nella cosiddetta \u201cGorina\u201d, che andava ad alimentare una piccola centrale elettrica nei pressi del Ponte dell'Armi per poi riconfluire nell'Elsa."}
{"id": "1560241", "revid": "1706772", "url": "https://it.wikipedia.org/wiki?curid=1560241", "title": "Apparato circolatorio degli insetti", "text": "Lapparato circolatorio degli Insetti \u00e8 un sistema circolatorio di tipo aperto, composto da una parte vascolare e da un sistema continuo di cavit\u00e0 corporee che costituisce, nel complesso, il \"lacunoma\" o \"emocele\".\nComparazione con i sistemi di tipo chiuso.\nNei Vertebrati la circolazione sanguigna si svolge in un sistema vascolare completamente chiuso, che contempla l'invio in pressione del sangue nel sistema arterioso e il ritorno passivo al cuore attraverso il sistema venoso. L'interfaccia di scambio \u00e8 rappresentata dalla fitta rete di capillari e permea tutti i tessuti.\nNegli insetti la struttura dell'apparato circolatorio \u00e8 invece notevolmente semplificata. La circolazione umorale non si svolge all'interno di vasi, bens\u00ec in una cavit\u00e0, detta \"lacunoma\" o \"emocele\", a contatto con tutti gli organi e tessuti in tutte le regioni del corpo, comprese le nervature delle ali. Solo in parte si svolge all'interno di un vaso che svolge le funzioni di un cuore. \nL'umore che scorre nell'emocele, l\"emolinfa\", svolge contemporaneamente le funzioni svolte dalla linfa e dal sangue dei Vertebrati, con l'eccezione del trasporto dell'ossigeno, che negli Insetti \u00e8 affidato integralmente all'apparato respiratorio. L'emolinfa \u00e8 invece deputata al trasporto delle sostanze nutritive e dei cataboliti e alle difese immunitarie.\nEmocele o Lacunoma.\nL'emocele, o lacunoma, svolge sia la funzione dei sistemi vascolari arterioso e venoso sia quella della rete capillare nei sistemi chiusi. \u00c8 infatti attraverso l'emocele che l'emolinfa degli Insetti viene trasportata a tutte le regioni del corpo. Lo stesso emocele \u00e8 inoltre a contatto con tutti gli organi. Affinch\u00e9 sia svolta questa funzione, l'emocele costituisce un sistema di cavit\u00e0 unico o suddivisa in seni intercomunicanti in continuit\u00e0, a loro volta, con le cavit\u00e0 interne delle appendici vive del corpo (antenne, ali, zampe, ecc.).\nL'emocele \u00e8 suddiviso da due diaframmi longitudinali in tre cavit\u00e0 intercomunicanti, dette rispettivamente \"seno dorsale\" (o \"pericardiale\"), \"periviscerale\" e \"ventrale\" (o \"perineurale\"), contenenti rispettivamente il vaso dorsale, l'apparato digerente e la catena gangliare ventrale. I diaframmi sono formati da tessuto connettivo e muscolare, sono forati ed hanno un movimento ondulatorio attivo che favorisce il movimento dell'emolinfa nel lacunoma, integrando la funzione del vaso dorsale.\nVaso dorsale.\nIl vaso dorsale \u00e8 l'organo vero e proprio rappresentativo del sistema circolatorio. Decorre nella regione dorsale del corpo e si presenta come un tubo, aperto e ramificato anteriormente e chiuso posteriormente, che decorre dall'addome al capo. Si differenzia in due tratti: quello posteriore \u00e8 denominato \"cuore\" o \"ventricolo\", quello anteriore, \"aorta\". Le denominazioni, chiaramente mutuate da un confronto con i sistemi dei vertebrati, in realt\u00e0 sono poco attinenti data l'estrema differenziazione fra i due tipi di sistemi circolatori. L'unica analogia, nel senso stretto del termine, \u00e8 la funzione di pompa della circolazione sanguigna, svolta dal vaso dorsale.\nCuore.\nIl cuore \u00e8 un organo pulsante tubulare, a fondo cieco nell'estremit\u00e0 posteriore, in genere posizionato nell'Addome degli insetti. La parete \u00e8 provvista di fibre muscolari circolari e longitudinali e forma delle invaginazioni trasversali che suddividono l'organo in pi\u00f9 camere intercomunicanti, dette \"ventricoliti\". Il calibro del cuore in genere non \u00e8 uniforme e presenta dei restringimenti fra un ventricolite e quello adiacente. \nOgni ventricolite \u00e8 provvisto di fori, detti \"ostioli\", attraverso i quali avviene il passaggio dell'emolinfa. In genere negli ostioli degli ultimi ventricoliti si ha l'ingresso dell'emolinfa, mentre da quelli anteriori si ha l'uscita.\nAl cuore \u00e8 associato un sistema di muscoli trasversali a base larga, detti \"muscoli alari\", che lo collegano alle pareti dell'addome e al diaframma dorsale.\nAorta.\nL\"aorta\" \u00e8 un vaso che parte dall'estremit\u00e0 anteriore del cuore e si estende in senso longitudinale nel torace e nel capo. \u00c8 aperto anteriormente e spesso si divide nel capo in due o pi\u00f9 rami. Ha un calibro inferiore a quello del cuore, senza restringimenti, e non porta ostioli.\nOrgani pulsanti accessori.\nLa circolazione dell'emolinfa in alcune regioni del corpo potrebbe essere ostacolata dalla specifica conformazione morfoanatomica che riduce notevolmente il lume dell'emocele. Questo si verifica in particolare nelle appendici quali le antenne, le ali e le zampe. Alla base di queste appendici sono perci\u00f2 presenti porzioni di vasi, diverticoli, ampolle, dotati di fibre muscolari e in grado perci\u00f2 di pulsare, autonomamente dal vaso dorsale. In questo modo facilitano il flusso dell'emolinfa.\nEmolinfa.\nL'emolinfa degli Insetti \u00e8 un tessuto fluido che svolge le funzioni analoghe a quelle del sangue e della linfa dei Vertebrati. A differenza del sangue, l'emolinfa ha una maggiore viscosit\u00e0, \u00e8 priva di globuli rossi e, nella generalit\u00e0 degli insetti, di pigmenti respiratori riconducibili all'emoglobina. Si compone di una frazione liquida (\"plasma\") e una cellulare. \nIl plasma \u00e8 composto al 92% da acqua, una densit\u00e0 di circa 1,1, reazione neutra o debolmente acida (pH 6-7) ed ha propriet\u00e0 osmotiche pi\u00f9 intense di quelle del sangue. Fra le sostanze disciolte si annoverano proteine, lipidi, glucidi, enzimi, ormoni, sali minerali, prodotti del metabolismo azotato (amminoacidi, acido urico). Sono inoltre \ncarotenoidi, responsabili della colorazione gialla o verde, pi\u00f9 raramente altri pigmenti come l'emoglobina o l'emocianina. In alcuni insetti sono presenti anche sostanze ad azione caustica o tossica, che hanno una presumibile funzione deterrente nella difesa dai predatori.\nLa frazione cellulare dell'emolinfa \u00e8 composta di tipi cellulari differenziati, genericamente detti \"emociti\", in numero di 30-50.000 per mm3. Alcuni autori distinguevano cinque o pi\u00f9 categorie di elementi figurati, ma gli orientamenti pi\u00f9 recenti tendono a ricondurli a tre tipi, raggruppando alcune delle vecchie categorie (\"granulociti\", \"plasmatociti\") in quella dei leucociti:\nI proleucociti sono interpretati come stadi immaturi dei leucociti. I leucociti hanno un'evidente funzione di difesa immunitaria, in quanto sono dotati di propriet\u00e0 di fagocitosi. Ignota \u00e8 invece la funzione degli enocitoidi.\nFisiologia.\nAlla circolazione sanguigna degli insetti sono attribuite, in generale, le seguenti funzioni:\nLa difesa immunitaria \u00e8 attuata in particolare dai leucociti (immunit\u00e0 cellulare), che provvedono all'eliminazione, per fagocitosi, di microrganismi, uova di parassitoidi, frammenti di tessuti degenerati, ecc. Sarebbe inoltre attiva anche un'immunit\u00e0 umorale per la presenza di tossine antibatteriche (batteriolisine) nel plasma, ma tale funzione non \u00e8 del tutto certa.\nL'azione meccanica consiste in un aumento di volume dovuto ad un maggior afflusso di emolinfa in determinate porzioni dell'emocele. Queste dilatazioni hanno scopi specifici come in occasione delle mute, per favorire la rottura della cuticola, oppure per la funzionalit\u00e0 di alcune appendici.\nUn aspetto fondamentale della fisiologia dell'apparato circolatorio degli Insetti \u00e8 l'assenza di funzioni respiratorie. Negli organismi a respirazione polmonare \u00e8 il sangue che provvede al trasporto dell'ossigeno fino ai tessuti per mezzo della rete capillare, mentre negli Insetti, in genere, tale funzione \u00e8 svolta dalla fitta rete di tracheole. La naturale conseguenza di questa differenziazione \u00e8 lo sviluppo, negli Insetti, di un apparato respiratorio pi\u00f9 complesso e di un sistema circolatorio pi\u00f9 semplice. La cavit\u00e0 emocelica \u00e8 a diretto contatto con i tessuti che formano i vari organi, perci\u00f2 \u00e8 sufficiente il passaggio dell'emolinfa nel lacunoma per irrorare direttamente gli organi. \nIl trasporto dei gas attraverso l'emolinfa interessa solo una parte dell'anidride carbonica prodotta dalla respirazione cellulare, mentre il trasporto sanguigno dell'ossigeno si verifica solo negli insetti apneustici. \nLo schema della circolazione sanguigna, nella generalit\u00e0 degli insetti, prevede un flusso vascolare in senso caudale-cefalico e un flusso emocelico in senso cefalo-caudale. Il sangue \u00e8 dunque pompato dalle pulsazioni del cuore e spinto attraverso gli ostioli anteriori e l'aorta nella cavit\u00e0 emocelica; gli organi pulsanti accessori favoriscono inoltre il flusso nelle appendici. Attraverso l'emocele l'emolinfa irrora i tessuti e gli organi interni e confluisce, coadiuvata dai movimenti peristaltici dei diaframmi, nella zona posteriore dell'addome, dove avviene l'ingresso nel cuore. Le pulsazioni sono ritmate dall'alternanza fra una fase di sistole e una di diastole. Nella sistole il cuore si contrae spingendo il sangue nell'aorta e, attraverso gli ostioli anteriori, nell'emocele; nella diastole il cuore si dilata richiamando il sangue dall'emocele.\nAutoemorrea.\nAlcuni insetti sono in grado di emettere emolinfa dal tegumento e di riassorbirla in un secondo momento. Questo fenomeno, detto \"autoemorrea\", \u00e8 forse dipendente dalla \"volont\u00e0\" dell'insetto e si svolge per rottura del tegumento in zone di minore resistenza oppure attraverso pori.\nL'emolinfa degli insetti dotati di questa propriet\u00e0 contiene sostanze caustiche o ad azione tossica, perci\u00f2 il fenomeno ha un'evidente funzione di difesa nei confronti dei predatori."}
{"id": "1560242", "revid": "277211", "url": "https://it.wikipedia.org/wiki?curid=1560242", "title": "Marcello Baraghini", "text": "Biografia.\nNato il 19 novembre 1943 a Civitella di Romagna. Nel 1963, ancora minorenne, fugge da una famiglia oppressiva e violenta girovagando per l'Italia e stabilendosi poi a Roma. Partecipa, nel corso degli anni sessanta, a importanti battaglie per i diritti civili e la libert\u00e0 personale. Avvicinatosi inizialmente al PSIUP, il Partito Socialista di unit\u00e0 proletaria, diviene subito dopo attivista e membro del Partito Radicale guidato da Marco Pannella, con cui condivide per alcuni anni un'abitazione.\nNel 1963 insieme a Marco Pannella \u00e8 tra i fondatori della \"Lid\", la Lega Italiana per il Divorzio. Il 24 settembre 1968 \u00e8 a Sofia, con Marco Pannella, Antonio Azzolini e Silvana Leonardi per un volantinaggio contro l'occupazione della Cecoslovacchia, i quattro vengono arrestati e poi liberati. \nMatura esperienze lavorative nel mondo giornalistico romano. Per un certo periodo lavora nella redazione del quotidiano socialista L'Avanti! come correttore di bozze, e nella redazione della rivista L'Astrolabio, diretto da Ferruccio Parri. Nel 1967 Pannella gli fornisce falsa documentazione per iscriversi all'albo dei pubblicisti. In questo modo pu\u00f2 garantire la legalit\u00e0 a qualsiasi rivista clandestina, basta apporre alla propria pubblicazione: \u201cSupplemento a Stampa Alternativa. Direttore: Marcello Baraghini\u201d, tale \"escamotage\" \u00e8 stato utilizzato da oltre trecento pubblicazioni in Italia. Nel giugno 1969 \u00e8 tipografo del primo numero del neonato quotidiano comunista Il Manifesto, diretto da Luigi Pintor. \nIn quegli anni partecipa all'esperienza delle \"comuni\" e al movimento del Sessantotto nelle facolt\u00e0 romane occupate.\nNello 1970 fonda insieme ad altri la casa editrice e agenzia di contro-informazione Stampa Alternativa, sull'esempio delle \"alternative press\" americane e inglesi. Tra le prime pubblicazioni della casa editrice \"Manuale di coltivazione della marijuana, Andare in India e Fare Macrobiotica.\" Le sue iniziative editoriali di controinformazione gli causano 127 denunce, tutte legate a reati di opinione. \nNel 1976 viene condannato per la pubblicazione di un opuscolo a favore dell'obiezione di coscienza, che viene distribuito dinanzi al Distretto militare di Roma. La condanna a 13 mesi viene confermata in Appello e Cassazione. Poco dopo si conclude un lungo processo che lo vede imputato per incitamento all'aborto per la pubblicazione di \"Contro la famiglia. Manuale di autodifesa per minorenni\", libro che vende oltre 60.000 copie. Baraghini viene condannato a una pena di 18 mesi di carcerazione senza i benefici di legge. Tutte le copie reperibili vengono sequestrate. \nBaraghini sceglie la latitanza nelle campagne della Toscana che diventer\u00e0 la sua terra di adozione. Si stabilisce a Elmo di Sorano, vicino Pitigliano, nella Maremma grossetana. L'anno successivo, un'amnistia cancella tutte le pendenze legali.\nMarcello Baraghini \u00e8 stato l'ideatore nel 1989 della collana \"Millelire.\" I Millelire, libri che hanno rivoluzionato il mercato editoriale, come si legge nella \"Piccola Enciclopedia Garzanti\" del 1993, si presentano come opuscoli con una veste scarna e priva di orpelli, al prezzo di 1000 lire (circa 0,52 euro). Il successo editoriale \u00e8 enorme: nel solo decennio novanta vengono vendute 20 milioni di copie, di cui 2 milioni soltanto di Lettera sulla felicit\u00e0 di Epicuro a Meneceo.\nNel 1993 porta in Italia Albert Hoffman, scienziato svizzero e inventore del LSD, per una conferenza a Milano. Nel 1994 Baraghini ottiene il premio Compasso d'oro per la comunicazione e la grafica e viene nominato professore di marketing per un giorno all'Universit\u00e0 imperiale di Tokyo.\nNel 1996, in veste di direttore editoriale della collana \"Eretica\", pubblica \"Diario di un pedofilo\", scritto da William Andraghetti. Il libro sollev\u00f2 forti contestazioni, tra cui quelle di Ernesto Caffo, allora presidente di Telefono Azzurro. A tali contestazioni, Baraghini rispose: \"Vogliamo dare spazio ai reietti dell'editoria, ai dannati della terra... Vogliamo prendere di petto gli ultimi tab\u00f9, come la pedofilia e l'incesto\". \n\u00c8 tuttora direttore editoriale di \"Stampa Alternativa/Nuovi equilibri,\" pur non partecipando pi\u00f9 alle attivit\u00e0 della casa editrice. Attualmente dirige l\"'Associazione Strade Bianche di Stampa Alternativa di Pitigliano\", libreria e editore indipendente. Dal 2003, sempre a Pitigliano, organizza il \"Festival internazionale di Letteratura Resistente\", che si svolge nel mese di giugno. La prima edizione del Festival fu dedicata agli scrittori analfabeti, con la presenza di un carbonaio, un vasaio e un tombarolo. Nel 2012 ha organizzato lo \"Steve Gebhardt Film Fest\" alla presenza del documentarista americano Steve Gebhardt.\nBaraghini porta avanti la rivoluzione editoriale dei \"Millelire\" con i \"Nuovi Bianciardini\", piccoli opuscoli di sedici pagine ciascuno, ispirati dai racconti di Luciano Bianciardi, importante scrittore, saggista e giornalista italiano scomparso nel 1971. I \"Nuovi Bianciardini\" sono scaricabili gratuitamente dal sito di \"Strade Bianche\" e sono venduti alla cifra simbolica di un centesimo di euro.\nNel 2018 Baraghini ha narrato gli inizi della propria vicenda di editore nella plaquette autobiografica \"Manuale per diventare editore all\u2019incontrario\". E proprio in questa veste di \"\"editore all'incontrario\",\" nel dicembre dello stesso anno fonda con altre realt\u00e0 italiane indipendenti (ovvero le riviste \"Puck!\" e \"Ctrl magazine,\" il festival milanese \"AFA,\" e il collettivo maceratese \"Uomini nudi che corrono\") la rivista \u010capek, che nel 2020 si aggiudica il \"Premio Beani\" a Lucca Comics come migliore iniziativa editoriale italiana."}
{"id": "1560249", "revid": "219355", "url": "https://it.wikipedia.org/wiki?curid=1560249", "title": "Guerrilla gardening", "text": "Con guerrilla gardening si intende una forma di giardinaggio praticata su terreni sui quali non si ha il diritto legale di coltivare, come terreni abbandonati, aree dismesse o propriet\u00e0 private. Viene praticato da persone e per motivazioni molto diverse tra loro, dai giardinieri che superano il limite fino a gruppi ambientalisti. Questi ultimi sono solitamente legati alle teorie della permacultura o alle problematiche riguardanti i diritti della terra. \nStoria.\nLa prima volta che viene usato il termine guerrilla gardening \u00e8 nel 1973, da parte di Liz Christy e il suo gruppo Green Guerrilla (It.\" Guerriglia verde\"), nella area di Bowery Houston a New York. Questo gruppo trasform\u00f2 un derelitto lotto privato in un giardino. Dopo trent'anni questo spazio \u00e8 ancora ben tenuto. Se ne prendono ancora cura alcuni volontari, ma ora gode della protezione del dipartimento parchi di New York.\nChi promuove questo tipo di interventi di risemantizzazione ecologica sono gruppi di ambientalisti che vanno a selezionare le zone da coltivare facendo una riflessione sul diritto di occupazione e sfruttamento della terra. \nDue celebrati giardinieri di questo tipo, attivi prima del conio del termine \"Guerrilla gardening\", erano Gerald Winstanley ed i Diggers (gli zappatori) nel Surrey in Inghilterra nel 1649, e John Chapman soprannominato \"Appleseed\" (seme di mela) nell'Ohio nel 1801.\n : per esempio nello Utah, dove crescono spesso dei meleti lungo le banchine dei canali, mentre lungo i fossi pi\u00f9 piccoli crescono degli asparagi; molte di queste piante furono seminate 150 anni fa dai lavoratori che scavarono i suddetti fossati, che seppellirono i torsoli di mela del loro pranzo nel terreno appena scavato, oppure sparsero clandestinamente i semi lungo le nuove rive dei fossati. La guerrilla gardening continua tuttora, quando delle singole persone piantano segretamente alberi da frutto, o altre piante commestibili perenni, o ancora dei semplici fiori nei parchi, lungo le piste ciclabili, eccetera. Qualcuno lo fa con il chiaro intento di produrre cibo. Ad esempio i lavoratori delle piantagioni di banane Tacamiche nell'Honduras fecero crescere illegalmente degli ortaggi sulla piantagione abbandonata, invece di lasciare la terra con la chiusura della piantagione.\nCome si pu\u00f2 vedere il termine \"Guerrilla Gardening\" \u00e8 applicato in situazioni abbastanza differenti per descrivere forme di giardinaggio radicale. Il termine include sia il giardinaggio inteso come un gesto politico, sia quello dall'ambizione prettamente orticulturale. Il pi\u00f9 famoso esempio di quest'ultimo tipo di \"guerrilla gardening\" \u00e8 probabilmente la protesta durante il giorno del primo maggio 2000 a Londra. In quell'occasione non si pens\u00f2 di far crescere nessuna pianta perenne.\nIl termine \"guerrilla gardening\" \u00e8 anche stato usato da un certo numero di scrittori per dare un aspetto radicale ai loro libri di giardinaggio: uno di questi \u00e8 il libro dal titolo, appunto, \"\"Guerrilla Gardening\" pubblicato nel 1983 da John F. Adams, che puntava ad incoraggiare i giardinieri a far crescere le variet\u00e0 di vegetali presenti in natura invece di quelle ibride risultato della selezione artificiale delle aziende di sementi.\nUn altro libro \u00e8 quello di Barbare Pallenberg, sempre dal titolo \"Guerrilla Gardening\"\", che insegnava a costruire un giardino con un piccolo budget.\nEsempi.\nPure Genius!!\nUn esempio di \"guerrilla gardening\" ebbe luogo nel maggio 1996, quando circa 500 attivisti affiliati a \"The Land is Ours\" (It. \"La terra \u00e8 nostra\"), tra cui il giornalista George Monbiot, occuparono circa 13 acri di terreno abbandonato, appartenente alla Guinness, sulle rive del Tamigi nel Wandsworth, la parte sud di Londra. La loro azione voleva sottolineare quello che loro descrissero come \nSu questa terra crebbe una comunit\u00e0 chiamata \"Pure genius!!\", nome ispirato dalla campagna pubblicitaria della Guinness. Queste persone abitarono l\u00ec per cinque mesi, finch\u00e9 non furono sfrattati.\nHave p\u00e5 en nat.\nL\"'Have p\u00e5 en nat\" (It. \"Giardino in una notte\") fu costruito in una notte dal danese \u00d8kologiske Igangs\u00e6ttere. Un pezzo di terra vuoto, in mezzo alla citt\u00e0 di Guldbergsgade in N\u00f8rrebro, Copenaghen fu trasformato in un giardino in una singola notte. Circa mille persone presero parte al progetto il 1\u00ba luglio 1996.\nPrimo maggio 2000.\nIl primo maggio 2000 \"Reclaim the Streets\" organizz\u00f2 una manifestazione di massa di Guerrilla Gardening presso la piazza del Parlamento a Londra. Dopo una parata carnevalesca con tanto di band di samba, e un raduno di ciclisti partito da Hyde Park, qualche migliaio di \"giardinieri\" occuparono la piazza piantando fiori e ortaggi.\nFu eretto un \"maypole\", attorno al quale danzarono molti dei manifestanti. Nella piazza erano presenti striscioni con scritte tipo \"\"La resistenza \u00e8 fertile\", usando il motto \"La resistenza \u00e8 futile\", o \"Lasciate che Londra germogli\"\"\nCritiche.\nUna delle principali critiche mosse agli autori del Guerrilla Gardening \u00e8 quello di non avere la minima competenza nel campo che pretendono di occupare: spesso piantano fiori e piante in luoghi densamente abitati favorendo il proliferare di vegetazione spontanea foriera di allergie e di insetti particolarmente fastidiosi nelle calde giornate estive. La mancanza di competenza e il metodo \"clandestino\" impediscono una concertazione con le amministrazioni locali e una chiara presa di responsabilit\u00e0 per gli eventuali danni causati."}
{"id": "1560250", "revid": "94647", "url": "https://it.wikipedia.org/wiki?curid=1560250", "title": "Irredenti", "text": ""}
{"id": "1560251", "revid": "287204", "url": "https://it.wikipedia.org/wiki?curid=1560251", "title": "Citt\u00e0 imperiali", "text": "Le citt\u00e0 imperiali sono quattro citt\u00e0 del Marocco: F\u00e8s, Marrakech, Rabat e Mekn\u00e8s.\nDevono il loro nome all'opera delle varie dinastie di regnanti che, in tempi diversi, le scelsero come residenza, aumentandone il fascino durante il proprio regno attraverso importanti interventi architettonici.\nStoria.\nPrima che gli arabi giungessero in Marocco, i berberi, che popolavano il territorio, vivevano in agglomerati che ben difficilmente potevano essere considerate vere e proprie citt\u00e0.\nCon la diffusione del culto musulmano si afferm\u00f2 il modello di agglomerato urbano della medina.&lt;br&gt;\nLe varie dinastie che si susseguirono trasformarono quattro di queste citt\u00e0 in qualcosa di pi\u00f9 sontuoso attraverso la costruzione di palazzi, moschee, madrase e relative mura fortificate. Tali citt\u00e0 sono conosciute con il nome di citt\u00e0 imperiali.\nF\u00e8s.\nAlla fine del 700 Idris I (capostipite della dinastia degli Idrisidi) fond\u00f2 l'odierna F\u00e8s, che fu capitale anche durante la dinastia dei Merinidi, degli Wattasidi e degli Alawidi.\nF\u00e8s, citt\u00e0 santa del Marocco, sorge a 350\u00a0m s.l.m., in una fertile vallata. Nella sua medina (citt\u00e0 vecchia) sono presenti botteghe tessili, di pelletteria, di ceramiche e d'armi, oltre all'universit\u00e0 pi\u00f9 antica del mondo. La sua \"medina\" (citt\u00e0 vecchia) \u00e8 Patrimonio dell'umanit\u00e0 dell'UNESCO e rappresenta, con i suoi edifici, mercati e moschee, uno dei centri pi\u00f9 affascinanti di tutto il mondo islamico.\nMarrakech.\nMarrakech fu capitale sotto gli Almoravidi, gli Almohadi e i Sa'diani,\ncitt\u00e0 situata al centro-sud del Paese a circa 150\u00a0km dalla costa dell'Oceano Atlantico.&lt;br&gt;\nVenne fondata dall'almoravide Y\u016bsuf ibn T\u0101shf\u012bn. Gli Almoravidi vi costruirono le mura, e un complesso sistema idrico (Khettara) che portava l'acqua nella citt\u00e0 direttamente dal monte Atlante. Nel 1147 la citt\u00e0 venne conquistata dagli Almohadi. La nuova dinastia vi edific\u00f2 la Moschea della Koutoubia, la kasbah, l'ospedale D\u0101r al-Faraj. La citt\u00e0 cadde in declino con la conquista da parte della dinastia merinide, che spost\u00f2 la capitale a F\u00e8s, ma con l'avvento al potere della dinastia Sa'diana la citt\u00e0 ritorn\u00f2 capitale ed ebbe un'epoca d'oro che non vedeva dall'epoca almohade. I Sa'diani vi edificarono la Madrasa di Ben Youssef, la moschea al-Mu'assin, le Tombe Sa'diane e il palazzo El Badi.\nRabat.\nRabat, odierna capitale del Marocco, fu fondata dal califfo almohade Ab\u016b Y\u016bsuf Ya\u02bfq\u016bb al-Mansur. Il califfo fond\u00f2 Rabat con l'obiettivo di farne la sua nuova capitale, ma il progetto venne abbandonato dopo la sua morte. Nel XVIII secolo Rabat venne designata come citt\u00e0 imperiale dal sultano alawide Muhammad ibn Abd Allah, che vi costru\u00ec il palazzo Dar al-Makhzan, anche se non design\u00f2 la citt\u00e0 come sua capitale, visto che si muoveva continuamente tra Rabat, F\u00e8s e Marrakech. La citt\u00e0 \u00e8 situata sulla costa atlantica del paese, sulla sponda sinistra del fiume Bou Regreg.\nMekn\u00e8s.\nCon Moulay Ismail ibn Sharif, della dinastia alawide, la capitale fu spostata a Mekn\u00e8s, citt\u00e0 situata nel nord del Marocco, posizionata a circa 130\u00a0km da Rabat e a 60 da F\u00e8s. Il nuovo regnante costru\u00ec ingenti opere con l'obiettivo di offuscare la magnificenza, dovuta ai suoi predecessori, delle altre citt\u00e0 del Marocco. Sotto di lui Mekn\u00e8s, che fino a quel momento era un'anonima citt\u00e0, tocc\u00f2 il suo massimo splendore.\nTurismo.\nLe quattro citt\u00e0 imperiali oggi sono spesso meta di tour organizzati che completano l'offerta con escursioni alle citt\u00e0 di:"}
{"id": "1560254", "revid": "6923", "url": "https://it.wikipedia.org/wiki?curid=1560254", "title": "C\u0103p\u00e2lna (S\u0103sciori)", "text": "C\u0103p\u00e2lna \u00e8 un villaggio rumeno ubicato nel comune di S\u0103sciori, nel distretto di Alba, in Transilvania.\nVestigia archeologiche.\nIn una localit\u00e0 chiamata \"Dealul Cetatii\", a 610 m slm, si trovano i resti di un'antica fortificazione che, dal II secolo a.C. e fino all'anno 106, fu sede di una delle fortezze daciche che facevano parte del sistema difensivo di re Decebalo, prima della conquista della Dacia da parte di Traiano.\n\u00c8 inclusa tra le Fortezze dacie dei monti Or\u0103\u0219tie, annoverate tra i Patrimoni dell'umanit\u00e0 dell'UNESCO."}
{"id": "1560255", "revid": "167080", "url": "https://it.wikipedia.org/wiki?curid=1560255", "title": "Capilna", "text": ""}
{"id": "1560260", "revid": "167080", "url": "https://it.wikipedia.org/wiki?curid=1560260", "title": "Dacia Romana", "text": ""}
{"id": "1560263", "revid": "1543377", "url": "https://it.wikipedia.org/wiki?curid=1560263", "title": "Paul Hillier", "text": "Biografia.\nHillier ha studiato alla \"Guildhall School of Music\" di Londra e successivamente divenne assistente maestro della \"St Paul's Cathedral\" sempre a Londra dove inizi\u00f2 la sua carriera professionale. Il suo debutto avvenne nel 1974 a Londra nella \"Purcell Room\".\nEgli \u00e8 un direttore di coro, attivo nella conduzione di musiche antiche e contemporanee in particolare dei compositori Steve Reich e Arvo P\u00e4rt.\nNel 1974 egli fond\u00f2, assieme a Paul Elliott e David James, l'Hilliard Ensemble. Egli fu per un periodo direttore dell'ensemble fino al 1989 quando ne lasci\u00f2 la direzione.\nNel 1989 fond\u00f2 il gruppo vocale Theatre of Voices che registra per l'etichetta discografica Harmonia Mundi. Con questo gruppo ha esplorato il repertorio della musica moderna e contemporanea.\nQuando assume l'incarico di direttore dell'\"Early Music Institute\" alla \"Scuola di musica\" dell'Universit\u00e0 dell'Indiana, diviene direttore dell'ensemble \"The Pro Arte Singers\", che realizza alcune registrazioni con \"Theatre of Voices\". Rimase direttore del gruppo fino al 2003 quando lasci\u00f2 l'Istituto.\nNel 2001 Hillier divenne direttore artistico e direttore principale dell'\"Estonian Philharmonic Chamber Choir\" .\nHillier ha inciso anche un certo numero di album come solista con la partecipazione con l'arpista Andrew Lawrence-King."}
{"id": "1560273", "revid": "89918", "url": "https://it.wikipedia.org/wiki?curid=1560273", "title": "Paullu", "text": ""}
{"id": "1560277", "revid": "287204", "url": "https://it.wikipedia.org/wiki?curid=1560277", "title": "Episodi di Aliens in America", "text": "La prima ed unica stagione della serie televisiva Aliens in America \u00e8 stata trasmessa negli Stati Uniti d'America dal 1\u00ba ottobre 2007 al 18 maggio 2008 su The CW.\nIn Italia la stagione \u00e8 stata trasmessa dal 21 gennaio al 28 ottobre 2008 su Joi."}
{"id": "1560279", "revid": "4175", "url": "https://it.wikipedia.org/wiki?curid=1560279", "title": "Darwin (Territorio Settentrionale)", "text": ""}
{"id": "1560280", "revid": "1428919", "url": "https://it.wikipedia.org/wiki?curid=1560280", "title": "Mario Canali", "text": "Biografia.\nMario Canali ha iniziato la sua attivit\u00e0 artistica nel 1975, con una sua prima mostra personale. Lo stile della pittura di Canali \u00e8, in quegli anni, sia figurativo, sia fantastico, ed esplora il simbolismo ed il surrealismo, contro le tendenze dei tempi. \nNella met\u00e0 degli anni ottanta, rivolge la sua attenzione all'arte elettronica e digitale. Tra il 1985 e il 1996, Canali si trasferisce a Milano e fonda insieme a Flavia Alman, Sabine Reiff e Riccardo Sinigaglia, Correnti Magnetiche, gruppo che si occupa di arte elettronica. Insieme a Canali il gruppo produrr\u00e0 immagini digitali e animazioni 3-D premiate, come Siggraph a Los Angeles, Ars Electronica a Linz, Imagina a Monte Carlo e Nastro d'Argento a Roma. \nNel 1993, lavora col programmatore Marcello, lo psicologo Elio Massironi e l'ebanista Leonardo Aurelio, a creare installazioni interattive. Queste installazioni saranno sperimentate in musei, gallerie d'arte, fiere, rave, sfilate di moda, centri sociali, feste private, festival tecnologici e convegni di psicologia. \nNel 2004 inizia il restauro di un edificio a Milano con l'intento di trasformarlo in luogo per la realizzazione di progetti creativi. Questo edificio \u00e8 diventato lo \"Studio Canali\". \nCanali ha insegnato \u2018Arte e paradigmi della complessit\u00e0\u2019 presso il Dipartimento Multimediale dell'Accademia di Belle Arti di Brera ed \u00e8 stato docente del corso \u2018Ambienti Cognitivi e Scenografie Emozionali\u2019 presso la NABA - Nuova Accademia di Belle Arti di Milano. "}
{"id": "1560281", "revid": "124911623", "url": "https://it.wikipedia.org/wiki?curid=1560281", "title": "Personaggi di Animal Crossing", "text": "Questa \u00e8 una lista dei personaggi presenti nella serie di videogiochi di \"Animal Crossing\".\nAgostina e Filomena.\nAgostina (Kinuyo \u304d\u306c\u3088) e Filomena (Asami \u3042\u3055\u307f) sono due sorelle porcospine che hanno una sartoria nel villaggio, chiamata appunto \"Le sorelle Ago e Filo\" (abbreviazione di Agostina e Filomena, in giapponese e in inglese \"Able Sisters\"). Agostina \u00e8 di colore blu ed \u00e8 molto simpatica e disponibile, mentre Filomena \u00e8 di colore marrone ed \u00e8 sempre impegnata a cucire abiti. Inizialmente non parla col giocatore, e appare molto chiusa in s\u00e9 stessa, ma dopo poco prende confidenza con esso e ha il piacere di raccontare la storia della sua famiglia. In \"\" interagendo spesso con lei si pu\u00f2 ottenere la macchina per scansionare i codici QR. Nella loro sartoria si possono comprare vestiti e gonne/pantaloni (questi ultimi solo in \"New Leaf\"), esporre modelli e provare indumenti o accessori. In \"New Leaf\" il loro negozio \u00e8 nella Via degli Acquisti, collegato all'Ateli\u00e8r della sorella Bice e sotto Shampoo &amp; Champagne.\nAlpaca.\nAlpaca (Lisa \u30ea\u30b5) \u00e8 un'alpaca rosa che compare per la prima volta in \"Animal Crossing: New Leaf\". Gestisce insieme al marito Merino il negozio dell'usato \"Ricicla e Ricrea\", dove giocatori e animali possono vendere e comprare oggetti. Visto che c'\u00e8 questo negozio non c'\u00e8 pi\u00f9 il mercatino delle pulci.\nBartolo.\nBartolo (Master nella versione giapponese) (Brewster in inglese) \u00e8 un piccione che lavora nella caffetteria \"La Piccionaia\", di cui \u00e8 proprietario e barista. La sua specialit\u00e0 \u00e8 preparare il caff\u00e8 e a volte chiede se si desidera provare del \"Latte di Piccione\" nel caff\u00e8. Il sabato sera ospita lo spettacolo del musicista K.K. Slider, il quale rimane l\u00ec dalle 19.30 alle 00.00 e pu\u00f2 suonare una sola canzone a discrezione del giocatore. Spesso vi si possono trovare altri cittadini o Polly che prende un caff\u00e8 prima del suo turno. Inizialmente molto introverso e di poche parole, andando spesso a parlargli ed a prendere il caff\u00e8 da lui si apre di pi\u00f9 e racconta qualcosa al giocatore; inoltre, in \"\" Bartolo si occupa anche di custodire i Giroidi ottenuti dal giocatore. In \"Animal Crossing: New Leaf\" Bartolo non \u00e8 subito disponibile, infatti per poter costruire la Piccionaia si deve costruire il secondo piano del museo e donato 50 tipi di pesci, insetti, opere d'arte o fossili. La novit\u00e0 di \"New Leaf\" \u00e8 che si pu\u00f2 lavorare come barista per qualche tempo.\nBice.\nBice, o Beatrice (Kate \u304b\u3066) \u00e8 una porcospina di colore viola. \u00c8 commessa nella boutique d'abbigliamento e arredamento pi\u00f9 esclusiva della citt\u00e0, \"Griffe di Griffa\". Bice aiuta il giocatore a selezionare il suo vestiario o l'arredamento per la sua casa.\nIn \"Animal crossing: New Leaf\" ritorna a lavorare con le sorelle allestendo un negozio di accessori collegato alla sartoria. Tuttavia, segue in solitaria la sua passione per il mondo del fashion design, ritornando a farsi chiamare Beatrice, mentre \"Bice\" in \" diventa il nome del suo marchio di moda. I capi Bice richiamano quelli di marche sportive come Adidas o Nike, e oltre a essere brandizzati con il suo logo sono leggermente pi\u00f9 costosi.\nBigodina.\nBigodina (Harriet in inglese) \u00e8 una cagnolina di razza barboncino. In \" possiede un salone di bellezza integrato al negozio di Tom Nook, mentre in \"Animal Crossing: Let's Go to the City\" ha un negozio tutto suo nella grande citt\u00e0, chiamato \"Shampoo e Champagne\". Questo personaggio dalla erre moscia \"alla francese\" determina la nuova pettinatura del giocatore in base a una serie di domande. Usando almeno una volta tutte le pettinature disponibili il giocatore pu\u00f2 richiedere anche pettinature riservate al sesso opposto. Inoltre in \"Animal Crossing: Let's Go to the City\" Bigodina pu\u00f2 fare delle pettinature anche al Mii nella console Nintendo Wii. Talvolta Bigodina pu\u00f2 essere vista nel locale \"La Piccionaia\" gestito da Bartolo. In \"Animal Crossing: New Leaf\" ha il suo negozio nella Via degli Acquisti, sopra quello delle Sorelle Ago e Filo e di Bice.\nBlanca.\nBlanca \u00e8 una gatta bianca misteriosa la cui faccia \u00e8 completamente bianca: difatti chiede al giocatore di disegnargliene una. Appare solamente dopo che il giocatore fa visita a un amico nella Wi-Fi Connection e compare dopo una settimana. In \"Animal Crossing: New Leaf\" appare il 1\u00ba aprile nella piazza dicendo di voler fare degli scherzi: infatti entra nelle case degli abitanti (perci\u00f2 in giro non si trova praticamente nessuno) assumendo il loro aspetto. Quindi in ogni casa si trovano due abitanti identici: uno \u00e8 vero, l'altro \u00e8 Blanca. Interagendo con loro, chiedono entrambi di \"smascherare\" l'imbroglione, che pu\u00f2 essere smascherato in base alle loro parole. Dopodich\u00e9 danno al giocatore un asciugamano da consegnare all'imbroglione per pulirsi la faccia dal trucco. Se il giocatore indovina, riceve una loro foto in regalo.\nBlatero.\n (Blather in inglese) \u00e8 un gufo chiacchierone, proprietario del museo del villaggio. Riceve le donazioni per il museo da parte del personaggio, che comprendono quadri, insetti, pesci e fossili. Blatero \u00e8 il fratello gemello di Celeste; essendo un gufo, di giorno dorme e si sveglia solo quando viene interpellato. Ha molta paura e ribrezzo degli insetti e fa ogni giorno un regalo a tutti i cittadini.\nIn \"Animal Crossing: Wild World\" e nei titoli successivi, Blatero possiede la certificazione necessaria per esaminare i fossili: prima era necessario spedirli a un museo per farli esaminare.\nCeleste.\n \u00e8 una gufa, sorella gemella di Blatero. \u00c8 molto pi\u00f9 spigliata e scherzosa del fratello, in contrasto con la sua immagine accademica. \nIn \"Animal Crossing: New Leaf\" non si occupa pi\u00f9 delle costellazioni ma ha a che fare con la vendita di alcuni oggetti (come la pala e la canna da pesca d'argento, o anche tappeti, muri e oggetti d'arredamento) e l'affitto di alcune sale da esposizione, quattro in tutto, in cui si possono esporre i propri oggetti come nella propria casa. L'affitto di una sala costa 10.000 stelline; inoltre nel piano \u00e8 presente un armadietto che contiene gli oggetti del giocatore (come alla stazione), rendendo pi\u00f9 semplice esporli nelle sale.\nIn \"Animal Crossing: New Horizons\", Celeste riprende il suo ruolo originale di appassionata di astronomia. Visita regolarmente l'isola del giocatore, raccontandogli i miti delle costellazioni e regalandogli vari schemi fai da te a base di frammenti di stella, talvolta di ispirazione mitologica.\nFlorindo.\nFlorindo (Leif in inglese) \u00e8 un bradipo che compare in per la prima volta in \"Animal Crossing: New Leaf\", dove gestisce un negozio di giardinaggio che appare solo in un determinato periodo del gioco. \u00c8 smemorato: ci\u00f2 si deduce dal fatto che a volte dimentica il prezzo di alcuni dei suoi prodotti in vendita. Vende semi di fiori, germogli di alberi, innaffiatoi e asce.\nFlorindo torna poi, sempre nel suo ruolo, anche in \"Animal Crossing: New Horizons\".\nFuffi.\nFuffi (Shizue \u3057\u305a\u3048) (Isabelle in inglese) \u00e8 una cagnolina color crema di razza Shih Tzu, che compare per la prima volta in \"Animal Crossing: New Leaf\". \u00c8 la segretaria del giocatore-sindaco, aiutandolo nei suoi incarichi e la gestione della citt\u00e0. Aiuta i giocatori-cittadini a trovare casa e d\u00e0 consigli e informazioni sulla citt\u00e0.\nFido e Birro.\n (Booker in inglese) \u00e8 un cane poliziotto di razza Bulldog, che fa da guardia alla citt\u00e0 al fianco di Birro. A dispetto del suo nome, \u00e8 costantemente distratto, insicuro e all'oscuro di tutto. D\u00e0 informazioni sugli ospiti che ci sono in citt\u00e0 e permette di prelevare gratuitamente gli oggetti smarriti.\nBirro (Copper in inglese) \u00e8 un cane poliziotto di razza Akita, collega di Fido, che si occupa di gestire gli ingressi e le uscite dalla citt\u00e0. A differenza del compare, \u00e8 disponibile, sicuro e ligio alla legge.\nFrodolo.\nFrodolo (Lyle in inglese) \u00e8 una lontra, di professione assicuratore, che propone al giocatore una polizza assicurativa contro gli infortuni, e offre un rimborso nel caso in cui un quadro comprato da Volpolo si sia rivelato falso, anche se, probabilmente, \u00e8 lui stesso in affari con Volpolo. In \"Animal Crossing: Let's Go to the City\" e in \"Animal Crossing: New Leaf\", Frodolo \u00e8 dirigente dell'\"Accademia delle Belle Case\", abbreviato \"ABC\".\nGulliver.\n \u00e8 un gabbiano navigatore. A partire da \"Animal Crossing: Wild World\", Gulliver pu\u00f2 essere avvistato viaggiando a bordo di un UFO. Se viene colpito con la fionda, il suo UFO precipita nel villaggio, disintegrandosi all'impatto. Avendo perso i pezzi della sua astronave, il gabbiano chiede l'aiuto del giocatore, che viene ricompensato con degli oggetti rari dopo il lavoro svolto. In \"Animal Crossing: New Leaf\" appare di tanto in tanto sulla spiaggia, naufragato da una tempesta, mentre dorme. Dopo vari tentativi di svegliarlo da parte del giocatore, si risveglia e gli chiede di aiutarlo a ricordarsi da dove proveniva prima di naufragare, basandosi su dei ricordi vaghi. Se il giocatore azzecca la risposta, lui lo ringrazia e riparte, inviandogli per posta qualche giorno dopo un regalo molto raro proveniente da quel luogo. Se invece il giocatore sbaglia, Gulliver gli regala una moneta di cioccolato da utilizzare ad Halloween.\nK.K. Slider.\n \u00e8 il nome d'arte di Totakeke, un cane bianco di razza Jack Russell terrier che suona la chitarra e canta. K.K. si esibisce davanti alla stazione del treno in \"Animal Crossing\", mentre da \"Animal Crossing: Wild World\" in poi si esibisce il sabato sera dopo le 20:00 nella \"Piccionaia\". In \"Animal Crossing: New Leaf\" si esibisce nel \"Club LOL\" dopo le 20:00 dalla domenica al venerd\u00ec come DJ e il sabato come musicista. Il giocatore pu\u00f2 chiedere al musicista una sola canzone per ogni serata; se il titolo della melodia \u00e8 esistente nell'universo del gioco e viene scritto in modo corretto, K.K. soddisfa la richiesta e poi consegna al giocatore un disco con la canzone, riproducibile negli apparecchi per l'ascolto di musica che si possono tenere in casa. Le canzoni di K.K. sono tutte diverse, una per ogni genere musicale. Il personaggio di K.K. \u00e8 basato sul musicista della Nintendo Kazumi Totaka, famoso per aver composto varie colonne sonore di alcuni giochi. K.K. appare in un cameo sia in \"Smash Bros. Melee\" che in \"Smash Bros. Brawl\".\nMarco e Mirco.\nMarco e Mirco (Timmy e Tommy in inglese) sono gli assistenti di Tom Nook (e, contrariamente a quanto affermato da diversi giocatori, non i suoi nipoti o figli). Svolgono le sue stesse mansioni quando \u00e8 indaffarato in faccende pi\u00f9 importanti. In \"Animal Crossing: New Horizons\" offrono ai giocatori una tenda dove stare, ma dopo si deve pagare un debito a Tom Nook.\nMerino.\nMerino (Kaizou \u30ab\u30a4\u30be\u30fc) \u00e8 un alpaca azzurro, gestisce il negozio \"Ricicla e Ricrea\" insieme alla moglie Alpaca. All'inizio del gioco si trova addormentato, pu\u00f2 essere svegliato solo dopo aver speso una cifra minima di stelline nel negozio, dopodich\u00e9 rimane sempre sveglio. Interagendo con lui si possono modificare i pezzi di arredamento cambiandone il colore oppure usando i minerali. Pu\u00f2 anche creare dei carillon e dei modellini di fossili.\nMr. Resetti.\n \u00e8 una talpa dal carattere iracondo, che appare quando si effettua un reset della console con la quale si sta giocando, spegnendola senza salvare la partita; al successivo avvio del gioco, Resetti sbuca dal sottosuolo appena il giocatore esce dalla sua abitazione e lo rimprovera duramente, insultandolo, obbligandolo a ripetere frasi di scusa ed agitando il suo piccone da minatore. Alla fine delle sue ramanzine, che sono sempre peggiori all'aumentare del numero dei reset effettuati, Resetti d\u00e0 al personaggio un consiglio dal tono dispregiativo (per esempio \"\"Cerca di lavarti pi\u00f9 spesso, puzzone!\")\". Resetti afferma di lavorare in un centro sotterraneo nel quale altre talpe svolgono lo stesso suo lavoro e nel quale, quando il giocatore chiude il gioco senza salvare, scattano una serie di allarmi. In \"Animal Crossing: Wild World\" \u00e8 possibile incontrarlo anche di domenica alla \"Piccionaia\", mentre in \"Animal Crossing: Let's Go to the City\" \u00e8 possibile visitare il centro in cui lavora. I suoi dialoghi, lunghissimi e pieni di espressioni sgarbate ma secondo alcuni divertenti, hanno fatto affezionare alcuni giocatori. Mr. Resetti appare in un cameo in \"Smash Bros. Melee\", e in Brawl \u00e8 un assistente. In \"Animal Crossing: New Leaf\" appare solo dopo aver costruito il centro Resetti fra le opere pubbliche. Prima di allora, se il giocatore resetta, \u00e8 Fuffi a rimproverarlo all'inizio del gioco.\nNella e Brunella.\n (Joan in inglese) \u00e8 un cinghiale, presente in tutte le versioni di \"Animal Crossing\", che arriva nel villaggio del giocatore ogni domenica mattina (dalle 5:00 alle 12:00) per vendere le sue rape. Propone due diversi tipi di rape: bianche e rosse. Le rape bianche possono essere rivendute al negozio di Nook ad un prezzo che cambia di giorno in giorno (vanno vendute entro una settimana, senn\u00f2 marciscono e non valgono nulla, e la domenica la vendita delle rape \u00e8 sospesa), mentre se si chiedono rape rosse, si riceve un seme da piantare nella terra e annaffiare per una settimana, ottenendo una rapa rossa che si pu\u00f2 poi vendere a Tom Nook per un ottimo prezzo. In \"Animal Crossing: New Leaf\" vende esclusivamente rape bianche che possono essere rivendute solo da Ricicla e Ricrea. Il loro prezzo cambia ogni giorno.\nBrunella (Daisy Mae in inglese) \u00e8 la sua nipotina, e svolge il suo stesso lavoro in \"Animal Crossing: New Horizons\".\nIl motivo per cui le rape funzionano come azioni di mercato nel gioco \u00e8 che in Giappone, la parola \"rapa\", scritta in hiragana, \u00e8 omofonica con il kanji usato per \"azione\" di mercato (\u682a, \u304b\u3076, \"kabu\").\nTom Nook.\nTom Nook \"(\u305f\u306c\u304d\u3061\"?, \"Tanukichi\") \u00e8 un Tanuki (pi\u00f9 comunemente indentificato come un procione) ed \u00e8 uno dei principali personaggi della serie di \"Animal Crossing\", appare in tutti i capitoli: sia principali che spin-off. In tutti i giochi si occupa di una bottega (Bottega di Tom Nook) eccetto \"Animal Crossing: New Leaf\" e \"\" dove dirige l'ImmoNook e in \"Animal Crossing: New Horizons\" dove si \u00e8 candidato come Presidente dell'Isola.\nTortimer.\n \u00e8 una tartaruga, ed \u00e8 il sindaco della citt\u00e0. Essendo molto anziano, passa le giornate a dormire nel municipio. Si pu\u00f2 parlare con lui solo durante le festivit\u00e0 (occasioni in cui si trova davanti al municipio) o chiedendo a Polly di svegliare il sindaco quando sta fuori davanti al municipio. Durante capodanno, regala i fuochi d'artificio e \"spara coriandoli\" agli abitanti del villaggio. Ha un'identit\u00e0 segreta, Cornimer, che assume travestendosi durante la \"Sagra della Ghianda\". Di animo generoso, regala spesso simpatici oggetti in stile fungo al giocatore. Durante lo svolgimento delle gare, Tortimer regala al giocatore degli attrezzi utili, nel caso in cui non li avesse.\nGli oggetti fungo sono:\nIn \"Animal Crossing: New Leaf\", dato che \u00e8 il giocatore a vestire i panni del sindaco, Tortimer appare solo una volta, in cui spiega di essere in pensione e propone al giocatore di passare ogni tanto nell'Isola di Tortimer (che viene sbloccata in quel momento) dove alloggia la sua famiglia. Nell'isola Tortimer appare ogni qualvolta il giocatore decida di partecipare ad un tour, poich\u00e9 lui ne \u00e8 la guida.\nVanda.\n (Katrina in inglese) \u00e8 una pantera nera, che di professione fa l'indovina. Arriva casualmente in citt\u00e0 e possiede una tenda rotonda, simile a quella di Volpolo. Oltre alla previsione del futuro, Vanda offre come servizio l'allontanamento del malocchio. In \"Animal Crossing: Let's Go to the City\", lavora in un negozio tutto suo situato nella citt\u00e0. In \"Animal Crossing: New Leaf\", appare casualmente con la sua tenda e predice solo il futuro, assegnando il compito di portafortuna ad un capo di vestiario che cambia di volta in volta. Dopo che il giocatore si \u00e8 fatto predire il futuro almeno 20 volte, viene sbloccata un'opera pubblica per aprire un negozio tutto suo in Via degli Acquisti.\nIn Animal Crossing New Horizons Vanda sta sull' isola Fiorillo con un piccolo camioncino.\nPelly.\nPelly, nota in Giappone come Periko, \u00e8 una pellicana bianca, che lavora dalle 7:00 alle 22:00 al municipio. A differenza della sorella Polly, ha un carattere tranquillo e molto dolce e s'impegna molto nel suo lavoro.\nIn \"Animal Crossing: New Leaf\" Pelly lavora per il turno diurno nell'ufficio postale con Tino e Polly.\nPolly.\nPolly, nota in Giappone come Pelimi, \u00e8 una pellicana viola, che lavora al municipio durante la notte dalle 22:00 alle 7:00. Sorella maggiore di Polly, ha un carattere acido ed insofferente, non si impegna affatto nel suo lavoro e parla sempre alle spalle del giocatore. Tra le 21:30 e le 22:00 si trova alla caffetteria del museo della citt\u00e0, dove si pu\u00f2 parlarle mentre prende un caff\u00e8 prima di recarsi al lavoro, ma anche in tale situazione \u00e8 sgarbata con il giocatore.\nIn \"Animal Crossing: New Leaf\" Pelly lavora per il turno notturno nell'ufficio postale con Tino e Pelly.\nPasqualo.\nPasqualo (Pascal in inglese) \u00e8 una lontra rossa. \u00c8 un pescatore che si pu\u00f2 trovare alle sponde del fiume o sulla riva del mare, dandogli una conchiglia da mangiare vi dar\u00e0 un regalo e nuoter\u00e0 via. In \"Animal Crossing: New Leaf\" appare quando il giocatore pesca dal fondo degli abissi una capasanta; lui gli chiede di regalargliela e in cambio gli dona un oggetto raro e una perla di saggezza. Pu\u00f2 venire da luned\u00ec a venerd\u00ec dalle 6:00 alle 23:00 sulla spiaggia.\nTino.\nTino (Pete in inglese) \u00e8 un pellicano bianco che lavora per il municipio, per cui svolge la mansione di postino; lo si pu\u00f2 colpire mentre vola nel cielo con la fionda verso le 09:00 e le 17:00. In \"Animal Crossing: Let's Go to the City\" consegna le lettere Nintendo direttamente al giocatore, cosa che in \"Animal Crossing: Wild World\" non accade. Il giorno dopo regala lettere.\nSahara.\nSahara \u00e8 un cammello femmina che si occupa di tappeti e carta da parati. In \"Animal Crossing: Wild World\" regala al giocatore un tappeto o una carta da parati particolare, solo se la si aiuta a fare delle consegne. In \"Animal Crossing: Let's Go to the City\" scambia un vecchio tappeto del giocatore con uno nuovo. In \"Animal Crossing: New Leaf\" appare casualmente una volta a settimana in giro per la citt\u00e0 e, in cambio di 3000 stelline, si fa accompagnare fino a casa del personaggio e cambia tappeti e carta da parati come piace a lei.\nNelle versioni giapponese e coreana del gioco Sahara \u00e8 un maschio.\nSciusci\u00e0.\nSciusci\u00e0 (Kicks in inglese) \u00e8 una puzzola che compare per la prima volta in \"Animal Crossing: Let's Go to the City\", seduto sugli scalini della grande citt\u00e0 a fare il lustrascarpe.\nIn \"Animal Crsoosing: New Leaf\" gestisce un negozio di scarpe e calze a fianco di quello delle sorelle Ago e Filo. D\u00e0 del lei al sindaco, come Bice.\nVan Trik.\nVan Trik \u00e8 un tricheco stilista, che arriva di tanto in tanto ed \u00e8 costantemente affamato, chiedendo del cibo; se gli viene dato un frutto o un pesce, ricompensa il giocatore con un modello di Tom Nook o Mr. Resetti o con un turbante.\nVolpolo.\nVolpolo (Redd in inglese) \u00e8 una volpe arancione, una specie di Tom Nook del mercato nero, che vende di tutto, anche quadri, che per\u00f2 spesso si rivelano falsi.\nIn \"Animal Crossing: Wild World\" la prima volta che si entra nella tenda di Volpolo viene chiesta una quota iniziale (che si aggira intorno alle 3.000 stelline) per poter comprare la sua merce e ricevere le lettere con la password per entrare nella tenda. La password pu\u00f2 anche essere rivelata da altri cittadini. Per scegliere il giorno della settimana in cui Volpolo viene in citt\u00e0, basta parlare con Frodolo, che in un giorno qualsiasi si posiziona davanti a casa del giocatore e gli fa una specie di Quiz anche per ottenere un'assicurazione.\nIn \"Animal Crossing: New Leaf\" appare casualmente nella tenda verde in piazza e non chiede la password segreta.\nIn \"Animal Crossing: New Horizons\" appare su un piroscafo ormeggiato nella spiaggetta segreta nella parte Nord dell'isola.\nRemo.\nRemo (Kapp'n in inglese) \u00e8 un kappa (animale leggendario giapponese consistente in un incrocio tra rana e tartaruga) che in \"Animal Crossing: Wild World\" guida il taxi che porta nella citt\u00e0 per la prima volta; una volta iniziato il percorso di gioco, lo si pu\u00f2 trovare il sabato alla Piccionaia. In \"Animal Crossing: Let's Go to the City\" guida invece un pulmino.\nIn \"Animal Crossing: New Leaf\" Remo accompagna il giocatore sull'isola di Tortimer con la sua barca per 1000 stelline.\nInvece in \"Animal Crossing new horizons\" remo porta il villager su delle isole misteriose a prezzo di 1000 miglia di nook"}
{"id": "1560284", "revid": "253269", "url": "https://it.wikipedia.org/wiki?curid=1560284", "title": "Horst Buchholz", "text": "Biografia.\nNato a Berlino, Buchholz non conobbe mai il vero padre e prese il cognome dall'uomo che la madre spos\u00f2 nel 1938, di professione calzolaio. Da questa unione nacque la sorella Heidi. Evacuato con la famiglia durante la seconda guerra mondiale prima in Slesia e poi in Cecoslovacchia, al termine del conflitto ritorn\u00f2 a Berlino, dove cominci\u00f2 molto giovane la sua carriera come attore teatrale, oltre che come doppiatore radiofonico e cinematografico.\nOttenne il primo ruolo cinematografico di rilievo nel 1954 in \"Marianne de ma jeunesse\" di Julien Duvivier, che gli valse un riconoscimento al Festival di Cannes, ma la sua affermazione arriv\u00f2 nel 1956 con la conquista del Deutscher Filmpreis, il pi\u00f9 importante premio cinematografico tedesco, quale miglior attore emergente per la sua interpretazione in \"Cielo senza stelle\" (1955) di Helmut K\u00e4utner. Buchholz divent\u00f2 presto un attore di richiamo commerciale in Germania, raggiungendo il grande successo con l'interpretazione de \"Le confessioni del filibustiere Felix Krull\" (1957), tratto dal libro di Thomas Mann. Si avvi\u00f2 cos\u00ec a una brillante carriera che lo port\u00f2 a lavorare con importanti registi sia in Europa che negli Stati Uniti, imponendosi per la sua recitazione energica, la prestanza fisica e il bel volto dai tratti vagamente orientali, lontano dai canoni della bellezza maschile nordica. \nNel 1959 debutt\u00f2 anche sul palcoscenico a Broadway con lo spettacolo \"Ch\u00e9ri\", dall'omonimo romanzo di Colette, e nel 1960 fu chiamato a Hollywood dove ottenne un clamoroso successo internazionale nel ruolo di Chico, uno dei pistoleri protagonisti del western \"I magnifici sette\" (1960) di John Sturges, e nella parte di Otto Ludwig Piffl nella commedia \"Uno, due, tre!\" (1961) di Billy Wilder, quindi recit\u00f2 nel ruolo di Marius in \"Fanny\" (1961) di Joshua Logan, ambizioso remake dell'omonimo film francese sceneggiato da Marcel Pagnol e ambientato tra i portuali di Marsiglia. Era stato contattato per partecipare anche a film come \"West Side Story\" e \"Lawrence d'Arabia\" ma dovette rifiutare per altri impegni.\nIn Italia recit\u00f2 nel ruolo di Dino al fianco di Catherine Spaak ne \"La noia\" (1963), diretto da Damiano Damiani, e in quello di Alberto in \"Come, quando, perch\u00e9\" (1968) di Antonio Pietrangeli e Valerio Zurlini. Interpret\u00f2 inoltre il ruolo di Marco Polo in \n\"Le meravigliose avventure di Marco Polo (Lo scacchiere di Dio)\" (1965), una coproduzione internazionale diretta da Denys de La Patelli\u00e8re.\nNegli anni settanta e ottanta lavor\u00f2 principalmente per la televisione in vari paesi. Nel 1976 prese parte a uno dei primi episodi, intitolato \"Colpo grosso\", del celebre telefilm \"L'ispettore Derrick\" (\"I nove casi dell'ispettore Derrick\"), trasmesso per la prima volta in Italia nel 1979. Interpret\u00f2 il ruolo di Sergei in alcuni episodi della serie \"Alla conquista del West\", andato in onda in Italia nel 1979, e partecip\u00f2 alla miniserie italiana \"Fantaghir\u00f2 4\" (1994) di Lamberto Bava. Per il cinema, apparve ancora nei film \"Cos\u00ec lontano cos\u00ec vicino\" (1993) di Wim Wenders, nel ruolo di un gangster sulla via del pentimento, e ne \"La vita \u00e8 bella\" (1997) di Roberto Benigni, nella parte del dottor Lessing, l'ufficiale medico nazista fissato con gli indovinelli, ruolo che gli valse una candidatura agli Screen Actors Guild Awards.\nNel 1958 spos\u00f2 l'attrice francese Myriam Bru, da cui ebbe due figli, Beatrice e Christopher Buchholz; quest'ultimo divenne attore e produsse un documentario sulla vita del padre. La coppia ufficialmente sposata, visse spesso separata: lei a Parigi e lui a Berlino. Si narra anche di una breve relazione precedente con l'attrice Romy Schneider.\nBuchholz mor\u00ec all'Ospedale universitario della Charit\u00e9 di Berlino, a causa di una complicazione polmonare, all'et\u00e0 di 69 anni ed \u00e8 sepolto nel \"Friedhof Heerstra\u00dfe\" a Berlino."}
{"id": "1560287", "revid": "1543377", "url": "https://it.wikipedia.org/wiki?curid=1560287", "title": "Basi militari sovietiche in Estonia", "text": "L'Estonia venne prima occupata dall'Unione Sovietica nel 1940, poi dalla Germania nazista nel 1941, ed ancora dai sovietici nel 1944. La nazione rimase occupata, forzatamente integrata nell'URSS, dalla fine della guerra fino al 1991.\nQuesti luoghi sono in larga parte accessibili ai visitatori ed \u00e8 possibile visitare quelle che sono le rovine delle basi militari sovietiche in Estonia. In uno studio effettuato dalla NATO sono state censite almeno 500 installazioni militari in Estonia. Fra questi le pi\u00f9 importanti sono la base militare di Naissaar, un'isola distante appena 8,5\u00a0km dalla costa di Tallinn, ed il porto di Paldiski, 49\u00a0km dalla capitale.\nMarina.\nIsola di Naissaar.\nL'isola di Naissaar, appena fuori le coste di Tallinn, \u00e8 stata una base per la Marina Sovietica. La struttura era denominata in estone \"Endine N\u00f5ukogude Merev\u00e4e Baas\". Era un'isola interdetta ai civili perch\u00e9 destinata all'assemblaggio di mine navali. Attualmente pu\u00f2 essere visitata. Numerosi residui bellici sono abbandanati sulla stessa, in particolare mine.\nBase navale di Paldiski.\nPrima del 1994, questa piccola cittadina portuale fu una indaffarata base militare sovietica, sede di missili e sottomarini nucleari. Nella base furono impegnate fino a 16\u00a0000 persone. A Paldiski, dopo la partenza dei militari sovietici, la popolazione \u00e8 drasticamente scesa alle 4\u00a0000 unit\u00e0.\nAncora oggi l'intera penisola \u00e8 disseminata di bunker abbandonati, macerie di non identificabili installazioni militari.\nIn mezzo alla penisola era situato un reattore sperimentale che era probabilmente la pi\u00f9 segreta struttura militare al tempo in cui Paldiski fu una base sovietica. Costruito fra il 1965 - 68, questo complesso di esercitazione per sottomarini a propulsione nucleare, era composto da due reattori ed era abbastanza grande da ospitare un grande sottomarino. Gli imponenti muri e le torrette di guardia sono ancora visibili. Il reattore \u00e8 stato recentemente smontanto e rimosso.\nNel 2008 \u00e8 stato abbattuto il padiglione denominato \"Il Pentagono\". Nella zona sono attualmente in corso lavori per il recupero paesaggistico della penisola, con la riconversione dell'ex area militare in parco naturalistico e centro di smistamento commerciale.\nIsole di Pakri.\nPrima della Seconda guerra mondiale abitavano 341 persone sulle isole di Pakri. Quando arrivarono i russi, tutti gli estoni furono deportati e le isole divennero una base militare sovietica. Le isole vennero utilizzate come poligono per esplosivi e terreno di esercitazione per tutte le nazioni dell'Europa comunista fino al 1992. Attualmente la zona \u00e8 piena di oggetti militari abbandonati.\nIsola di Hiiuma.\nHiiumaa - una delle pi\u00f9 grandi isole in Estonia era stata considerata come una delle migliori postazioni strategiche delle forze armate sovietiche e per 49 anni molte aree dell'isola erano interdette e vennero costruite varie installazioni segrete. Attualmente molti siti militari sono ben preservati mentre diversi bunker sono allagati dall'acqua.\nLennusadam.\nIl Lennusadam (porto idrovolanti) venne acquisito con l'occupazione dell'Estonia, e divenne l'amministrazione della Flotta del Baltico. Dopo l'indipendenza, \u00e8 diventato una sede distaccata del Museo Marittimo Estone, e vi sono esposte numerose navi ed il sottomarino Lembit.\nAviazione.\nBase aerea Kunda.\nKunda (pi\u00f9 precisamente Rutja) \u00e8 una base aerea situata a 13\u00a0km ad ovest del centro abitato. Durante la Guerra Fredda era la sede del 66\u00ba Reggimento attacco aereo sovietico, dotato di 45 aerei Su-17.\nBase aerea Koigi.\nKoigi era una base aerea situata a 10\u00a0km ad est di Paide. Era una ex base di dispiegamento di attacco ed era segnalata nel 1974 dal Dipartimento di difesa americano (U.S. Department of Defense) nella pubblicazione \"Global Navigation Chart No. 3\". Alla fine della Guerra fredda \u00e8 stata trasformata in territorio agricolo. Delle strutture rimane veramente poco.\nAeroporto di P\u00e4rnu.\nLa base area di P\u00e4rnu era localizzata 4\u00a0km dalla citt\u00e0. Attualmente svolge attivit\u00e0 civile.\nDurante la Guerra fredda, l'aeroporto era utilizzato dall'aeronautica sovietica. Era una base di caccia intercettori, base del 366\u00ba Reggimento aereo intercettori e possibilmente del 655\u00ba Reggimento aereo intercettori, quale era dotato di velivoli MiG-23, dagli anni settanta sino ai primi anni novanta.\nNel 1992, \u00e8 stato riconvertito ad Aeroporto civile di P\u00e4rnu\nBase aerea Tartu.\nLa base aerea di Tartu, o Aeroporto di Raadi, \u00e8 una ex struttura militare situata a 4\u00a0km a nord est del centro abitato. Era sede del 132 TBAP (132\u00ba Reggimento bombardieri pesanti dell'aviazione sovietica), dotato di una velivoli Tupolev Tu-16 and Tupolev Tu-22M. Era anche la base di trasporto con il 192 e/o 196 VTAP (reggimento di trasporto aereo) dotata di velivoli Ilyushin Il-76M cargo sino al 1990. I velivoli sono stati ricollocati a Tver'.\nBase aerea Tallinn.\nL'Aeroporto di Tallinn \u00e8 stato utilizzato anche per scopi militari come base di caccia intercettori della 384 IAP (384\u00ba Reggimento caccia intercettori) dotato di velivoli MiG-23P.\nBase aerea Tapa.\nAl termine della Seconda guerra mondiale, i sovietici costruirono nell'area una complessa base, fra le pi\u00f9 importanti dei Baltici, per la difesa aerea. La nuova base dotata di un aeroporto era distante appena 3\u00a0km dal centro cittadino.\nDurante gli anni della Guerra Fredda nella base del 656 IAP (656\u00ba Reggimento intercettori aviazione) erano di stanza 38 aerei MiG-23. Ancora oggi sono visibili gli hangar destinati al ricovero dei velivoli.\nBase aerea T\u00f5rva.\nT\u00f5rva (citata anche come Torva o Torva Nord) \u00e8 una base aerea localizzata a 15\u00a0km a nord di T\u00f5rva. Era una base per i bombardieri destinati alla linea del fronte o marittimi ed \u00e8 stata utilizzata fino agli anni sessanta. Alcuni resti delle piste possono essere visionate attraverso le immagini satellitari di Google Earth.\nBase aerea Valga.\nValga \u00e8 una ex base aerea sovietica situata a 4\u00a0km nord est di Valga. Era segnalata nel 1974 dal Dipartimento alla difesa americano nel \"Global Navigation Chart No. 3\" quale avente strutture per i jet. Attualmente \u00e8 stata trasformata in terreno agricolo.\nBase aerea \u00c4mari.\nLa base aerea di \u00c4mari, denominata anche Suurk\u00fcla (denominazione originale estone), oppure di Vasalemma, Emari, Suurkyul, Shuurkyul, e Shuurkul - le ultime forme di nomi estoni sono derivate dalla pronuncia russa del personale militare sovietico - \u00e8 una base aerea in Harjumaa, situata a 7\u00a0km sud del Lago Klooga.\nAd \u00c4mari era di stanza il 321 e/o 170 MShAP (321\u00ba e/o 170\u00ba Reggimento aereo anti-navale Shturmovik) dotato di velivoli Su-24.\n\u00c4mari sar\u00e0 una struttura utilizzabile dalla NATO. Attualmente \u00e8 sede del centro radar estone, creato il 1\u00ba gennaio 1998."}
{"id": "1560289", "revid": "96247237", "url": "https://it.wikipedia.org/wiki?curid=1560289", "title": "Monte Pizzuta", "text": "Il Monte Pizzuta (La Pizzuta nella cartografia IGM; Mali i Picut\u00ebs in arb\u00ebresh\u00eb) \u00e8 il rilievo pi\u00f9 alto della catena dei monti di Piana degli Albanesi, a sud-est da Palermo. \u00c8 situato nella provincia di Palermo, nel territorio comunale di Piana degli Albanesi.\nSorge nella zona interna, a Sud-Est dal capoluogo, e la cima si erge a 1333 m s.l.m. \u00c8 un'area protetta che fa parte della Riserva naturale orientata Serre della Pizzuta gestita dall'Azienda Foreste. Sul suo versante orientale si aprono la Grotta del Garrone ad andamento orizzontale e lo Zubbione della Pizzuta, ad andamento verticale e profondo circa 100 metri. Costituito da boschi, nei pressi della cima resiste un interessante popolamento di agrifoglio (\"Ilex aquifolium\"). \u00c8 attraversato dal \"Sentiero Italia\" (Portella del Garrone) e domina l'abitato di Piana degli Albanesi ed il lago omonimo. Il monte \u00e8 costituito principalmente da calcari pelagici del mesozoico.\nGeografia.\nClima.\nData la sua altezza e anche la maggiore distanza dal mare rispetto ad altri rilievi dell'area sud-orientale di Palermo, il monte Pizzuta \u00e8 tra le prime cime ad essere imbiancate dalla neve e dove questa rimane pi\u00f9 a lungo. Nella stagione pi\u00f9 fredda sono frequenti le temperature sotto lo zero. Queste caratteristiche geografiche determinano un microclima pi\u00f9 fresco, con l'insieme delle precipitazioni concentrate soprattutto nel semestre invernale, ma non sono rari gli episodi di termoconvezione di inizio e fine estate, che portano alla formazione di temporali che in alcuni casi possono scivolare verso Palermo o pi\u00f9 frequentemente verso l'interno sino a Ficuzza. In considerazione della sua altezza, il monte \u00e8 frequentemente coperto da nubi e battuto da forti venti provenienti da mutevoli direzioni.\nFlora e Fauna.\nIl bosco, ricco e luminoso, ospita una fauna varia e composita: la volpe, l'istrice, che recentemente \u00e8 in regressione in tutto il territorio siciliano mentre in quest'area \u00e8 presente con un popolamento significativo, ubiquitaria e adattabilissima, e l'elusivo gatto selvatico, e fra i pi\u00f9 voraci predatori la Martora e la donnola. Tra gli uccelletti di selva ci sono: le attivissime cinciarelle e cinciallegre, i rampichini, i passeriformi insettivori che snidano le prede tra gli anfratti delle cortecce degli alberi, le ghiandaie, corvidi dalla bellissima livrea, il melodioso usignolo e i piccoli roditori del bosco. La \"Grotta del Garrone\", presenta concrezioni calcaree e due laghetti formatisi per lo stillicidio dell'acqua dalle rocce, ospita una colonia di Chirotteri. Nelle zone rocciose adiacenti vengono accolte interessanti popolazioni di coleotterofauna e di ornitofauna. Sono le pi\u00f9 interessanti, dal punto di vista botanico, le creste e le pareti a picco dove si rinvengono specie rare quali: Minnartia, grandiflora, Poa bivonae, Valantia deltoidea, Viola calcarata, ecc. La vegetazione delle rupi \u00e8 ascrivibile allo Anthemido-Centauretum busambrensis. Nella Grotta del Garrone si rinviene una ricca compagine di muschi e due pteridofite rarissime in Sicilia: Phyllitis scolopendium e Phyllitis sagittata.\nStoria.\nL'origine geologica risale al Lias inferiore, circa 250 milioni di anni fa, il complesso montuoso \u00e8 costituito da rilievi di et\u00e0 Mesozoica. Le forme pi\u00f9 svariate di queste creste, insieme a depressioni che ricordano le doline, derivano da processi carsici originati da agenti atmosferici che agiscono su rocce di origine carbonatica. Spiccato cos\u00ec \u00e8 il carsismo, sia superficiale che sotterraneo, dovuto alla corrosione chimica esercitata dalle acque meteoriche che hanno originato varie cavit\u00e0, in particolare la \"Grotta dello Zubbione\" e quella del \"Garrone\".\nSul Monte Pizzuta, fino agli inizi del '900, i contadini di Piana dei Greci, poi Piana degli Albanesi, nei mesi invernali pi\u00f9 rigidi, lavoravano nelle neviere. La neve veniva raccolta in buche coniche artificiali, scavati lungo il versante occidentale della montagna, di circa 15 metri di diametro e profonde 3, pigiata e successivamente coperta da uno strato di paglia su cui veniva compressa altra neve e cos\u00ec fino all'orlo. Le balle di neve, avvolte nella paglia coibentante, venivano caricate sui dorsi dei muli e, tramite percorsi contrassegnati da edicolette votive dedicate alla Madonna della Neve, trasportate di notte fino alla citt\u00e0 di Palermo. Una volta in citt\u00e0 la neve, per placare l'arsura delle torride giornate estive, veniva tagliata in blocchi di grandezza varia, tramite degli appositi cucchiai scanalati, dai blocchi di ghiaccio veniva raschiata una primordiale granita che mescolata al succo di limone era venduta con il nome di \"grattatella\". Ancora oggi visitando la cima della montagna si notano i grandi ruderi delle \"Neviere\", in cui venivano conservati gli attrezzi per la raccolta della neve. Quest'attivit\u00e0, estinta con l'avvento dell'elettricit\u00e0, del gas e dei frigoriferi, contribuiva ad integrare il reddito dei contadini nei periodi pi\u00f9 magri, e a lungo \u00e8 stato un elemento fondamentale dell'industria per la produzione e la commercializzazione del ghiaccio nel capoluogo isolano. Attualmente la riserva naturale, particolarmente il monte Pizzuta, \u00e8 soggetta al rimboschimento da parte della forestale, reso a volte difficile dagli incendi, probabilmente dolosi, e vietata ogni altra attivit\u00e0 che possa compromettere la protezione del paesaggio, degli elementi naturali, della vegetazione e della fauna."}
{"id": "1560293", "revid": "186518", "url": "https://it.wikipedia.org/wiki?curid=1560293", "title": "Anej Lovrevic", "text": ""}
{"id": "1560295", "revid": "1226", "url": "https://it.wikipedia.org/wiki?curid=1560295", "title": "Creta (isola)", "text": ""}
{"id": "1560296", "revid": "21981", "url": "https://it.wikipedia.org/wiki?curid=1560296", "title": "Frankie Fredericks", "text": ""}
{"id": "1560305", "revid": "92719", "url": "https://it.wikipedia.org/wiki?curid=1560305", "title": "Aplodontiidae", "text": ""}
{"id": "1560306", "revid": "125696632", "url": "https://it.wikipedia.org/wiki?curid=1560306", "title": "Heath Ledger", "text": "Conosciuto principalmente per le sue interpretazioni in film come \"10 cose che odio di te\", \"Il patriota\", \"Il destino di un cavaliere\", \"Lords of Dogtown\", \"I segreti di Brokeback Mountain\", \"Paradiso + Inferno\" e \"Il cavaliere oscuro\", Ledger era noto per la maniacale preparazione e documentazione sui personaggi che si accingeva a interpretare. \u00c8 stato candidato due volte al premio Oscar, vincendone uno postumo per la sua interpretazione del Joker ne \"Il cavaliere oscuro\", oltre a un Golden Globe per il miglior attore non protagonista.\nBiografia.\nInfanzia.\nDi origini inglesi, irlandesi e scozzesi, Heath Ledger nasce nel 1979 a Perth, in Australia. Il suo nome di battesimo \u00e8 dovuto al famoso personaggio protagonista - Heathcliff - del romanzo di Emily Bront\u00eb \"Cime tempestose\", molto amato dalla madre. I suoi genitori divorziarono quando lui aveva solo dieci anni; l'attore sosterr\u00e0 che questa esperienza contribu\u00ec a farlo maturare rapidamente.\nLedger frequenta la Guildford Grammar School, dove dimostra notevoli capacit\u00e0 sia nel campo sportivo (era nella squadra dei Kalamunda Field Hockey) sia in quello recitativo, cominciando a lavorare in un piccolo teatro del luogo per poi passare alla Globe Shakespeare Company. L'amore per la recitazione lo spinge a sedici anni ad abbandonare la scuola e a convincere il suo amico Trevor a trasferirsi a Sydney con l'intenzione di intraprendere la carriera cinematografica. Dopo le difficolt\u00e0 iniziali, comincia ad avere piccoli ruoli in diverse serie televisive, finch\u00e9 ottiene una parte di rilievo nel serial \"Sweat\" e successivamente nel telefilm \"Roar\", per la prima volta in una produzione statunitense.\nGli inizi nel cinema.\nA vent'anni ottiene una parte da protagonista nel film hollywoodiano \"10 cose che odio di te\", una commedia romantica di stampo shakespeariano (liberamente ispirata a \"La bisbetica domata\") accanto a Julia Stiles. Altra tappa importante \u00e8 un ruolo di rilievo nell'acclamata produzione australiana \"Two hands\" nello stesso anno.\nLa commedia interpretata gli porta una discreta fama, ma l'attore aspetta pi\u00f9 di un anno per accettare un nuovo ruolo, nel tentativo di non fossilizzarsi su ruoli da \"eterno adolescente belloccio\". Arriva nel 2000 un'importante svolta: partecipa alle audizioni di un film di Roland Emmerich, \"Il patriota\", e riesce ad avere la parte in mezzo a oltre 200 giovani candidati, mettendo in luce il suo talento che poi sar\u00e0 riconosciuto dal grande pubblico e gli far\u00e0 vincere quell'anno lo Showest Award come Male Star of Tomorrow. Nella pellicola interpreta Gabriel Martin, figlio di Benjamin Martin (Gibson), che si arruola in guerra seguendo le orme del padre, arrivando a essere decisivo nelle battaglie della guerra d'indipendenza nella Carolina del Sud.\nNel 2001 \u00e8 il protagonista della produzione ad alto budget \"Il destino di un cavaliere\", un originale film storico ambientato in un Medioevo anacronistico, caratterizzato anche dalla presenza di brand moderni come Nike e di una colonna sonora rock, che gli offre visibilit\u00e0 in tutto il mondo. Nel film \u00e8 William Tatcher, scudiero di umili origini ma con l'aspirazione di diventare un cavaliere.\nNello stesso anno, viene scartato per il ruolo di Christian nel musical \"Moulin Rouge!\", ruolo poi andato a Ewan McGregor. Grazie a questo provino instaura una forte amicizia con Jake Gyllenhaal, avendo partecipato anche lui all'audizione per ottenere il ruolo. Gli anni seguenti non si dimostrano professionalmente facili: il suo nome rimane sconosciuto ai pi\u00f9 e partecipa a film che si rivelano spesso flop commerciali, rifiutando invece parti che si sono poi rivelate molto redditizie per i suoi \"sostituti\". Dopo aver interpretato un piccolo ruolo nel film \"Monster's Ball - L'ombra della vita\", con Billy Bob Thornton e Halle Berry (che per quel film ha vinto l'Oscar), nel 2002 ha partecipato al kolossal epico-storico di Shekhar Kapur \"Le quattro piume\", con Kate Hudson, nei panni del protagonista della storia e nel 2003 al western \"Ned Kelly\", con Naomi Watts.\nIl successo.\nNel 2003 il regista Brian Helgeland, che lo aveva gi\u00e0 diretto in \"Il destino di un cavaliere\", vuole Ledger sul set per un altro progetto: un film a tinte pi\u00f9 drammatiche e dark, \"La setta dei dannati\". Si rivela una vera e propria rimpatriata professionale dato che vengono richiamati anche i precedenti co-protagonisti Shannyn Sossamon (che ne \"Il destino di un cavaliere\" era Lady Jocelyn) e Mark Addy. Da segnalare che \"La setta dei dannati\" \u00e8 girato quasi interamente a Roma con la partecipazione dell'attrice italiana Rosalinda Celentano; non sar\u00e0 l'unica volta in cui Ledger si trova a lavorare in Italia, dato che un paio di anni dopo girer\u00e0 \"Casanova\" a Venezia.\nIntanto, la grande occasione per farsi veramente conoscere sembra arrivare con il kolossal \"Alexander\" di Oliver Stone, ma la parte viene infine assegnata a Colin Farrell.\nNel 2005 \u00e8 presente nelle sale con ben tre film, tutti presentati alla 62\u00aa Mostra internazionale d'arte cinematografica di Venezia nel settembre di quell'anno (il che gli regala il record come attore pi\u00f9 proiettato di quell'edizione): \"I fratelli Grimm e l'incantevole strega\" di Terry Gilliam, accanto a Matt Damon e Monica Bellucci, \"Casanova\" di Lasse Hallstr\u00f6m e \"I segreti di Brokeback Mountain\" di Ang Lee (film che ha vinto proprio il Leone d'oro), nel quale ha lavorato accanto all'altra giovane stella in ascesa e amico Jake Gyllenhaal e alla futura compagna Michelle Williams, conosciuta proprio sul set. In \"Brokeback Mountain\" Ledger \u00e8 Ennis del Mar, giovane costretto a passare da un lavoro all'altro fin dall'adolescenza a causa della morte dei genitori, dall'animo piuttosto chiuso e semplice; mentre \u00e8 impiegato come pastore di gregge, s'innamora del collega Jack Twist, dando vita a un tormentato amore.\nL'ultima pellicola \u00e8 quella che gli ha portato maggior fortuna sia nel privato sia nella vita professionale. La sua interpretazione di un \u00abcowboy omofobico innamorato di un altro uomo\u00bb sorprende pubblico e critica; gli regaler\u00e0 il premio della critica di New York e anche di San Francisco che lo eleggono \"attore dell'anno\", oltre a moltissime nomination come miglior attore drammatico in tutto il mondo. Viene infatti candidato al Golden Globe, al BAFTA e infine al premio Oscar. Con quest'ultima nomination, ricevuta all'et\u00e0 di 26 anni, \u00e8 tuttora uno dei dieci attori pi\u00f9 giovani della storia a essere stato candidato all'Oscar al miglior attore protagonista.\nSempre nel 2005, prende parte al film \"Lords of Dogtown\" che lo vede nel ruolo di Skip, un originale negoziante dedito ad alcool e sigarette, abile surfista e skater e \"nume tutelare\" del giovane cast (tra cui anche Emile Hirsch). Ledger dichiara di essersi davvero divertito su questo set: si d\u00e0 il caso infatti che anche nella realt\u00e0 l'attore sia stato un vero appassionato di skateboard e surf, che utilizzava abitualmente da tantissimo tempo.\nIl suo nome a questo punto \u00e8 ormai legato a film che il vasto pubblico internazionale conosce; tuttavia Ledger continua a cercare ruoli in pellicole pi\u00f9 disparate: recita nella piccola produzione australiana \"Paradiso + Inferno\", in concorso al Festival di Berlino 2006, interpretando un ragazzo tossicodipendente che vive una tormentata storia di amore e sofferenza.\nNel 2007, dopo una lunga pausa dal lavoro dovuta al desiderio di prendersi cura della figlia Matilda (nata nell'ottobre 2005), partecipa a \"Io non sono qui\", film biografico su Bob Dylan, in cui divider\u00e0 la parte del musicista con altri famosi attori (tra cui Richard Gere, Christian Bale e Cate Blanchett); accanto a lui nella pellicola c'\u00e8 di nuovo la compagna Michelle Williams. Il film viene presentato alla 64\u00aa Mostra di Arte Cinematografica di Venezia, ottenendo il Premio ex aequo della giuria e la Coppa Volpi per la miglior interpretazione femminile a Cate Blanchett, ritirata dallo stesso Ledger per conto della collega di set. Proprio in questo contesto, durante tutto il festival, Ledger fa le sue prime apparizioni pubbliche senza Michelle Williams, rimasta a New York (pur essendo anche lei nella pellicola), confermando implicitamente le voci a proposito della loro separazione.\nGli ultimi film postumi.\nDurante il 2006 diventa anche ufficiale il suo inserimento ne \"Il cavaliere oscuro\" (sequel di \"Batman Begins\") al fianco di Christian Bale, dove interpreta il villain Joker, personaggio gi\u00e0 impersonato sul grande schermo nel 1989 da Jack Nicholson in \"Batman\" di Tim Burton. Raccogliere l'eredit\u00e0 \u00e8 stato difficile ma il regista Christopher Nolan aveva dichiarato di avere avuto piena fiducia nel giovane Ledger, attore \"talentuoso e pronto alle sfide\", e di averlo scelto proprio perch\u00e9 questo sarebbe stato il suo primo ruolo da antagonista.\nPer il produttore Charles Roven l'obiettivo era descrivere nel film non le origini bens\u00ec l'ascesa di Joker come risposta a Batman, un legame tra i due che Ledger definisce come \"una relazione in cui l'uno non pu\u00f2 vivere senza l'altro\". Per la produttrice Emma Thomas, Ledger lo ha interpretato non in maniera leziosa, ma sardonica e asciutta. L'attore trascorse sei settimane di preparazione isolato in una stanza d'albergo, tenendo un diario in cui annotava il suo lavoro. Aveva gi\u00e0 avuto occasione di vedere \"Batman Begins\", e gi\u00e0 conosceva il mondo in cui Joker avrebbe agito, potendosi quindi concentrare sulla ricerca di una voce iconica e su una postura e camminata in accordo alla natura aggressiva del personaggio, leggermente ingobbita. Ledger trasse ispirazione da fumetti come ' e ', e basandosi su personaggi come quelli di \"Arancia meccanica\" e Sid Vicious. Nelle sue parole, il risultato \u00e8 \"uno psicopatico senza coscienza delle sue azioni, un sociopatico assoluto, un assassino di massa a sangue freddo\", con \"zero empatia\". Ledger ha definito il ruolo il pi\u00f9 divertente della carriera, grazie anche alla libert\u00e0 creativa offertagli da Nolan.\nQuesta versione di Joker appare molto differente da quella trasposta da Jack Nicholson in \"Batman\" di Tim Burton (1989), e lo stesso Nicholson la critic\u00f2 definendola senza spirito, attaccando inoltre la produzione per non aver nemmeno voluto ascoltare un suo parere al riguardo.\nAlla fine del 2007 Heath Ledger conclude le riprese de \"Il cavaliere oscuro\": cominciano a uscire sempre pi\u00f9 foto del suo Joker sui siti e sulle riviste specializzate, immagini che vengono accolte molto positivamente dai fan dell'uomo pipistrello e della sua nemesi. Viene attivata dalla Warner Bros. su Internet una campagna di viral-marketing per pubblicizzare il film, tutta incentrata sul suo personaggio gi\u00e0 \"cult\". Ai primi di gennaio 2008, la rivista britannica di cinema Empire gli dedic\u00f2 la copertina. Ledger mor\u00ec il 22 gennaio 2008, a riprese terminate, e Nolan dichiar\u00f2 di non aver modificato alcuna scena dell'attore n\u00e9 di aver aggiunto effetti speciali.\nPer la sua interpretazione del Joker Heath ricever\u00e0 da postumo (secondo attore australiano a cui accadde tale avvenimento poco invidiabile dopo Peter Finch) tantissimi riconoscimenti tra cui l\u2019Oscar e il Golden Globe per il Miglior attore non protagonista.\nPrima di morire, Heath Ledger era impegnato sul set del film fantasy di Terry Gilliam \"Parnassus - L'uomo che voleva ingannare il diavolo\". In esso Heath aveva il ruolo del protagonista: un giovane di nome Tony, un truffatore che entra a far parte della compagnia teatrale del Dottor Parnassus.\nPrima del 22 gennaio 2008, secondo le dichiarazioni del regista stesso, erano gi\u00e0 stati girati tutti gli esterni del film; dopo la morte di Heath la produzione ha sub\u00ecto una fase di arresto, per decidere se sospendere definitivamente il progetto o portarlo avanti in qualche modo. Ma Terry Gilliam non ha avuto dubbi fin dall'inizio, dichiarando di voler finire a tutti i costi il film del suo pupillo (ricordiamo che Gilliam e Ledger avevano gi\u00e0 lavorato precedentemente assieme ne \"I fratelli Grimm e l'incantevole strega\"), proprio per dedicarlo a Ledger e non sprecare il lavoro che il giovane aveva gi\u00e0 svolto in esso.\nLa prima proposta a farsi strada \u00e8 stata quella di ricostruirlo in CGI, eventualit\u00e0 per\u00f2 troppo complessa. Alla fine si \u00e8 scelta un'altra opzione; nelle scene mancanti il ruolo di Tony viene interpretato da tre attori diversi, che in qualche modo rendono cos\u00ec un corale tributo al giovane collega: si tratta di Johnny Depp, Jude Law e Colin Farrell. Questo ha richiesto qualche modifica di sceneggiatura, sfruttando la presenza di uno specchio magico nella trama originaria; il mutamento di sembianze del protagonista nella nuova versione riscritta risulta plausibile proprio grazie a questo.\nA quasi un anno dalla sua morte, l'attore Aaron Eckhart, in un'intervista concessa a MTV, ha dichiarato che la morte di Heath Ledger potrebbe aver condizionato il sequel de \"Il cavaliere oscuro\". Durante le fasi di pre-produzione, infatti, si diceva che Christopher Nolan avesse avuto in programma di riproporre il personaggio di Joker, in un cameo o in un ruolo comprimario. In seguito, lo stesso regista ha negato il ritorno del personaggio di Joker nel sequel \"Il cavaliere oscuro - Il ritorno\", poich\u00e9 \"non si sentirebbe a suo agio\".\nLa morte.\nHeath Ledger muore a 28 anni marted\u00ec 22 gennaio 2008. Il suo corpo senza vita fu trovato dalla domestica e da una fisioterapista con la quale l'attore aveva un appuntamento nell'appartamento da lui occupato, a SoHo nella citt\u00e0 di New York, nel primo pomeriggio. Pare infatti che alle 13 (ora locale) fosse ancora vivo e il decesso sarebbe avvenuto tra quest'ora e le 14.45.\nNelle ore e nei giorni seguenti il marciapiede davanti all'edificio viene riempito di fiori, biglietti e omaggi all'attore; nel frattempo si avviano le indagini per capire cosa abbia causato la morte, tanto pi\u00f9 che non vengono trovate droghe nell'appartamento. Non ci sono indizi che facciano pensare a un suicidio, ma solo bottigliette di medicinali regolarmente prescritti. Viene effettuata un'autopsia per capire le cause della morte, che per\u00f2 non riesce a dare risposte certe, rendendo necessario attendere i risultati di analisi pi\u00f9 approfondite.\nIl 27 gennaio, pochi giorni dopo l'improvvisa scomparsa di Heath Ledger, l'attore Daniel Day-Lewis vince lo Screen Actors Guild Award come Migliore attore per il film \"Il petroliere\" e nel ritirarlo dedica il premio al giovane collega, da lui molto stimato, in un commosso discorso di tributo.\nIl 31 gennaio gli show televisivi \"Entertainment Tonight\" e \"The Insider\" hanno annunciato la messa in onda di un video vecchio di due anni, in cui Ledger partecipa a un droga party al Chateau Marmont Hotel, lo stesso albergo nel quale mor\u00ec l'attore John Belushi nel 1982. In seguito a una campagna dell'agenzia di Ledger, la ID-PR, rivolta all'intera Hollywood, le emittenti televisive hanno deciso di non mandare in onda il video \"per rispetto alla famiglia di Heath Ledger\". Nel video non si vede Ledger che fa uso di droghe, ma si sente la sua voce ammettere di aver fumato marijuana in passato.\nIl 6 febbraio 2008 sono stati resi pubblici i risultati dell'autopsia, e la polizia ha rilasciato la seguente dichiarazione:\nViene cos\u00ec confermato che la morte \u00e8 avvenuta per avvelenamento causato dagli effetti combinati di sonniferi, ansiolitici e analgesici, che l'attore stava prendendo dietro normale prescrizione medica.\nDopo due veglie funebri negli Stati Uniti aperte solo agli amici pi\u00f9 stretti e ai colleghi di Heath per l'ultimo saluto, una a New York e una a Los Angeles, il corpo viene riportato in Australia, il suo paese natale. Il 9 febbraio 2008 si sono svolti in due tempi i funerali dell'attore. Nella sua citt\u00e0, Perth, nell'auditorium del Penrhos College, ha avuto luogo una speciale cerimonia di commemorazione alla quale hanno partecipato circa 600 persone tra amici e parenti.\nDopo questa cerimonia si \u00e8 invece svolto il funerale vero e proprio, in forma strettamente privata nella cappella del cimitero di Fremantle, comune confinante con Perth, alla presenza di 10 persone tra familiari e amici; tra questi anche l'attrice e madre della sua bambina Michelle Williams, che ha reso omaggio all'attore recitando il sonetto di Shakespeare \"Shall I compare thee to a summer's day\". Alla fine della cerimonia il corpo dell'attore \u00e8 stato cremato. Successivamente, al tramonto, i partecipanti si sono recati sulla spiaggia dove Ledger adorava praticare surf, e hanno fatto un bagno collettivo vestiti. Le ceneri di Heath Ledger sono state poi portate nel cimitero di Karrakatta, e sparse sul luogo di sepoltura dei suoi nonni.\nNel giugno 2008 Susie Doson, presidente di Australians in Film (AiF), associazione di cui Ledger era ambasciatore, annuncia l'istituzione di una borsa di studio a lui intitolata, destinata ai giovani talenti australiani che vogliono dedicarsi al mondo del cinema.\nCarriera da regista.\nNegli ultimi mesi della sua vita, Heath si \u00e8 scoperto regista dopo l'incontro con un collettivo di giovani artisti di Los Angeles chiamati The Masses. Ledger, infatti, stava studiando per passare dietro la macchina da presa per adattare un romanzo di Walter Tevis dal titolo \"La regina degli scacchi\".\nIn 18 mesi Heath riesce a girare cinque video musicali, di cui la maggior parte \u00e8 rimasta tuttora inedita. I video sono per lo pi\u00f9 dedicati a Ben Harper, al gruppo australiano N'fa e a Grace Woodroofe. Un'altra opera di Ledger \u00e8 invece dedicata al cantautore inglese Nick Drake e alla sua Black Eyed Dog: si tratta di un video misterioso, girato in bianco e nero, considerato dai colleghi il suo capolavoro. Esiste infine un video incompiuto, che Ledger stava realizzando e che \u00e8 stato concluso dall'intervento dei suoi amici, in memoria dell'amico scomparso tragicamente. Il 4 agosto 2009 \u00e8 uscito in web il video diretto da Heath, di satira al settore della caccia alle balene, basato sulla musica della canzone \"King Rat\" del gruppo rock alternativo Modest Mouse. Il video, dalla durata di sei minuti, mostra una nave sulla quale sono le balene a dar la caccia agli esseri umani.\nVita privata.\nLedger ha avuto relazioni con Lisa Zane, Heather Graham e Naomi Watts; il rapporto di due anni con quest'ultima, conosciuta sul set di \"Ned Kelly\", sembrava molto serio e gi\u00e0 si parlava di matrimonio, ma nel 2004 i due annunciarono di essersi lasciati.\nSul set de \"I segreti di Brokeback Mountain\" nel giugno 2004, Heath Ledger conosce Michelle Williams, attrice che nel film interpreta la moglie del suo personaggio. Williams e Ledger hanno avuto una figlia, Matilda Rose, nata il 28 ottobre 2005, il cui padrino di battesimo \u00e8 stato Jake Gyllenhaal, amico di Ledger e suo partner in \"Brokeback Mountain\", mentre la madrina \u00e8 stata l'attrice Busy Philipps; tuttavia, nel 2007 la coppia si \u00e8 lasciata e, secondo le fonti, l'ex compagna Wiliams lo avrebbe cacciato fuori dalla loro casa di Brooklyn.\nHeath Ledger \u00e8 stato coinvolto nella protezione della vita marina. Era un membro dell'Advisory Board della Sea Shepherd Conservation Society ed era molto interessato a interpretare il ruolo di Paul Watson in un film sulla vita e il lavoro del capitano. Nel primo mese dopo l'uscita del video musicale \"King Rat\" tutti i proventi della vendita di iTunes sono andati a Sea Shepherd. Nel 2009 Ledger ha vinto l'Award PETA postumo per il suo contributo contro la caccia alle balene.\nCuriosit\u00e0.\nSuo parente di sesto grado per via materna era il celebre attore britannico Peter Sellers, per i loro comuni antichi parenti ebrei sefarditi Daniel de David de Mendoza e Esther Lopez.\nDoppiatori italiani.\nNelle versioni in italiano dei suoi film, Heath Ledger \u00e8 stato doppiato da:"}
{"id": "1560307", "revid": "3732", "url": "https://it.wikipedia.org/wiki?curid=1560307", "title": "Urbano Cairo", "text": "Biografia.\nDopo il diploma si iscrive all'Universit\u00e0 Bocconi.\nNel 1983 entra in Fininvest dove rimane fino al 1995, anno in cui inizia la sua avventura imprenditoriale con la Cairo Communication che quota in Borsa nel 2000.\nDal 2005 \u00e8 proprietario e presidente del Torino Football Club.\nHa quattro figli nati da tre matrimoni: si \u00e8 sposato dapprima con la scrittrice Anna Cataldi e successivamente con la modella svedese Tove Hornelius, da cui ha avuto una figlia; \u00e8 sposato con Mali Pelandini da cui ha avuto tre figli.\nFininvest.\nDopo la laurea ottiene un colloquio con Silvio Berlusconi: sta ancora svolgendo il servizio militare, ma il fondatore della Fininvest lo prende in prova come assistente personale (1981). Dal 1982 lavora stabilmente per le sue aziende; in quell'anno \u00e8 il responsabile dell'acquisizione dell'emittente televisiva Italia 1 da Edilio Rusconi.\nNel 1984 avvia l'attivit\u00e0 di imprenditore nel campo della comunicazione, costituendo la \u00abGestione Prodotti Alimentari s.r.l.\u00bb (Gespal), parte del gruppo Yomo. Prosegue la carriera nelle aziende di Berlusconi, assumendo diversi ruoli dirigenziali: direttore commerciale e vice direttore generale di Publitalia '80, amministratore delegato di Mondadori pubblicit\u00e0 (la concessionaria di pubblicit\u00e0 della casa editrice). Negli anni 1991-1995, secondo le sue dichiarazioni, porta la concessionaria da 390 miliardi di lire a quasi 500, conquistando otto punti di quota di mercato in pi\u00f9. Nel 1995 la Fininvest scioglie il contratto con Cairo che, da allora, prosegue la carriera mettendosi in proprio.\nViene per\u00f2 coinvolto nell'inchiesta Mani pulite: al processo Cairo chiede il patteggiamento, a differenza degli altri \"manager\" Fininvest, e concorda una pena di diciannove mesi con la condizionale, per i reati di appropriazione indebita, fatture per operazioni inesistenti e falso in bilancio. La sentenza diventa definitiva nel 1999.\nCairo Communication.\nDopo aver lasciato il gruppo Fininvest, nel 1995 fonda la propria concessionaria, \u00abCairo Pubblicit\u00e0 s.r.l.\u00bb (oggi parte del gruppo Cairo Communication).\nNel gennaio del 1996 grazie alle conoscenze maturate nel settore, ottiene la concessione in esclusiva della raccolta pubblicitaria di tre periodici RCS (all'epoca controllato per il 46,28% dalla societ\u00e0 finanziaria del gruppo Fiat, Gemina): \"Io Donna\", \"Oggi\" e \"TV Sette\". Oltre alle riviste del gruppo, Cairo Pubblicit\u00e0 ha in concessione anche il mensile \"Prima Comunicazione\".\nLa svolta che porta al salto dimensionale del gruppo avviene nel febbraio 1999, con la prima operazione finanziaria importante: l'acquisizione della \u00abEditoriale Giorgio Mondadori S.p.A.\u00bb, azienda fondata da Giorgio Mondadori nel 1980 e attiva nel settore dei libri e dei periodici. L'acquisizione segna l'ingresso del gruppo Cairo nel settore dell'editoria.\nNel 2000 Cairo Communication S.p.A. viene quotata alla Borsa italiana nel Nuovo Mercato raccogliendo le risorse che consentono di cogliere ulteriori opportunit\u00e0 di crescita attraverso lo sviluppo delle attivit\u00e0 esistenti e acquisizioni o partecipazioni in societ\u00e0 operanti nel settore della comunicazione. Nel 2003 crea la propria casa editrice, \u00abCairo Editore S.p.A.\u00bb. Ingaggia Sandro Mayer e l'anno seguente assume Silvana Giacobini, affidando loro la direzione di due nuovi periodici popolari: \"Dipi\u00f9\" (2004) e \"Diva e Donna\" (2005). Fissa inizialmente il prezzo di vendita a 50 centesimi allargando la base di lettori. Riesce portare in attivo la casa editrice. Oggi pubblica anche \"DipiuTv\" e i mensili \"For Men\" e \"Natural Style\".\nAlla data del 30 dicembre 2015 possiede il 72,8% del capitale di Cairo Communication, quota scesa al 50,2% dopo l'acquisizione di RCS effettuata nel 2016 (vedi \"Infra\").\nLa7.\nNel 2013, il gruppo industriale guidato da Urbano Cairo, Cairo Communication, ha mostrato interesse per un impegno nel settore televisivo, con un'offerta di acquisto per la rete televisiva LA7 di propriet\u00e0 del gruppo Telecom Italia.\nIl 4 marzo del 2013, Urbano Cairo acquisisce ufficialmente La7 versando un milione di euro a Telecom.\nIl 9 giugno 2015 inizia la sperimentazione del mux Cairo Due. Nel mux sono presenti i canali La7 HD e La7d HD.\nRCS MediaGroup.\nCairo nel 2013 acquista il 2,8% di RCS entrando nell'azionariato. \nNel maggio 2016 lancia un'OPAS (offerta pubblica di acquisto e scambio azioni) su RCS MediaGroup, il pi\u00f9 importante gruppo editoriale italiano, proprietario - tra gli altri - dei quotidiani \"Corriere della Sera\" e \"La Gazzetta dello Sport\", e attraverso la controllata Unidad Editorial, delle testate spagnole \"Marca\" e \"El Mundo\".\nA luglio 2016, arrivando al 59,69% delle azioni RCS, Cairo Communication prevale sull'offerta di IMH, che riuniva Mediobanca, Unipol, Della Valle, Pirelli e Investindustrial, e acquisisce il 59,7% di RCS MediaGroup, per una valutazione complessiva di RCS di oltre 500 milioni di euro.\nIl 3 agosto 2016 diviene presidente e amministratore delegato di RCS MediaGroup.\nNel dicembre 2020 Cairo Communication e Rcs sottoscrivono un accordo per un\u2019operazione di collaborazione societaria e commerciale: Rcs e Cairo Pubblicit\u00e0 conferiranno in una nuova societ\u00e0, CairoRcs Media, i rami d\u2019azienda delle attivit\u00e0 di raccolta pubblicitaria per le testate cartacee e online di Rcs in Italia e le testate cartacee, televisive e online di Cairo Editore e LA7, e per alcuni mezzi di terzi. Ad oggi il gruppo Cairo Communication di Cairo controlla il 59,94% di Rcs e il 100% di Cairo pubblicit\u00e0.\nLodo Blackstone/RCS.\nNel 2013 Rcs vende per 120 milioni di euro il complesso immobiliare di Via Solferino/Via San Marco/Via Balzan, sede del Corriere della Sera, al Fondo Blackstone Group; l'operazione \u00e8 condotta per il tramite di una serie di fondi, compreso il fondo Delphine gestito da Kryalos sgr.\nNell\u2019estate 2018 Blackstone Group ultima le trattative per cedere il complesso immobiliare al gruppo tedesco Allianz per un prezzo pi\u00f9 che doppio di quello pagato a RCS (circa 250 milioni), ma a novembre 2018 la trattativa si ferma perch\u00e9 Urbano Cairo, nel 2016 subentrato nel controllo di RCS, chiede al Tribunale di Milano un arbitrato per accertare la nullit\u00e0 del contratto del 2013. La tesi \u00e8 che la vendita degli immobili di via Solferino, via san Marco e via Balzan (considerata dal ricorrente una svendita, tenendo anche conto del fatto che il canone d'affitto applicato da Blackstone \u00e8 di circa 10,3 milioni) \u00e8 avvenuta in un periodo di difficolt\u00e0 finanziarie di Rcs e sarebbe quindi da considerarsi nulla in base alla normativa italiana sull'usura.. La richiesta di arbitrato \u00e8 accolta.\nDa parte sua Blackstone, sempre nel novembre 2018, cita RCS al Tribunale di New York sostenendo di essere danneggiati per la rinuncia all'acquisto da parte di Allianz. Blackstone deposita una memoria di oltre 30 pagine nella quale chiede un risarcimento danni fino a 100 milioni di dollari. Il 24 aprile 2019, per\u00f2, la Corte Suprema dello Stato di New York sospende il procedimento ivi instaurato dal fondo Blackstone, proprio in attesa dell'esito dell'arbitrato in Italia.\nNel maggio 2020 il Tribunale arbitrale ufficializza un lodo parziale, in particolare: (i) aveva affermato la propria competenza a decidere sulle domande di RCS (incluse quelle risarcitorie), respingendo tutte le relative eccezioni pregiudiziali e preliminari sollevate dall'acquirente; (ii) aveva escluso l'invalidit\u00e0 dei contratti con cui \u00e8 stata conclusa l'operazione; e (iii) aveva rilevato che il comportamento dell'acquirente avrebbe potuto dare luogo al risarcimento del danno in favore di RCS, e a tal fine aveva disposto due consulenze tecniche per accertare le condizioni in cui si trovava RCS nel 2013, nonch\u00e9 il valore di mercato dell'immobile, tenuto conto, fra l\u2019altro, di tutte le condizioni dell\u2019operazione. \nNel maggio 2021 il Tribunale arbitrale rigetta i quesiti sollevati da RCS Mediagroup nei confronti di Kryalos sgr.\nIl 16 dicembre 2021 il Tribunale di Milano archivia l'inchiesta per usura partita nell'estate del 2019 dall'esposto di un piccolo azionista RCS: il Gip accoglie la richiesta della Procura. Rimane aperto un contenzioso negli Stati Uniti con richiesta di 600 milioni di dollari a RCS ed a Urbano Cairo.\nNel mondo del calcio.\nL'interesse per il Torino.\nA gennaio 2000, Giuseppe Aghemo, Presidente piccoli Industriali di Torino, rende nota in una conferenza stampa l'esistenza di una cordata composta da John Lack, Francesco Cimminelli, Elio Faussone e Urbano Cairo che vuole rilevare il Torino Calcio da Massimo Vidulich. Il Toro verr\u00e0 poi comprato dal solo Cimminelli nel maggio 2000.\nL'interesse per il Genoa.\nNel gennaio 2000 offre 15 miliardi a Gianni Scerni, ma il Presidente del Genoa ne chiede 25 e il passaggio di mano non si concretizza.\nTorino Football Club.\nCairo, \u00e8 proprietario e presidente, dal 2005, del .\nNell'estate di quell'anno, con il Torino fallito e rinato grazie al Lodo Petrucci, viene contattato dall'allora sindaco di Torino Sergio Chiamparino e convinto a scendere in campo: il 2 settembre 2005 viene annunciata l'acquisizione del club granata dai cosiddetti Lodisti per la cifra di diecimila euro (un assegno da 625 euro per ciascuno dei sedici Lodisti).\nLa sua prima azione da Presidente \u00e8 l'esonero di Arrigoni, scelto dai Lodisti, e la chiamata di Gianni De Biasi sulla panchina. Al termine primo anno del Torino torna in Serie A, superando ai \"playoff\" il davanti a 58560 tifosi.\nNel 2006-07 chiama Alberto Zaccheroni ma a seguito di risultati negativi, a febbraio 2007 richiama Gianni De Biasi. Il Toro finisce 16\u00ba.\nNel 2007-08 nuovo allenatore \u00e8 Walter Novellino sostituito in aprile da Gianni De Biasi: il risultato finale \u00e8 un 15\u00baposto in A.\nNel 2008-09 richiama Walter Novellino ma gli scarsi risultati lo portano alla sostituzione con Giancarlo Camolese nel marzo 2009. Il cambio non ha successo e il 18\u00ba posto che condanna i Granata alla retrocessione in Serie B.\nNel 2009-10 per tornare in A chiama Stefano Colantuono Dopo un inizio di stagione positivo, la squadra va in crisi e a novembre \u00e8 il turno di Mario Beretta di sedersi sulla panchina granata. Dopo soli due mesi per\u00f2, a gennaio 2010 torna Stefano Colantuono che conduce la squadra al 5\u00baposto nella stagione regolare e perdendo la finale playoff contro il Brescia.\nNel 2010-11 arriva Franco Lerda che viene dapprima esonerato a marzo per fare posto a Giuseppe Papadopulo(a sua volta cacciato dopo 11 giorni, record) per poi essere richiamato per l'8\u00ba posto finale in B.\nNel 2011-12 \u00e8 il turno di Gian Piero Ventura alla guida della squadra. Il 2\u00ba posto in B significa ritorno nella massima serie al termine della stagione 2011/2012.\nNel 2012-13 il Toro con Gian Piero Ventura \u00e8 16\u00b0 in A, l'anno successivo la stagione termina con un settimo posto, e grazie alla squalifica del , il Torino torna in Europa League dopo 20 anni di assenza.\nLa stagione 2014-15 il Torino termina il cammino in Europa League eliminato dallo Zenit San Pietroburgo agli ottavi di finale ai quali era giunto dopo aver sconfitto l'Athletic Club Bilbao al San Mam\u00e8s, risultato fino ad allora mai ottenuto da una squadra italiana. Il Torino chiude il campionato al nono posto in classifica: tra i risultati della stagione, il ritorno alla vittoria in un derby con la Juventus dopo quasi vent'anni.\nIl 2015-16 \u00e8 la quinta e ultima stagione di Gian Piero Ventura che lascia col Toro 12\u00b0.\nNel 2016-17 con Sini\u0161a Mihajlovi\u0107 arriva un 9\u00baposto. Nel febbraio del 2017 nasce il canale televisivo tematico della societ\u00e0 calcistica, \"Torino Channel\", visibile sulla piattaforma televisiva Sky Italia al canale 234.\nNel 2017-18 col Toro 7\u00b0 in campionato, a gennaio 2018 Cairo esonera Sini\u0161a Mihajlovi\u0107 a favore di Walter Mazzarri ma il risultato finale \u00e8 solamente un 9\u00baposto.\nNella stagione 2018/2019 i granata di Walter Mazzarri si rendono protagonisti di un'annata positiva: il settimo posto vale la qualificazione in Europa League.\nNel 2019-20 i risultati deludenti costano la panchina a Walter Mazzarri sostituito da Moreno Longo che porta i granata al 16\u00baposto.\nNel 2020-21 \u00e8 il turno in panchina Marco Giampaolo ma il 18\u00ba posto a gennaio gli costa l'esonero e Davide Nicola chiuder\u00e0 al 17\u00ba posto finale.\nPer il campionato 2021-22 Ivan Juri\u0107 \u00e8 il 15\u00ba allenatore dell'era Cairo.\nL'interesse per il Bari.\nNell'estate del 2018 manifesta interesse per il Bari, appena fallito e costretto a ripartire dalla Serie D, garantendo supporto a otto imprenditori della SS Dilettantistica Bari 1908; il club pugliese verr\u00e0 poi per\u00f2 rilevato dal presidente del Napoli Aurelio De Laurentiis.\nL'interesse per il Palermo.\nNell'estate del 2019 manifesta interesse per il Palermo, appena fallito e costretto a ripartire dalla Serie D, come confermato in una conferenza stampa dal sindaco Leoluca Orlando. Il club verr\u00e0 acquisito dall'imprenditore Mirri."}
{"id": "1560309", "revid": "92719", "url": "https://it.wikipedia.org/wiki?curid=1560309", "title": "Aplodontia", "text": ""}
{"id": "1560310", "revid": "33689", "url": "https://it.wikipedia.org/wiki?curid=1560310", "title": "Parasol Stars", "text": ", sottotitolato \"The Story of Bubble Bobble III\", \u00e8 un videogioco a piattaforme pubblicato dalla Taito nel 1991 per la console PC Engine.\nSi tratta del terzo gioco nella serie di \"Bubble Bobble\", e, come il suo diretto predecessore \"Rainbow Islands\", ha per protagonisti nuovamente Bub e Bob in forma umana e non pi\u00f9 sotto forma di draghetti sparabolle.\nLa Ocean Software nel 1992 pubblic\u00f2 conversioni per i computer Amiga e Atari ST e per le console Game Boy e NES. In tutte le versioni Ocean il sottotitolo in copertina \u00e8 \"Rainbow Islands 2\" o \"II\"; solo nelle versioni Amiga e ST il sottotitolo a video \u00e8 \"The Story of Rainbow Islands II\".\nA differenza dei due giochi precedenti della serie, e cosa insolita per un videogioco della Taito, non \u00e8 mai stato distribuito in formato coin-op, per ragioni sconosciute.\n\"Parasol Stars\" ricevette molti apprezzamenti dalla critica, in tutte le sue versioni, soprattutto per la giocabilit\u00e0.\nNon ha raggiunto per\u00f2 la grande notoriet\u00e0 dei suoi due predecessori.\nIl successivo gioco della serie fu \"\" (1993) per NES e Game Boy, mentre non ci furono seguiti per Amiga, Atari ST e PC Engine.\n\"Parasol Stars\" condivide il proprio sottotitolo con il coin-op del 1995 \"\", sesto gioco della serie, in generale piuttosto confusionaria per quanto riguarda i titoli.\nTrama.\nDopo aver salvato gli abitanti delle Isole dell'Arcobaleno di \"Rainbow Islands\", Bub e Bob (qui chiamati anche Bubby e Bobby) si godono il meritato riposo. Gli abitanti riconoscenti gli hanno inoltre donato un ombrello (\"parasol\" = parasole) magico a testa. Ma ora il terribile Chaostikahn ha invaso, con la sua schiera di mostri, i sette pianeti vicini del loro universo. Qui iniziano le avventure rappresentate dal gioco, quando Bub e Bob si recano sugli altri mondi per sconfiggere i mostri con i loro ombrelli. Alla fine ritornano al mondo di partenza di Rainbow Islands, anch'esso invaso nel frattempo, dove avviene lo scontro diretto con Chaostikahn.\nModalit\u00e0 di gioco.\n\"Parasol Stars\" \u00e8 un gioco a piattaforme bidimensionale, con stile grafico da cartone animato colorato e \"tondeggiante\", che unisce caratteristiche di entrambi i predecessori \"Bubble Bobble\" e \"Rainbow Islands\".\nSi affronta una serie di livelli dove lo scopo \u00e8 eliminare tutti i nemici presenti. Al contatto con uno di essi si perde una vita. I livelli possono essere a schermata singola oppure pi\u00f9 larghi dello schermo e mostrati con scorrimento orizzontale. Il protagonista pu\u00f2 camminare a destra e sinistra, saltare e usare l'ombrello in vari modi.\nNelle versioni PC Engine, Amiga e Atari ST, \u00e8 disponibile la modalit\u00e0 multigiocatore a due cooperativa e simultanea, che era presente in \"Bubble Bobble\" ma assente in \"Rainbow Islands\".\nI livelli sono raggruppati in otto mondi, ciascuno con un proprio tema (musica, bosco, mare, macchine, casin\u00f2, nuvole, giganti, arcobaleno) e differenti sfondi e nemici. Sono presenti anche alcuni mondi segreti, variabili con le versioni.\nTerminato un mondo, in un breve intermezzo si vede il protagonista viaggiare nello spazio verso il mondo successivo. La versione Game Boy ha invece un minigioco tra un mondo e l'altro, in cui si raccolgono bonus di fronte a una slot machine.\nOmbrello.\nL'ombrello pu\u00f2 essere usato come arma per stordire ed eliminare i nemici, ma ha anche altri usi. A riposo l'ombrello \u00e8 chiuso, e i comandi del giocatore possono aprirlo e puntarlo davanti al personaggio oppure verso l'alto.\nToccando un nemico comune con il puntale dell'ombrello aperto, in avanti o in alto, esso viene stordito. Un nemico stordito pu\u00f2 essere raccolto: a quel punto viene posizionato automaticamente in cima all'ombrello aperto in alto, dopodich\u00e9 lo si pu\u00f2 lanciare in orizzontale contro le pareti per eliminarlo, oppure contro altri nemici per stordire o eliminare anch'essi. Allo stesso modo si possono raccogliere e lanciare le gocce (vedi sotto).\nNel multigiocatore si pu\u00f2 lanciare anche l'altro giocatore; il personaggio lanciato non subisce danni (a meno che colpisca un nemico attivo), ma rimane brevemente stordito.\nLanciare le cose serve anche a raccogliere i bonus e a far apparire i bonus nascosti lungo la traiettoria del lancio.\n\u00c8 possibile spostare pi\u00f9 nemici storditi alla volta, spingendoli tenendo l'ombrello aperto di fronte a s\u00e9. Questa mossa \u00e8 utile per ottenere un punteggio elevato, dato che eliminare pi\u00f9 nemici in un colpo solo funge da moltiplicatore del punteggio.\nL'ombrello protegge il personaggio dagli eventuali proiettili nemici nella direzione in cui \u00e8 aperto.\nInfine, aprire l'ombrello mentre si sta cadendo dalle piattaforme serve a rallentare la caduta (comunque cadere non \u00e8 di per s\u00e9 letale).\nGocce.\nIn gran parte dei livelli vi sono punti da cui gocce di forma sferica cadono periodicamente e scivolano gi\u00f9 lungo le piattaforme. \u00c8 possibile raccogliere le gocce con la punta dell'ombrello per poi lanciarle contro ai nemici e stordirli, o eliminarli se sono gi\u00e0 storditi. Si possono raccogliere pi\u00f9 gocce assieme, fino a un massimo di cinque. Gli agglomerati cos\u00ec ottenuti si trasformano in proiettili pi\u00f9 potenti rispetto alle gocce singole, ma nel caso di 5 gocce (4 su NES) esse si trasformano in una mega-goccia il cui effetto varia a seconda dell'elemento contenuto.\nVi sono quattro tipi di elementi per le gocce:\nI primi tre tipi corrispondono ad altrettante bolle speciali presenti in \"Bubble Bobble\".\nNemici.\nEsistono due categorie di nemici comuni: nemici piccoli che si stordiscono col puntale ed eliminano con un colpo, e nemici medi che richiedono un certo numero di lanci di oggetti o attacchi speciali.\nAlcuni nemici medi sono immobili e generano periodicamente nuovi nemici piccoli.\nAlcuni nemici sono in grado di sparare proiettili capaci di stordire il giocatore e in qualche caso di ucciderlo.\nL'ultimo livello di ogni mondo \u00e8 lo scontro con il suo boss. Per sconfiggerli si devono raccogliere power-up che permettono di autogenerare le gocce.\nCome nei precedenti giochi della serie i nemici possono \"arrabbiarsi\", ovvero diventano rossi e parecchio pi\u00f9 rapidi. Ci\u00f2 pu\u00f2 accadere in tre casi:\nCome negli altri giochi della serie, vi \u00e8 un limite di tempo entro cui superare un livello regolare, terminato il quale, dopo la comparsa del messaggio \"Hurry!\", apparir\u00e0 uno spettro invincibile che seguir\u00e0 il giocatore fino a che anche l'ultimo nemico non sar\u00e0 stato eliminato.\nBonus.\nOgni nemico eliminato si trasforma in un bonus e molti altri ne appaiono nel corso dei livelli. Il cibo fornisce punteggio ed esistono alcuni power-up.\nTra questi, icone dei quattro elementi (acqua, fuoco, fulmine, stella); dopo averne raccolte tre apparir\u00e0 su schermo la scritta \"MIRACLE!\" e, a seconda di quali icone sono, si otterr\u00e0 un differente potenziamento di valore elevato.\nTre stelle in particolare sono necessarie per accedere ai mondi segreti finali.\nSviluppo.\nInizialmente \"Parasol Stars\" venne sviluppato internamente dall'azienda giapponese Taito per PC Engine. Tutte le conversioni per altre piattaforme sono opera dell'azienda britannica Ocean Software, gi\u00e0 editrice anche di molte delle conversioni di \"Rainbow Islands\" (sviluppate per\u00f2 da terzi).\nCircolano voci, mai confermate, su una prima realizzazione di \"Parasol Stars\" alla Taito come prototipo di videogioco arcade, dovute ad affermazioni imprecise della stampa dell'epoca.\nLe molto apprezzate conversioni per Amiga e Atari ST furono programmate internamente alla Ocean da Mick West (divenuto in seguito cofondatore della Neversoft e noto debunker), insieme a una squadra di grafico e musicista. Alla Ocean West aveva appena sviluppato \"Darkman\" per Amiga e Atari ST. Lo sviluppo si bas\u00f2 sulla versione per PC Engine, tuttavia la Taito non forn\u00ec alcuna documentazione n\u00e9 aiuto, a parte i dati degli sprite in formato ASCII. La tavolozza degli sprite si dovette comunque convertire da 16 colori per ogni sprite a 16 colori complessivi. Per il resto, gameplay e struttura dei livelli si dovettero osservare e imitare, giocando partite e guardando video della versione PC Engine.\nLa Ocean commission\u00f2 anche una versione Commodore 64 al programmatore Colin Porch (allora noto per varie conversioni di successi per C64), che venne preannunciata e giunse a uno stadio avanzato di sviluppo, ma infine fu abbandonata. Secondo Porch sua moglie, dalla quale si stava per separare, danneggi\u00f2 i suoi dischetti tra cui quelli di \"Parasol Stars\" in un momento di rabbia e di problemi con l'alcol. La Ocean decise che ci sarebbe voluto troppo tempo per rifare il lavoro perso e chiuse il progetto. Del gioco sopravvisse solo un demo meno recente, e in seguito \u00e8 andato perso anch'esso."}
{"id": "1560321", "revid": "297059", "url": "https://it.wikipedia.org/wiki?curid=1560321", "title": "Olaus Martini", "text": "Si iscrisse all'Universit\u00e0 di Uppsala, ma quando questa fu chiusa temporaneamente nel 1578 si rec\u00f2 all'estero. Nel 1583 ottenne il titolo di \"Philosophiae Magister\" presso l'Universit\u00e0 di Rostock e fece rientro in patria.\nAl ritorno si fece notare quando critic\u00f2 la liturgia del re di Svezia Giovanni III, che conservava elementi cattolici nonostante la Svezia fosse luterana dal 1531.\nIl fratello del re, il duca Carlo, che sarebbe in seguito divenuto re, support\u00f2 l'elezione di Olaus Martini ad Arcivescovo di Uppsala nel 1601. Nonostante questo supporto, i due erano fondamentalmente in disaccordo. Martini era un luterano ortodosso, mentre di Carlo si pensa che avesse inclinazioni verso il calvinismo. Nel 1606 pubblic\u00f2 un testo nel quale polemizzava fortemente contro i principi cattolici e calvinisti."}
{"id": "1560324", "revid": "51323", "url": "https://it.wikipedia.org/wiki?curid=1560324", "title": "Olof M\u00e5rtensson", "text": ""}
{"id": "1560327", "revid": "51323", "url": "https://it.wikipedia.org/wiki?curid=1560327", "title": "Olof Martensson", "text": ""}
{"id": "1560331", "revid": "619191", "url": "https://it.wikipedia.org/wiki?curid=1560331", "title": "Studio 4\u00b0C", "text": " \u00e8 uno studio di animazione giapponese fondato nel 1986 da Koji Morimoto e Eiko Tanaka.\nIl nome si riferisce alla temperatura dell'acqua alla sua massima densit\u00e0, ed illustra il manifesto creativo dell'azienda, impegnata ad ideare e produrre opere dense di sostanza e di qualit\u00e0.\nLe opere prodotte dallo studio, tra i pionieri nell'uso delle tecnologie di animazione digitale, sono riconosciute per la loro eccentricit\u00e0 e per la peculiarit\u00e0 di fondere lo spirito delle produzioni indipendenti con l'estetica dell'animazione \"mainstream\". Tra i lavori pi\u00f9 importanti realizzati, nel campo degli anime i lungometraggi \"Memories\", \"Spriggan\", la co-produzione con la Warner Bros. di \"Animatrix\", ed i pi\u00f9 recenti \"Mind Game\" e \"Tekkonkinkreet - Soli contro tutti\", premiato con l'\"Ofuji Award\" e candidato all'Orso d'oro 2008. Lo studio produce anche animazioni nel campo pubblicitario e dei videoclip musicali. Molti i nomi di prestigio che hanno collaborato a diversi progetti dello studio, da Katsuhiro \u014ctomo a Sh\u014dji Kawamori.\nNel 2009 lo studio si \u00e8 associato alla casa di produzione \"Lucent Pictures\", dando luogo alla \"Lucent 4\u00b0C\", nuovo studio d'animazione con in programma la produzione di due o tre titoli l'anno prevalentemente in 3D."}
{"id": "1560332", "revid": "225501", "url": "https://it.wikipedia.org/wiki?curid=1560332", "title": "Scienza manutentiva", "text": ""}
{"id": "1560338", "revid": "2128848", "url": "https://it.wikipedia.org/wiki?curid=1560338", "title": "Mike il pollo senza testa", "text": "Mike (Fruita, 20 aprile 1945 \u2013 Phoenix, 17 marzo 1947) fu un gallo (galletto) di variet\u00e0 Wyandotte che sarebbe vissuto 18 mesi senza la testa, dopo che questa gli era stata tagliata. La storia, considerata da molti una bufala, avrebbe avuto una conferma quando il proprietario, Lloyd Olsen, lo port\u00f2 all'Universit\u00e0 dello Utah a Salt Lake City per verifiche. La stessa universit\u00e0, per\u00f2, interrogata in merito, ha dichiarato di non avere alcun documento in proposito.\nStoria.\nIl 10 settembre 1945 il signor Lloyd Olsen di Fruita, Colorado (Stati Uniti), fu mandato dalla moglie in cerca di un pollo per la cena. Olsen selezion\u00f2 un giovane e grasso gallo e gli tagli\u00f2 la testa con un colpo d'accetta, ma incredibilmente l'animale sopravvisse: infatti l'accetta non aveva colpito la giugulare e aveva lasciato intatto gran parte del tronco encefalico, che permise la sopravvivenza e addirittura la crescita del gallo senza testa.\nFu allora che il volatile divenne una celebrit\u00e0. Il suo padrone lo chiam\u00f2 Mike e si arricch\u00ec considerevolmente con una tourn\u00e9e durante la quale chiedeva 25 centesimi di dollaro in cambio della possibilit\u00e0 di ammirare quello che ormai tutti conoscevano come \"Mike, lo straordinario gallo senza testa\". Il tour tocc\u00f2 gran parte degli Stati Uniti d'America. Durante gli spettacoli, Mike andava in scena con una testa di pollo rinsecchita che, contrariamente a quanto diceva Olsen, non era la sua in quanto quest'ultima era stata mangiata dal gatto di famiglia. Nel momento di maggior fama il gallo ha guadagnato 4.500 $ al mese ed \u00e8 arrivato a valere 10.000 $.\nIl gallo veniva nutrito con latte allungato con acqua tramite un contagocce, e con piccoli chicchi di grano. Dalla perdita della testa, esso visse per circa 18 mesi, durante i quali ingrass\u00f2 di ben 3\u00a0kg. Mike mor\u00ec soffocato nella stanza di un motel di Phoenix, in Arizona, in seguito alla sbadataggine del proprietario che, al termine dello spettacolo del giorno precedente, dimentic\u00f2 di portare con s\u00e9 gli attrezzi per nutrirlo e pulirlo.\nRicordo.\nIl gallo \u00e8 rimasto un animale di culto, specialmente a Fruita, in Colorado, dove ogni anno dal 1999 viene ricordato con \"La giornata di Mike, il gallo senza testa\", che si tiene il terzo weekend di maggio. L'evento include una gara di corsa \"come un gallo senza testa\", il lancio di uova, \"attacca la testa al pollo\" e una versione del bingo in cui i numeri vengono scelti in base a dove cadono le feci dei polli su una tabella numerata."}
{"id": "1560346", "revid": "124755087", "url": "https://it.wikipedia.org/wiki?curid=1560346", "title": "Meazzi Edizioni Discografiche", "text": "La Meazzi Edizioni Discografiche \u00e8 stata una casa discografica italiana; in alcune incisioni distribuite viene anche indicata con la sigla EDM. Si tratta di una sotto-etichetta dell'omonima azienda (Meazzi) di chitarre, strumenti musicali, amplificatori e riproduttori audio.\nStoria.\nLa casa discografica \u00e8 stata fondata alla fine degli anni cinquanta, come espansione sul mercato discografico dell'omonima ditta di strumenti musicali ed amplificatori di propriet\u00e0 dei tre fratelli Enrico, Remo e Marino Meazzi e del loro cognato Luigi Scarpini; la sede di entrambe era a Milano in via Piatti.\nIl gruppo Meazzi era gi\u00e0 presente nel mercato discografico con due piccole etichette, l'Astraphon del maestro Aldo Pagani e la Hollywood, specializzata perlopi\u00f9 in jazz, di cui curava la distribuzione.\nLe sue pubblicazioni riguardarono principalmente inni di partito, inni risorgimentali, canti popolari, operette, formazioni jazz, complessi e solisti beat, ma anche cantanti pi\u00f9 melodici o di altri generi: presso la Meazzi infatti debuttarono anche Christian e Giovanna, ed incisero l'attore Paolo Poli ed i jazzisti Mario Pezzotta, Franco Cerri, Enrico Intra, Lionello Bionda, Enrico Lucchini e complessi come: Flaminia Street jazz Band, Gil Cuppini Quintet, Alceo Guatelli Sextet, Original Lambro Jazz Band, Carlo Loffredo and His New Orleans Parad, Jimmy Fontana and His Trio, Marcello Riccio Swing Quintet ,I Magnifici, I Magnifici 4 e The Green Sound.\nTra i cantanti all'italiana nel catalogo figuravano anche Nilo Ossani che incise una collana di canzoni senza tempo in 45 giri e 33 giri e Giorgio Consolini.\nTra gli arrangiatori che lavorarono per l'etichetta \u00e8 da ricordare il direttore d'orchestra Gianni Fallabrino, che ne divenne anche direttore artistico.\nPer quel che riguarda la distribuzione, la Meazzi nel corso degli anni ha distribuito molte etichette minori, come la G.B.C. (diretta da Gian Bruto Castelfranchi), la Panoramic Record, e la Humour Play.\nL'etichetta fu ceduta negli anni settanta al discografico Freddy Naggiar. Come spesso avviene in questi casi, la casa rimase inattiva per qualche tempo, prima di essere legalmente liquidata.\nNaggiar, nel 2010, ha direttamente smentito le voci secondo le quali la Baby Records sia stata uno spin-off delle attivit\u00e0 Meazzi, ribadendo di aver creato il marchio in totale indipendenza.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci si \u00e8 basati sulla numerazione del catalogo; se esistenti, vengono riportato oltre all'anno il mese e il giorno.\n45 giri serie Panoramic.\nLa Meazzi cre\u00f2 anche una sottoetichetta dedicata al lancio di gruppi beat emergenti, la Panoramic: i dischi pubblicati hanno, ovviamente, una catalogazione diversa."}
{"id": "1560374", "revid": "287204", "url": "https://it.wikipedia.org/wiki?curid=1560374", "title": "Petrucciani", "text": ""}
{"id": "1560382", "revid": "767487", "url": "https://it.wikipedia.org/wiki?curid=1560382", "title": "Ercole al centro della Terra", "text": "Ercole al centro della Terra \u00e8 un film del 1961 diretto da Mario Bava.\n\u00c8 considerato uno degli esempi pi\u00f9 riusciti della vasta Filmografia del Peplum all'italiana.\nTrama.\nErcole, in compagnia di Teseo e del goffo Telemaco (nulla a che vedere con l'omonimo personaggio mitologico), penetra nell'Averno per cercare di recuperare una pietra dai poteri miracolosi e salvare l'amata Deianira, in pericolo in quanto manipolata dal malvagio Lico. Giunti nelle tenebre di quel luogo, i quattro dovranno affrontare innumerevoli pericoli.\nTornato a casa, l'eroe dovr\u00e0 fare i conti con una strana maledizione e delle infami trame per la successione al trono di Ecalia.\nDistribuzione.\nIl film venne distribuito nel circuito cinematografico italiano il 16 novembre del 1961.\nIncassi.\n\"Ercole al centro della Terra\" incass\u00f2 circa 398 milioni di lire dell'epoca."}
{"id": "1560383", "revid": "119982", "url": "https://it.wikipedia.org/wiki?curid=1560383", "title": "Ercole al centro della terra", "text": ""}
{"id": "1560384", "revid": "767487", "url": "https://it.wikipedia.org/wiki?curid=1560384", "title": "Maciste contro i mongoli", "text": "Maciste contro i mongoli \u00e8 un film peplum del 1964 diretto da Domenico Paolella.\nTrama.\nGli eredi di Gengis Khan conquistano la citt\u00e0 di Tudela e fanno prigioniera Bianca, la figlia del re. Maciste promette al padre di liberarla e dopo alcune avventure ci riesce."}
{"id": "1560387", "revid": "767487", "url": "https://it.wikipedia.org/wiki?curid=1560387", "title": "Terrore nello spazio (film 1965)", "text": "Terrore nello spazio \u00e8 un film di fantascienza del 1965 diretto da Mario Bava, tratto dal racconto del 1960 \"Una notte di 21 ore\" di Renato Pestriniero. Fu riedito nel 1979 col titolo Alien \u00e8 terrore nello spazio.\n\u00c8 citato tra i migliori film di fantascienza italiani del periodo e come fonte di ispirazione per la realizzazione di \"Alien\" (1979) di Ridley Scott.\nTrama.\nDue grandi navi interplanetarie, in viaggio d'esplorazione in alcune zone ignote dello spazio, ricevono un SOS da Aura, un pianeta sconosciuto e disabitato. Le due navi, il \"Galliot\" e l\"Argos\", decidono di atterrare su quel mondo che appare desolato e morto.\nDurante la discesa sulla superficie i membri dell'equipaggio dell\"Argos\" vengono improvvisamente posseduti da una forza sconosciuta che spinge ogni uomo e donna sull'astronave ad uccidersi a vicenda. Solo il capitano Markary ha la volont\u00e0 di resistere, riuscendo poi a destare dal violento stato ipnotico gli altri membri dell'equipaggio.\nDopo l'atterraggio dell\"Argos\", e non ricevendo pi\u00f9 notizie dalla \"Galliot\", l'equipaggio sbarca sulla superficie del pianeta alla ricerca della nave gemella. L'atmosfera che li circonda \u00e8 fredda, inquietante, asettica. Quando finalmente arrivano in vista della nave, scoprono con orrore che tutti i membri dell'equipaggio sono morti, all'apparenza assassinatisi tra loro. Tra di essi vi \u00e8 anche Toby Markary, il fratello minore del capitano.\nAlcuni dei corpi dei compagni vengono ricomposti e seppelliti, ma alcuni di essi sono rimasti chiusi all'interno della \"Galliot\". Nel poco tempo necessario ad andare a prendere gli strumenti per entrare nella nave, i cadaveri scompaiono misteriosamente.\nAnche alcuni membri dell'equipaggio dell\"Argos\" scompaiono per poi venire ritrovati morti. Ma quando ancora i loro cadaveri giacciono nelle sale dell'astronave, Tiona, una delle donne dell'equipaggio, li vedr\u00e0 di nuovo in piedi camminare nei corridoi. Gli uomini sono in preda al panico e Markary ordina di fare il possibile per fuggire da Aura ma, purtroppo, i danni subiti durante l'atterraggio della nave sono tali da impedire un decollo immediato. Intanto le morti proseguono.\nDurante l'esplorazione del pianeta, Wes scopre le rovine di una nave spaziale a pochi chilometri dalla \"Argos\". Markary, Sanya e Carter decidono di indagare. All'interno della nave aliena scoprono gli scheletri di un equipaggio umanoide dalle dimensioni gigantesche morto da tempo. Anche altre navi sono quindi state ingannate dal segnale di soccorso e hanno evidentemente trovato la morte su Aura. Durante il sopralluogo all'interno della nave aliena il capitano Markary e Sanya restano per un attimo intrappolati ma riescono poi a fuggire. Tornati all'esterno, per\u00f2, si accorgono che Carter \u00e8 scomparso inspiegabilmente.\nI membri dell'equipaggio del \"Galliot\" si ridestano ed escono dalle proprie tombe e due di loro, Kier e Sallis, si intrufolano all'interno dell\"Argos\" per rubare il dispositivo che permette all'astronave di evitare collisioni con le meteore nello spazio, senza il quale le due navi non possono affrontare lunghi viaggi spaziali. Kier riesce a fuggire ma Sallis viene fermato da Markary che, aprendogli l'uniforme, si accorge che il corpo \u00e8 in decomposizione. Da Sallis quindi si apprende cos\u00ec che i corpi vengono manipolati dagli Auran, gli originali abitanti del pianeta che hanno bisogno dei corpi umani per abitarli. Sallis racconta di come non sia necessario uccidere il corpo ospite ma serve solo che la sua volont\u00e0 sia indebolita e propone anche che le due specie vivano in simbiosi, accogliendo gli Auran sul pianeta di origine delle due navi. Markary per\u00f2 rifiuta sdegnato una simile offerta.\nCon l'intero equipaggio del \"Galliot\" sotto il loro controllo, questi esseri parassiti intendono abbandonare il proprio mondo ormai morente. Ma il capitano Markary \u00e8 deciso a fermarli e poi ad abbandonare il pianeta. Con i sopravvissuti prende quindi d'assalto la nave, si riappropria del prezioso dispositivo antimeteore e posiziona cariche esplosive per fare esplodere la \"Galliot\". Le perdite sono gravissime e solo gli ultimi sopravvissuti, Wes, Sanya ed il capitano Markary, riescono a decollare lasciandosi alle spalle il pianeta.\nMa quando sono ormai nello spazio Wes scopre che i suoi ultimi due compagni sono stati a loro volta infettati. In un ultimo, disperato, tentativo di fermarli decide di sabotare la stessa \"Argos\" e rimane fulminato per l'esplosione del congegno antimeteore. Il capitano Markary e Sanya, gli ultimi due membri dell'equipaggio, o per meglio dire i due Auran che ormai ne hanno preso il controllo, impossibilitati a compiere un lungo viaggio spaziale, decidono di scendere sul pianeta pi\u00f9 vicino, bench\u00e9 piccolo ed arretrato: la Terra.\nDistribuzione.\nNella versione del film distribuita negli Stati Uniti dalla AIP, la sceneggiatura fu riadattata da Louis M. Heyward e Ib Melchior.\nIncassi.\n\"Terrore nello spazio\" incass\u00f2 circa dollari statunitensi.\nCritica.\nIl film \u00e8 stato citato come uno dei migliori film di fantascienza italiani del periodo e come fonte di ispirazione per la realizzazione di \"Alien\" (1979) di Ridley Scott."}
{"id": "1560389", "revid": "767487", "url": "https://it.wikipedia.org/wiki?curid=1560389", "title": "Le meraviglie di Aladino", "text": "Le meraviglie di Aladino \u00e8 un film del 1961 iniziato da Henry Levin e diretto in seguito da Mario Bava.\nIl film, di genere fantastico, \u00e8 tratto dal celebre racconto \"Aladino e la lampada meravigliosa\" dalla raccolta \"Le mille e una notte\".\nTrama.\nUn ragazzo di Baghdad entra in possesso di una lampada che racchiude al suo interno un genio capace di esaudire i desideri di chi lo evoca. Con questa lampada riesce conquistare la sua amata e a sconfiggere il perfido Gran Visir che mira a spodestare il sultano per poter prendere il potere."}
{"id": "1560394", "revid": "1543377", "url": "https://it.wikipedia.org/wiki?curid=1560394", "title": "Smorzatore d'imbardata", "text": "Lo smorzatore d'imbardata, meglio conosciuto con il termine inglese yaw damper, \u00e8 un dispositivo usato su alcuni aerei per limitare le oscillazioni d'imbardata che si possono innescare durante alcune manovre. \u00c8 obbligatorio nella maggior parte dei paesi per gli aerei di linea. In questi ultimi aerei \u00e8 spesso integrato negli autopiloti.\nSe la stabilit\u00e0 direzionale del velivolo \u00e8 limitata, una manovra troppo brusca dell'aereo intorno all'asse di rollio pu\u00f2 causare un'oscillazione intorno all'asse d'imbardata.\nIl fenomeno del dutch roll.\nIl fenomeno del rollio olandese, meglio noto con il termine inglese dutch roll , \u00e8 causato da piccole oscillazioni di rollio, scivolata e imbardata. Oscillazioni normali, fisiologiche negli aerei di linea, hanno un periodo non sufficientemente ampio da essere gestito dal pilota: solitamente sono nell'ordine dei 2 secondi. Questo fenomeno non causa solitamente problemi al volo, ma pu\u00f2 causare una spiacevole sensazione di nausea ai passeggeri. Tuttavia esistono casi in cui le eccessive e incontrollate oscillazioni hanno portato alla perdita dell'aeromobile, come nel caso dell'incidente del US Air Force KC-135 avvenuto il 3 maggio 2013.\nIl nome deriva da una tecnica di pattinaggio su ghiaccio tipica dei Paesi Bassi.\nPrincipio di funzionamento.\nLo smorzatore d'imbardata \u00e8 composto da uno o pi\u00f9 attuatori che agendo direttamente sul timone o indirettamente sul sistema idraulico, smorzano l'effetto del rollio olandese. L'effetto di questi attuatori \u00e8 minimo, il che riduce anche il livello di pericolosit\u00e0 in caso di guasto; ad esempio su un Boeing 727 gli attuatori possono agire nell'intervallo \u00b1 5\u00b0. Il sistema in condizioni normali non causa alcun effetto apprezzabile sulla pilotabilit\u00e0 dell'aeromobile, per questo viene solitamente lasciato inserito per tutto il volo; solo in caso di atterraggio con vento traverso, il sistema pu\u00f2 leggermente rallentare la manovra di \"de-crab\".\nOltre agli attuatori, il sistema \u00e8 costituito da vari sensori e computer di bordo, che elaborando le necessarie correzioni da eseguire e comanda automaticamente gli attuatori del timone in modo opportuno per smorzare l'oscillazione.\n\u00c8 in pratica un'applicazione di un controllo automatico a reazione negativa per migliorare la stabilit\u00e0 di un sistema, concetto applicato in maniera molto pi\u00f9 estesa nei sistemi di controllo del volo (\"Flight Control System\") di tipo \"fly-by-wire\". Tuttavia, lo yaw damper richiede per molti aerei fly-by-wire ancora cablaggi e attuatori dedicati, a causa delle piccole variazioni richieste dagli attuatori stessi, ad esempio per il Boeing 777 il sistema \u00e8 indipendente dagli altri comandi fly-by-wire."}
{"id": "1560396", "revid": "832642", "url": "https://it.wikipedia.org/wiki?curid=1560396", "title": "Bombardamento in cabrata", "text": "Per bombardamento in cabrata, in inglese \"toss bombing\" o \"loft bombing\" (colloquiale), si intende una tecnica di bombardamento in cui l'aereo si avvicina al bersaglio in volo orizzontale e poi cabra, le bombe vengono sganciate durante la cabrata in modo che seguano una traiettoria a parabola che le porta a salire rispetto alla quota di sgancio e cadere ad una distanza dal punto di sgancio superiore a quella possibile con uno sgancio in volo orizzontale dalla stessa quota.\nDopo lo sgancio l'aereo prosegue la cabrata ed inverte la rotta allontanandosi il pi\u00f9 velocemente possibile.\nQuesta tecnica permette un avvicinamento a bassa quota limitando il rischio di avvistamento da parte del nemico.\nInoltre la maggiore distanza e quota dal bersaglio al momento dell'impatto riducono il rischio per l'aereo di essere danneggiato dall'esplosione.\nQuesta tecnica richiede l'uso di un sistema elettronico di puntamento e gestione dell'armamento per i calcoli di balistica necessari per centrare il bersaglio, che potrebbe anche non essere in vista dell'aereo al momento dello sgancio.\nUna variante del bombardamento in cabrata \u00e8 il bombardamento con traiettoria balistica (in inglese \"over-the-shoulder bombing\") in cui l'aereo inizia un loop e quando ha gi\u00e0 un'inclinazione superiore alla verticale sgancia la bomba, che viene quindi lanciata all'indietro rispetto alla direzione iniziale dell'aereo.\nSuccessivamente l'aereo invece di completare il loop cambia direzione e si allontana.\nCon questa tecnica la parabola compiuta dalla bomba \u00e8 ancora pi\u00f9 ampia ed il punto d'impatto \u00e8 ancora pi\u00f9 lontano dal punto di sgancio rispetto al bombardamento in cabrata, \u00e8 quindi particolarmente adatta per lo sgancio di bombe nucleari."}
{"id": "1560398", "revid": "767487", "url": "https://it.wikipedia.org/wiki?curid=1560398", "title": "Il rosso segno della follia", "text": "Il rosso segno della follia \u00e8 un film del 1970, diretto da Mario Bava.\nTrama.\nIl trentenne John Harrington \u00e8 proprietario di un negozio, specializzato in abiti nuziali.\nSeduttore e amante della vita mondana, l'artigiano \u00e8, in realt\u00e0, un assassino seriale, traumatizzato dalla perdita della madre.\nIl giovane, per nascondere la sua vera identit\u00e0, convive con la moglie Mildred. Stanco perfino del matrimonio, uccider\u00e0 la donna spietatamente. Ma la defunta, per vendetta, ricomparir\u00e0, sotto forma di fantasma.\nProduzione.\nOriginariamente, il film doveva intitolarsi \"Un\u2019accetta per la luna di miele\". Le riprese iniziarono a met\u00e0 settembre del 1968, nei pressi di Barcellona. Verso ottobre, la troupe si spost\u00f2 in Italia, per girare alcune sequenze all'interno di Villa Parisi.\nIn fase di post produzione, il produttore decise, per ragioni commerciali, di cambiare location. Spost\u00f2, quindi, l'ambientazione a Parigi. Lamberto Bava venne incaricato di dirigere la seconda unit\u00e0. A causa, per\u00f2, di problemi di budget, il lungometraggio non fu terminato e Mario Bava dovette aspettare un anno per finire il progetto.\nDistribuzione.\n\"Il rosso segno della follia\" venne distribuito in Italia e in Spagna nel 1970, a distanza di qualche mese. Tre anni dopo, usc\u00ec nel Regno Unito e negli USA, col titolo internazionale \"Hatchet for the Honeymoon\".\nL'opera di Bava venne vietata ai minori di 18 anni, a causa di alcune sequenze particolarmente violente.\nAccoglienza.\nMorando Morandini, all'interno del suo dizionario omonimo, reputa il lavoro di Mario Bava come \u00abuno dei suoi film pi\u00f9 ambiziosi, controllati ed imprevedibili\u00bb.\nLa rivista cinematografica \"FilmTv\" recensisce la pellicola positivamente (\u00abgenuinamente libera di giocare con invenzioni, citazioni e humour nero\u00bb)."}
{"id": "1560401", "revid": "729019", "url": "https://it.wikipedia.org/wiki?curid=1560401", "title": "Sindrome di Cogan", "text": "La Sindrome di Cogan \u00e8 una rara patologia autoimmune caratterizzata da infiammazione ricorrente della cornea e spesso febbre, affaticamento e perdita di peso, episodi di vertigini, acufeni e perdita dell'udito. Pu\u00f2 portare a sordit\u00e0 o cecit\u00e0 se non trattata. La forma classica della malattia \u00e8 stata descritta per la prima volta da D.G. Cogan nel 1945.\nSintomatologia.\nLa sindrome viene sovente indicata come una vasculite, mentre le vasculiti (dell'aorta, del polmone o altre) in realt\u00e0 sono solo i sintomi pi\u00f9 caratterizzanti insieme all'ipereosinofilia e la cheratite interstiziale non luetica, di questa sindrome. Colpisce soggetti giovani con eguale distribuzione tra i due sessi. La vasculite interessa i vasi di piccolo e medio calibro, con aspetti istopatologici indistinguibili da quelli della PANc, ma pu\u00f2 essere interessata l'aorta (aortite). La malattia si caratterizza per la cheratite interstiziale e per le lesioni dell'apparato audiovestibolare, con sordit\u00e0 anche improvvisa, ma spesso sono presenti febbre, perdita di peso, artralgia/artrite, rash, epatosplenomegalia.\nI sintomi presentano in fotofobia, dolore, atassia, vertigini, oscillopsia.\nFattori di rischio.\nNegli studi medici \u00e8 stata calcolata una stretta relazione della presenza di asma e rinite allergica con la presenza della sindrome. Attualmente si pensa che la sindrome di Cogan sia una malattia autoimmune. L'infiammazione nell'occhio e nell'orecchio \u00e8 dovuta al sistema immunitario del paziente che produce anticorpi che attaccano l'orecchio interno e il tessuto oculare. Gli autoanticorpi possono essere dimostrati nel sangue di alcuni pazienti e questi anticorpi hanno dimostrato di attaccare il tessuto dell'orecchio interno in studi di laboratorio. L'infezione da batteri Chlamydia pneumoniae \u00e8 stata dimostrata in alcuni pazienti prima dello sviluppo della sindrome di Cogan, portando alcuni ricercatori a ipotizzare che la malattia autoimmune possa essere iniziata dall'infezione. Tuttavia la C. pneumoniae \u00e8 una causa comune di polmonite lieve e la stragrande maggioranza dei pazienti con infezione da batteri non sviluppa la sindrome di Cogan.\nDiagnosi.\nLa diagnosi \u00e8 sostanzialmente clinica, mentre pu\u00f2 essere d'ausilio l'angiografia. L'esame con lampada a fessura \u00e8 essenziale. Recenti lavori hanno suggerito che la risonanza magnetica ad alta risoluzione e gli anticorpi per gli antigeni dell'orecchio interno possono essere utili. La sindrome di Cogan pu\u00f2 verificarsi nei bambini ed \u00e8 particolarmente difficile da riconoscere in quella situazione.\nTerapia.\nPer le manifestazioni pi\u00f9 gravi, possono essere necessari corticosteroidi orali per ridurre la risposta infiammatoria. Quando sono necessarie grandi quantit\u00e0 di steroidi o se la malattia \u00e8 grave e non risponde alla terapia con steroidi, si raccomandano spesso altri farmaci immunosoppressori. Questi farmaci immunosoppressori includono metotrexato, ciclofosfamide, ciclosporina o azatioprina. In alcuni casi, sono prescritte combinazioni di questi medicinali. Occasionalmente, se la malattia ha danneggiato i vasi sanguigni nell'orecchio, l'impianto cocleare pu\u00f2 essere usato per ripristinare un certo senso dell'udito.\nLa cinnarizina \u00e8 principalmente usata per trattare la nausea e il vomito associati a cinetosi, vertigini, sindrome di M\u00e9ni\u00e8re o sindrome di Cogan. Gli studi hanno dimostrato che produce un miglioramento significativo nella perdita dell'udito in alcuni pazienti"}
{"id": "1560407", "revid": "729019", "url": "https://it.wikipedia.org/wiki?curid=1560407", "title": "Sindrome di Churg-Strauss", "text": "La sindrome di Churg-Strauss (in inglese \"Churg-Strauss syndrome\" in sigla CSS), nella nuova classificazione ufficiale internazionale detta granulomatosi eosinofila con poliangioite (\"Eosinophilic granulomatosis with polyangiitis\" o EGPA), \u00e8 un tipo di vasculite sistemica dei piccoli vasi sanguigni, sia arterie (arterite delle arteriole) che vene. Tale malattia, di natura autoimmune come quasi tutte le vasculiti, \u00e8 cos\u00ec chiamata in onore dei primi medici che descrissero le manifestazioni del morbo, Jacob Churg e Lotte Strauss, nel 1951.\nEpidemiologia ed eziologia.\nColpisce prevalentemente i maschi nella fascia di et\u00e0 compresa fra la terza e la sesta decade, spesso soggetti con storia di allergia, di rinite allergica con perdita dell'olfatto (anosmia), di asma bronchiale molto frequente, con una spiccata tendenza all'eosinofilia sanguigna.\nNon \u00e8 chiaro cosa sviluppi la vasculite negli individui allergici, con asma, rinite ed eosinofilia, che la contraggono (una piccola percentuale di questi pazienti allergologici), probabilmente un problema ulteriore al sistema immunitario, fattori genetici o l'uso di alcuni particolari farmaci possono innescare la patologia.\nSintomatologia.\nI sintomi e i segni clinici presentano (gli stadi non sono necessariamente e nettamente separati):\nDiagnosi e controllo periodico.\nLa diagnosi primaria avviene tramite la clinica dei sintomi, e i rilevamenti dell'ipereosinofilia nel sangue con presenza contemporanea elevata degli anticorpi ANCA, reperti tipici della sindrome, poi la diagnosi definitiva con la biopsia dei piccoli vasi. Vi \u00e8 spesso suscettibilit\u00e0 alle malattie autoimmuni, frequenza di rinite allergica.\nI marcatori diagnostici includono specialmente i granulociti eosinofili e i granulomi nel tessuto affetto e la presenza degli ANCA. L'American College of Rheumatology nel 1990 stabil\u00ec per la diagnosi della sindrome di Churg-Strauss questi criteri, oltre alla presenza degli ANCA e a volte degli ENA:\nAi fini della classificazione, si dice che un paziente abbia la sindrome di Churg-Strauss (CSS) se almeno 4 di questi 6 criteri sono positivi. La presenza di 4 o pi\u00f9 dei 6 criteri produce una sensibilit\u00e0 dell'85% e una specificit\u00e0 del 99,7%. Presenza di ANCA ed eosinofilia, con criteri inferiori a 4 su 6 pu\u00f2 aumentare il rischio futuro di contrarre la sindrome\nGli esami mirano a confermare la diagnosi e valutare il grado di coinvolgimento degli organi nonch\u00e9 a distinguere con diagnosi differenziale la CSS da altri disturbi con eosinofilia (infezioni parassitarie, reazioni a farmaci, singole polmonite eosinofila acuta e polmonite eosinofila cronica, aspergillosi broncopolmonare allergica, sindrome ipereosinofila idiopatica). La diagnosi si evince dal quadro clinico e dai risultati degli esami di laboratorio, generalmente la confermata arriva con una biopsia del polmone o di un tessuto colpito. Gli esami del sangue e la radiografia del torace (RX torace) vengono eseguiti, ma non sono diagnostici specifici. L'emocromo con formula leucocitaria \u00e8 eseguito periodicamente per verificare l'eosinofilia. I livelli di IgE e di proteina C reattiva e la velocit\u00e0 di eritrosedimentazione sono controllati periodicamente per i livelli di infiammazione, cos\u00ec come l'esame delle urine e la creatininemia (per monitorare il coinvolgimento del rene) e i livelli di elettroliti. La RX torace pu\u00f2 moestrare infiltrati polmonari a chiazze. L'ecocardiogramma 2D del cuore deve essere eseguito almeno una volta, periodicamente in caso di sintomatologia cardiaca.\nPrognosi.\nIl gruppo francese posto a capo dello studio delle vasculiti ha scoperto cinque fattori di rischio che possono portare alla morte della persona affetta da tale patologia:\nLa sola presenza di uno di questi fattori porta ad una mortalit\u00e0 che si attesta sul 12% che si alza drasticamente con la presenza di un altro dei fattori citati, fino al 26 %, mentre al 46 % a 5 anni dalla diagnosi in caso di presenza di pi\u00f9 fattori di rischio.\nTuttavia, come per altre patologie autoimmuni (come il lupus eritematoso sistemico, le altre vasculiti e la sclerodermia), negli ultimi anni la prognosi della maggioranza dei pazienti \u00e8 molto migliorata grazie alle nuove terapie, per cui il 90 % dei pazienti ottiene una remissione parziale o totale dei sintomi per almeno 5-10 anni dopo la diagnosi, evitando a volte l'instaurazione dello stadio vasculitico che \u00e8 il pi\u00f9 pericoloso a causa del coinvolgimento cardiaco e renale. La diagnosi precoce aumenta le aspettative di vita oltre il 90 %.\nTerapia.\nIl trattamento, come per molte forme di vasculiti, avviene tramite somministrazione di farmaci quali immunosoppressori, quali corticosteroidi (es. glucocorticoidi), seguiti da altri agenti come la ciclofosfamide, l'azatioprina e il metotrexato. I corticosteroidi monofase sono il trattamento primario, ma spesso non ottengono remissione completa e duratura.\nIn certi casi si deve ricorrere a interventi chirurgici gastrointestinali per asportare parti di organi necrotizzati. A volte si deve ricorrere alla riabilitazione di certe facolt\u00e0 danneggiate, come nel danno neurologico.\nDagli ultimi anni sono disponibili nuovi farmaci specifici che hanno dato buoni risultati come, dal 2017, il mepolizumab, un farmaco approvato per l'asma grave."}
{"id": "1560409", "revid": "31789", "url": "https://it.wikipedia.org/wiki?curid=1560409", "title": "\u0160\u010d\u00eblkovo", "text": "\u0160\u010d\u00eblkovo (non seguendo la traslitterazione scientifica del cirillico, scritta anche \"\u0160\u010djolkovo\", \"Shch\u00eblkovo\", \"Shchyolkovo\", \"\u0160\u010delkovo\") \u00e8 una cittadina della Russia europea centrale (oblast' di Mosca), capoluogo amministrativo del distretto omonimo. \nGeografia.\nLa cittadina \u00e8 situata 35\u00a0km a nordest della capitale russa, sulle sponde del fiume Kljaz'ma.\nStoria.\nFin dal 1521-22 \u00e8 attestato un villaggio agricolo chiamato \u0160\u010d\u00eblkovo sulle rive della Kljaz'ma, possedimento del Monastero della Trinit\u00e0 di San Sergio (\"Troice-Sergieva Lavra\"); la fondazione ufficiale della citt\u00e0 risale al 1925, anno in cui arriv\u00f2 anche lo \"status\" di citt\u00e0.\nEconomia.\n\u0160\u010d\u00eblkovo \u00e8 un centro industriale di una certa rilevanza, con fabbriche operanti nel campo chimico, meccanico, tessile, metallurgico. Nelle vicinanze sorge il Centro di addestramento cosmonauti Jurij Gagarin, in cui il cosmonauta a cui \u00e8 intitolato il centro complet\u00f2 il suo addestramento prima di compiere la sua storica missione.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1560410", "revid": "287204", "url": "https://it.wikipedia.org/wiki?curid=1560410", "title": "Scelkovo", "text": ""}
{"id": "1560411", "revid": "599013", "url": "https://it.wikipedia.org/wiki?curid=1560411", "title": "\u0160celkovo", "text": ""}
{"id": "1560413", "revid": "80339", "url": "https://it.wikipedia.org/wiki?curid=1560413", "title": "Shchyolkovo", "text": ""}
{"id": "1560414", "revid": "80339", "url": "https://it.wikipedia.org/wiki?curid=1560414", "title": "\u0160\u010djolkovo", "text": ""}
{"id": "1560427", "revid": "110157", "url": "https://it.wikipedia.org/wiki?curid=1560427", "title": "Ipiranga do Norte", "text": "Ipiranga do Norte \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1560429", "revid": "767487", "url": "https://it.wikipedia.org/wiki?curid=1560429", "title": "Itanhang\u00e1", "text": "Itanhang\u00e1 \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1560431", "revid": "767487", "url": "https://it.wikipedia.org/wiki?curid=1560431", "title": "Ita\u00faba", "text": "Ita\u00faba \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1560433", "revid": "1305772", "url": "https://it.wikipedia.org/wiki?curid=1560433", "title": "Itiquira", "text": "Itiquira \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis."}
{"id": "1560437", "revid": "767487", "url": "https://it.wikipedia.org/wiki?curid=1560437", "title": "Jaciara", "text": "Jaciara \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis."}
{"id": "1560438", "revid": "1444886", "url": "https://it.wikipedia.org/wiki?curid=1560438", "title": "Domenico Orseolo", "text": "Appartenente alla famiglia patrizia degli Orseoli, parente del deposto doge Ottone Orseolo e di Orso, patriarca di Grado e reggente ducale, fu da questi scelto nel 1031 per essere incoronato doge di Venezia, ma venne costretto all'esilio dopo nemmeno un giorno di governo.\nBiografia.\nLa natura del legame di parentela che legava Domenico al ramo ducale della famiglia \u00e8 incerta. Di certo \u00e8 che a un certo punto della sua vita, nel 1026, la famiglia Orseolo, divenuta troppo potente e attiratasi l'ostilit\u00e0 un gran numero di nemici, venne spodestata in una rivolta che port\u00f2 al potere Pietro Centranico, nuovo doge. Tra i parenti di Domenico, l'ex-doge Ottone venne esiliato a Costantinopoli, mentre il patriarca Orso e Vitale, vescovo di Torcello, vennero deposti. \nNel 1030, per\u00f2, con un colpo di mano Orso riusc\u00ec a riprendere il potere, reinsediandosi come patriarca e assumendo la reggenza del ducato, nell'attesa del ritorno di Ottone dall'esilio.\nLa notizia della morte di Ottone a Costantinopoli, per\u00f2, costrinse il patriarca-reggente a cercare un altro membro della famiglia che potesse essere incoronato doge. La scelta cadde su Domenico Orseolo, che nel 1031-1032, forte dell'approvazione religiosa del patriarca, si present\u00f2 di fronte all'assemblea popolare, la \"Concio\" per ricevere la tradizionale approvazione. \nL'assemblea, per\u00f2, anzich\u00e9 ratificare la sua incoronazione, elesse doge Domenico Flabanico, l'esiliato capo della fazione avversa agli Orseoli, votando al contempo quella che \u00e8 considerata la prima legge costituzionale della Repubblica di Venezia. \nCon essa gli Orseoli venivano in perpetuo esclusi dal potere politico e si proibiva ai futuri dogi la pratica di associare al trono il proprio successore designato, riconfermando quindi la natura elettiva del potere ducale e affiancando al Doge stesso due consiglieri eletti dall'assemblea, col compito di sorvegliarne l'operato.\nDi fronte alla disfatta Domenico fu costretto alla fuga; risulta che fosse a Ravenna nel 1036.\nUn figlio di Domenico, Pietro, \u00e8 citato come coinvolto in una serie di disordini scoppiati a Chioggia Maggiore e Chioggia Minore nel 1049, sedati dall'intervento del doge Domenico Contarini."}
{"id": "1560439", "revid": "767487", "url": "https://it.wikipedia.org/wiki?curid=1560439", "title": "Jangada", "text": "Jangada \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Ros\u00e1rio Oeste."}
{"id": "1560440", "revid": "1379678", "url": "https://it.wikipedia.org/wiki?curid=1560440", "title": "Veritas Vos Liberat", "text": "La frase latina veritas vos liberat significa \"la verit\u00e0 vi rende liberi\". La frase viene detta da Ges\u00f9 nel Vangelo di Giovanni (8, 32): \"Conoscerete la verit\u00e0 e la verit\u00e0 vi far\u00e0 liberi\".\nLetteratura.\nNel romanzo di Dan Brown, il \"Codice da Vinci\", la frase \"Veritas Vos Liberat\" simboleggia in tre parole il presunto segreto che l'antico ordine dei templari conservava, e con il quale ricattava la Chiesa, attraverso la setta segreta della Rosacroce. \nLa stessa frase, con il medesimo significato, \u00e8 ripresa anche nel romanzo di Raymond Khoury, \"La missione dei quattro cavalieri\", nel quale un'archeologa e un agente dell'FBI sono in cerca del mistero dei templari, dopo un attentato ad un famoso museo di New York, il Met."}
{"id": "1560441", "revid": "110157", "url": "https://it.wikipedia.org/wiki?curid=1560441", "title": "Jauru", "text": "Jauru \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1560443", "revid": "1305772", "url": "https://it.wikipedia.org/wiki?curid=1560443", "title": "Juara", "text": "Juara \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Arinos."}
{"id": "1560447", "revid": "767487", "url": "https://it.wikipedia.org/wiki?curid=1560447", "title": "Juruena (citt\u00e0)", "text": "Juruena \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Aripuan\u00e3."}
{"id": "1560449", "revid": "767487", "url": "https://it.wikipedia.org/wiki?curid=1560449", "title": "Juscimeira", "text": "Juscimeira \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis."}
{"id": "1560452", "revid": "110157", "url": "https://it.wikipedia.org/wiki?curid=1560452", "title": "Ju\u00edna", "text": "Ju\u00edna \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Aripuan\u00e3."}
{"id": "1560453", "revid": "986213", "url": "https://it.wikipedia.org/wiki?curid=1560453", "title": "Guala Bicchieri", "text": "Biografia.\nLa sua famiglia proveniva da Vercelli, nella cui cattedrale si trovano i primi testi nei quali viene citato (nel 1187).\nEntr\u00f2 nella congregazione dei Canonici regolari di San Pietro in Pavia e si laure\u00f2 \"in utroque iure\" a Bologna. Fu canonico del capitolo della Cattedrale di Sant'Eusebio a Vercelli.\nNel 1205 divenne cardinale con il titolo di Cardinale diacono di Santa Maria in Portico Octaviae, servendo come legato pontificio del nord Italia, prima di diventare legato pontificio in Francia nel 1208. Nel 1211 divenne cardinale prete con il titolo dei Santi Silvestro e Martino ai Monti. Papa Innocenzo III lo nomin\u00f2 legato pontificio in Inghilterra nel 1216; la guerra civile ostacolava i piani pontifici per una crociata.\nGuala Bicchieri arriv\u00f2 in Inghilterra nel mezzo della prima guerra baronale, mentre i baroni ribelli tentavano di rovesciare re Giovanni e l'esilio (nonch\u00e9 sospensione) dell'arcivescovo di Canterbury, Stephen Langton, aveva privato la chiesa inglese di una guida. Guala Bicchieri si schier\u00f2 a fianco di re Giovanni contro i baroni, che appoggiavano le mire del principe francese Luigi (il futuro Luigi VIII di Francia) al trono d'Inghilterra.\nMorto Giovanni Senza Terra, Guala fu uno dei due tutori (insieme a Guglielmo il Maresciallo) del giovane erede al trono Enrico III, il quale gli sar\u00e0 talmente grato da affidargli l'Abbazia di St Andrew's church, Chesterton, le cui rendite furono successivamente utilizzate per fondare un'omonima chiesa nella sua Vercelli, tra le prime con stilemi gotici in Italia. La figura del legato pontificio fu determinante per stabilizzare la situazione dopo la fine della guerra e per la nuova stesura della Magna Charta. Oltre a mediare fra i baroni ribelli ed il re, a supervisionare l'elezione del clero ed a punire quello ribelle, amministrare i possedimenti monastici il legato pontificio partecip\u00f2 all'organizzazione del quarto concilio laterano.\nNel 1217 promosse la nomina di Richard Poore a vescovo di Salisbury, in sostituzione del fratello Herbert, appena deceduto..\nGuala torn\u00f2 in Italia nel 1219, dopo la firma del trattato di Lambeth. Fond\u00f2 l'imponente basilica di Sant'Andrea a Vercelli, che sar\u00e0 inaugurata - dopo soli 8 anni dalla posa della prima pietra - l'anno della sua morte, il 1227.\nConclavi.\nDurante il cardinalato di Guala Bicchieri ebbero luogo due conclavi, ai quali egli partecip\u00f2:"}
{"id": "1560458", "revid": "922800", "url": "https://it.wikipedia.org/wiki?curid=1560458", "title": "Borussia M\u00f6nchengladbach 1967-1968", "text": "Il Borussia M\u00f6nchengladbach nella stagione 1967/68 si classific\u00f2 al 3\u00ba posto in Bundesliga con un totale di 15 vittorie, 12 pareggi e 7 sconfitte.\nIn Coppa di Germania giunse ai quarti di finale dove fu sconfitto per 2-0 dal Bochum.\nIl capocannoniere della squadra furono Herbert Laumen e Peter Meyer con 19 gol.\nRosa calciatori.\nLa rosa del Borussia M\u00f6nchengladbach nella stagione 1967/68. Per ogni giocatore sono elencate le presenze e i gol in \"Bundesliga\"."}
{"id": "1560470", "revid": "363629", "url": "https://it.wikipedia.org/wiki?curid=1560470", "title": "De Andr\u00e9 (disambigua)", "text": ""}
{"id": "1560484", "revid": "922800", "url": "https://it.wikipedia.org/wiki?curid=1560484", "title": "Borussia M\u00f6nchengladbach 1968-1969", "text": "Il Borussia M\u00f6nchengladbach nella stagione 1968/69 si classific\u00f2 al 3\u00ba posto in Bundesliga con un totale di 13 vittorie, 11 pareggi e 10 sconfitte.\nIn Coppa di Germania giunse agli ottavi di finale dove fu sconfitto per 2-0 dall'.\nIl capocannoniere della squadra fu Herbert Laumen con 15 gol.\nRosa calciatori.\nLa rosa del Borussia M\u00f6nchengladbach nella stagione 1968/69. Per ogni giocatore sono elencate le presenze e i gol in \"Bundesliga\"."}
{"id": "1560485", "revid": "92723", "url": "https://it.wikipedia.org/wiki?curid=1560485", "title": "Universit\u00e0 di Lipsia", "text": "L'Universit\u00e0 di Lipsia (in tedesco: Universit\u00e4t Leipzig), ubicata a Lipsia, in Sassonia, \u00e8 una delle pi\u00f9 antiche universit\u00e0 europee.\nStoria.\nFu fondata il 2 dicembre 1409 da Federico I il Bellicoso (\"der Streitbare\"), principe elettore di Sassonia, e da suo fratello Guglielmo II, margravio di Mei\u00dfen. Inizialmente comprendeva quattro facolt\u00e0: arte, teologia, medicina e legge."}
{"id": "1560486", "revid": "28592", "url": "https://it.wikipedia.org/wiki?curid=1560486", "title": "Europei", "text": ""}
{"id": "1560492", "revid": "905116", "url": "https://it.wikipedia.org/wiki?curid=1560492", "title": "Marca", "text": ""}
{"id": "1560493", "revid": "73125", "url": "https://it.wikipedia.org/wiki?curid=1560493", "title": "Lunazione", "text": ""}
{"id": "1560494", "revid": "13833", "url": "https://it.wikipedia.org/wiki?curid=1560494", "title": "Naupatto", "text": ""}
{"id": "1560497", "revid": "599013", "url": "https://it.wikipedia.org/wiki?curid=1560497", "title": "Fabienne Serrat", "text": "Specialista delle gare tecniche e in attivit\u00e0 negli anni settanta e ottanta, vinse due medaglie d'oro ai Mondiali prima ancora di compiere diciotto anni; in Coppa del Mondo riusc\u00ec a conquistare tre successi: due in slalom speciale e uno in slalom gigante.\n\u00c8 sposata con lo svizzero Peter L\u00fcscher, a sua volta sciatore alpino di alto livello.\nBiografia.\nStagioni 1973-1975.\nOttenne il primo risultato di rilievo in Coppa del Mondo poco pi\u00f9 che sedicenne, il 20 dicembre 1972 a Saalbach, classificandosi 17\u00aa in uno slalom gigante. Sul finire di quella stessa stagione colse anche il primo podio, il 22 marzo 1973 a Heavenly Valley: 2\u00aa in slalom speciale.\nL'anno dopo vinse la sua prima gara di Coppa del Mondo, lo slalom gigante del 5 gennaio 1974 a Bad Gastein, e debutt\u00f2 ai Mondiali: a Sankt Moritz 1974 conquist\u00f2 la medaglia d'oro sia nello slalom gigante sia nella combinata, mentre in discesa libera fu 10\u00aa e in slalom speciale 4\u00aa.\nStagioni 1976-1980.\nAl debutto olimpico, , fu 21\u00aa nella discesa libera e non concluse lo slalom speciale. Ai Mondiali di Garmisch-Partenkirchen 1978 increment\u00f2 il suo palmar\u00e8s vincendo la medaglia di bronzo nella combinata, mentre nello slalom gigante e nello slalom speciale fu rispettivamente 6\u00aa e 5\u00aa.\nDue anni dopo, ai XIII Giochi olimpici invernali di , fu alfiere della Francia durante la cerimonia di apertura e sfior\u00f2 il podio nello slalom gigante, chiudendo ad appena un centesimo di secondo di distacco dal tempo marcato dalla vincitrice della medaglia di bronzo, la sua compagna di squadra Perrine Pelen. Non termin\u00f2 invece la prova di slalom speciale.\nStagioni 1981-1984.\nIl 13 dicembre 1980 a Piancavallo conquist\u00f2 in slalom speciale la sua ultima vittoria in Coppa del Mondo. Nel 1982 ai Mondiali di Schladming, sua ultima partecipazione iridata, fu 5\u00aa nello slalom gigante e 10\u00aa nello slalom speciale.\nIl 18 marzo 1983 a Furano ottenne il suo ultimo podio in Coppa del Mondo (2\u00aa in slalom gigante); l'anno dopo ai XIV Giochi olimpici invernali di non concluse la prova di slalom gigante. Si ritir\u00f2 al termine di quella stessa stagione; il suo ultimo piazzamento in Coppa fu il 15\u00ba posto nello slalom gigante di Lake Placid del 7 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "1560499", "revid": "2044019", "url": "https://it.wikipedia.org/wiki?curid=1560499", "title": "Gli occhi della vita", "text": "Gli occhi della vita (\"Hysterical Blindness\") \u00e8 un film per la televisione statunitense del 2002, diretto da Mira Nair, con Uma Thurman, Gena Rowlands, Juliette Lewis, Justin Chambers, Ben Gazzara ed Anthony DeSando."}
{"id": "1560506", "revid": "767487", "url": "https://it.wikipedia.org/wiki?curid=1560506", "title": "Quante volte... quella notte", "text": "Quante volte... quella notte \u00e8 un film del 1972, diretto da Mario Bava.\nTrama.\nTina e Gianni si sono conosciuti a Castel Fusano. Una sera si ritrovano a casa di lei e decidono, in seguito, di passare la notte in un night-club, dove incontrano alcuni amici (Duccio, Sergio e Pino).\nGianni tenta di violentare Tina. La donna, fortunatamente, riesce a fuggire. Tornata a casa, racconta la sua versione dei fatti alla madre.\nIl protagonista, invece, si reca nuovamente al locale e con gli amici dichiara di avere conquistato la ragazza che, per\u00f2, \u00e8 dovuta andare via prima.\nIl portiere del palazzo di Gianni racconta una versione completamente diversa affermando che i due sono entrati nottetempo portando con loro due amici di nome Giorgio ed Esmeralda.\nProduzione.\nIl copione del film \u00e8 ispirato a \"Rashomon\".\nVenne girato in meno di tre settimane.\nDistribuzione.\nRealizzato nel 1969, usc\u00ec soltanto sette anni dopo, a causa di alcuni problemi con la censura.\nIl lungometraggio venne vietato ai minori di 18 anni per i suoi contenuti espliciti.\n\u00c9 stato edito in formato home video.\nAll'estero \u00e8 conosciuto col titolo internazionale \"Four Times That Night\".\nAccoglienza.\nMorando Morandini giudica il film negativamente (\u00abscialbo, malizioso e banale\u00bb).\nMario Bava lo considera uno dei suoi lavori peggiori. Il regista ha dichiarato di accettare il progetto solo per problemi finanziari."}
{"id": "1560510", "revid": "547034", "url": "https://it.wikipedia.org/wiki?curid=1560510", "title": "Borussia M\u00f6nchengladbach 1971-1972", "text": "Stagione.\nIl Borussia M\u00f6nchengladbach nella stagione 1971-1972 si classific\u00f2 al 3\u00ba posto in Bundesliga con un totale di 18 vittorie, 7 pareggi e 9 sconfitte.\nIl capocannoniere della squadra fu Jupp Heynckes con 19 gol.\nIn Coppa dei Campioni fu eliminato agli ottavi di finale dall', dopo aver perso per 4-2 a Milano e pareggiato 0-0 a Berlino nella ripetizione della gara di andata. Nella prima gara di andata, passata alla storia come \"Partita della lattina\" il Borussia si era imposto per 7-1 ma il risultato non era stato omologato dalla UEFA.\nIn Coppa di Germania giunse ai quarti di finale dove fu sconfitto per dallo .\nRosa calciatori.\nLa rosa del Borussia M\u00f6nchengladbach nella stagione 1971/72. Per ogni giocatore sono elencate le presenze e i gol in \"Bundesliga\"."}
{"id": "1560511", "revid": "1851848", "url": "https://it.wikipedia.org/wiki?curid=1560511", "title": "Rufo Emiliano Verga", "text": "Inizi\u00f2 la carriera con la maglia del e vinse l'Europeo Under-21 del 1992; in seguito accus\u00f2 problemi alle ginocchia che non gli permisero di proseguire come professionista oltre i 25 anni di et\u00e0.\nCarriera.\nClub.\nCresce calcisticamente nel , che lo aveva prelevato dal Varese, con il quale il 1\u00ba novembre 1987 esordisce in Serie A a 17 anni: Arrigo Sacchi lo inserisce al posto di Paolo Maldini nella gara contro il Torino. Nel resto della stagione Verga entra in campo in altre due occasioni.\nNella stagione 1988-1989 viene prestato al , dove gioca una stagione terminando il campionato con un decimo posto in classifica e con 17 presenze impreziosite da 2 segnature.\nNegli anni successivi trova il modo di giocare in formazioni di Serie A quali , con cui disputa anche 8 partite in Coppa UEFA, e , ma non trova continuit\u00e0 anche a causa di problemi fisici che ne limitano le prestazioni.\nDopo una stagione in prestito al in Serie B e un fugace ritorno al , gioca un anno con il e dopodich\u00e9 resta svincolato. In seguito, anche a causa di quattro operazioni alle ginocchia, decide di lasciare a 25 anni il calcio professionistico, diventando due anni pi\u00f9 tardi un commerciante.\nNazionale.\nNel 1988 viene convocato con la Nazionale Under-18 per le sfide contro Spagna e Lussemburgo, senza entrare mai in campo.\nDal 1990 al 1992 gioca quasi tutte le 16 sfide della Nazionale Under-21 che portarono la selezione di Cesare Maldini alla vittoria finale dell'Europeo Under-21 del 1992.\nPartecipa anche alla spedizione in Spagna per i Giochi olimpici del 1992, avventura che termina ai quarti di finale nella sfida persa per 1-0 contro i padroni di casa.\nIn totale con le Nazionali giovanili ha giocato dal 1988 al 1992 collezionando 22 presenze."}
{"id": "1560512", "revid": "13633429", "url": "https://it.wikipedia.org/wiki?curid=1560512", "title": "Rufo Verga", "text": ""}
{"id": "1560519", "revid": "287204", "url": "https://it.wikipedia.org/wiki?curid=1560519", "title": "Nakhla", "text": "Nakhla fu il nome di due localit\u00e0 del Hijaz, nella Penisola araba, in et\u00e0 preislamica e nel primo periodo islamico, site a sud di Mecca, prima di \u0101\u2019if.\nLe due localit\u00e0 si distinguevano per un aggettivo che ne chiariva anche l'orientamento. Quella pi\u00f9 meridionale si chiamava infatti Nakhla al-Yamaniyya, in direzione appunto dello Yemen, mentre l'altra si chiamava Nakhla al-Sh\u0101miyya ed era pi\u00f9 a nord di essa, in direzione della Siria (chiamata Sh\u0101m).\nLa pi\u00f9 interessante appare senza dubbio essere stata Nakhla al-Sh\u0101miyya, nella quale si venerava al-\u2018Uzz\u0101, divinit\u00e0 dei Ban\u016b Kin\u0101na e, quindi, adorata anche dai Quraysh di Mecca. Nelle vicinanze sorgeva anche un santuario della divinit\u00e0 pagana chiamata Suw\u0101\u2018.\nNell'area sacra (\"aram\" ) di Nakhla trov\u00f2 rifugio dai suoi inseguitori un gruppo di Quraysh nel corso del Yawm Fij\u0101r (fine VI secolo). \nNel 618 si pensa fosse proprio a Nakhla che il Profeta, di ritorno da \u0101\u02beif, incontrasse un gruppo di \"jinn\" di Na\u012bb\u012bn e li convertisse. Di ci\u00f2 vi sono precisi riferimenti in \"Cor.\", XLVI (\"surat al-aq\u0101f \").\nNel 624, nel quadro di una spedizione guidata dal musulmano \u2018Abd All\u0101h b. Jash, fu ucciso un pagano nel corso del mese sacro di rajab (in cui tradizionalmente si doveva sospendere ogni attivit\u00e0 bellica). Il grave scandalo provocato fu messo a tacere da una provvidenziale Rivelazione divina, di cui si parla in \"Cor.\", II:217."}
{"id": "1560523", "revid": "363629", "url": "https://it.wikipedia.org/wiki?curid=1560523", "title": "Pielonefrite", "text": "La pielonefrite (dal greco \u03c0\u03cd\u03b5\u03bbo\u03c2 \"p\u1ef3elos\", che significa \"tinozza, bacinella\" per intendere \"pelvi renale\" e \u03bd\u03b5\u03c6\u03c1\u03cc\u03c2 \"nephr\u00f2s\", cio\u00e8 \"rene\") \u00e8 un'infiammazione del rene (nefrite) che coinvolge sia il parenchima che i calici e la pelvi renale.\nEpidemiologia ed eziologia.\nL'infezione pu\u00f2 avere varie origini. La pi\u00f9 comune \u00e8 quella ascendente, spesso conseguenza di una cistite, che nella maggior parte dei casi \u00e8 a sua volta causata da batteri appartenenti alla flora fecale del paziente, come Escherichia coli e Proteus. Questi microorganismi, per\u00f2, per dare pielonefrite devono essere favoriti da particolari fattori anatomici e funzionali in grado di rendere inutile l'azione sterilizzante della peristalsi svolta dalle vie urinarie; di essi, il pi\u00f9 importante \u00e8 l'incontinenza dello sfintere ureterale con conseguente reflusso delle urine verso il rene (reflusso vescico-ureterale), cui possono contribuire la cateterizzazione, l'immunodepressione o condizioni ostruttive come l'ipertrofia prostatica benigna, l'ostruzione da parte di calcoli renali o tumori o anche la vescica neurologica (spesso data da neuropatie periferiche, come accade ad esempio nel diabete mellito o da lesioni del midollo spinale).\nAltre vie di accesso meno comuni per i batteri sono la via \"ematogena\" (importante ad esempio durante le sepsi) o la via \"linfatica\".\nLa patologia colpisce preferenzialmente le donne, in quanto esse rispetto agli uomini hanno:\nAltro fattore implicato nella patologia riguarda anche la capacit\u00e0 dei batteri di aderire all'urotelio tramite apposite strutture che essi possiedono in membrana, chiamate pili o fimbriae, le cui proteine costituenti possono essere identificate usando gli anticorpi monoclonali, in modo da classificare i vari ceppi in funzione della loro pericolosit\u00e0.\nLa malattia classica esiste in 2 forme: acuta e cronica, distinte per l'aspetto anatomo-patologico e per la \"tempistica\" con cui avviene l'infezione.\nSintomi della pielonefrite acuta.\nL'esordio della patologia \u00e8 solitamente rapido, con sintomi che si sviluppano rapidamente nell'arco di alcune ore o dopo un giorno. La pielonefrite pu\u00f2 causare malessere, nausea, vomito, minzione dolorosa e dolore addominale, unilaterale o bilaterale, che si irradia lungo il fianco verso la parte posteriore.\nLa comparsa della febbre \u00e8 variabile, ma solitamente la sua insorgenza provoca brividi violenti ed \u00e8 associata ad un cattivo stato di salute generale (affaticamento, debolezza, anoressia ecc.).\nLa pielonefrite \u00e8 spesso associata a sintomi d'infezione alle basse vie urinarie, come minzione frequente, ematuria (le urine possono presentare sangue) o disuria (emissione di urine con difficolt\u00e0, non necessariamente accompagnata da dolore). L'esame batteriologico delle urine \u00e8 essenziale per confermare la diagnosi d'infezione. Le urine sono torbide per la presenza di cellule (piuria) o batteri (batteriuria).\nIl paziente affetto da pielonefrite acuta presenta comunemente dolore lombare (a livello di uno o di entrambi i reni), il quale si manifesta improvvisamente e pu\u00f2 avere un'intensit\u00e0 variabile (generalmente moderata, il paziente accusa sensibilit\u00e0 del rene alla palpazione, in corso di diagnosi).\nAnatomia patologica.\nL'aspetto dell'organo coinvolto \u00e8 diverso a seconda che la malattia sia acuta o cronica.\nNel primo caso sono visibili dei microascessi e la midollare renale \u00e8 caratterizzata da un forte infiltrato di cellule infiammatorie, distribuito \"a chiazze\". Complicanze successive possono essere la necrosi delle papille con successiva malattia ostruttiva specie nei diabetici, la pionefrosi (ritenzione di materiale purulento nel rene) e l'ascesso perinefrico, che d\u00e0 spesso una cicatrice retraente quando viene riassorbito. Il risultato di ripetuti ascessi (o di una malattia cronica) porta a un quadro chiamato \"rene grinzo pielonefritico\".\nNella pielonefrite cronica, invece, la flogosi \u00e8 meno vistosa, ma continuata nel tempo e si osservano numerose cicatrici dovute al continuo rimodellamento renale causato dal processo flogistico, accompagnate da un quadro tipico visibile in midollare, che consiste nella tiroidizzazione a livello dei tubuli (che si riempiono di cilindri colloidi fino a sembrare dei follicoli tiroidei al microscopio ottico). Il tutto \u00e8 accompagnato da sclerosi intimale obliterante dei vasi arcuati e interlobulari e da danno glomerulare, che per\u00f2 inizialmente \u00e8 meno evidente rispetto a quello tubulare e nel tempo pu\u00f2 portare a una glomerulosclerosi segmentaria e focale.\nUna variante particolare di pielonefrite cronica \u00e8 quella \"xantogranulomatosa\", che si distingue in quanto \u00e8 possibile rinvenire in midollare delle cellule \"schiumose\" e dei noduli di colore giallo-arancio. Tale forma va in diagnosi differenziale col carcinoma a cellule renali.\nLa Scintigrafia renale statica con 99mTc-DMSA pu\u00f2 essere utilizzata nella pielonefrite cronica per lo studio in vivo degli esiti cicatriziali della malattia.\nTerapia.\n\u00c8 medica e consiste in lunghi cicli di antibiotici, allo scopo di essere sicuri di aver eliminato in maniera radicale i microorganismi dalle vie urinarie; farmaci molto usati a questo scopo sono i chinoloni, in quanto vengono specificamente eliminati con le urine e quindi raggiungono pi\u00f9 facilmente di altre classi di molecole la zona infetta (anche se il rene riceve il 20% della gittata cardiaca di sangue, solo il 10% di questa frazione va alla midollare; di conseguenza, anche la mancanza di una buona irrorazione sanguigna della zona favorisce l'instaurarsi di infezioni che, per gli stessi motivi, sono pi\u00f9 resistenti alla maggior parte delle terapie, come ad esempio quelle basate sui beta-lattamici).\nTerapia antibiotica"}
{"id": "1560529", "revid": "709565", "url": "https://it.wikipedia.org/wiki?curid=1560529", "title": "Naked City (album)", "text": "Naked City \u00e8 l'album d'esordio, datato 1989, dell'omonimo quintetto di New York, capitanato dal sassofonista e compositore John Zorn.\nRispetto ai successivi, come \"Grand Guignol\" o \"Radio\", si differenzia per le reinterpretazioni, in chiave free jazz, di alcune fra le pi\u00f9 famose colonne sonore di tutti i tempi."}
{"id": "1560533", "revid": "1505830", "url": "https://it.wikipedia.org/wiki?curid=1560533", "title": "Pierluigi Zappacosta", "text": "Biografia.\nNato il 2 luglio 1950 nel centro storico di Chieti, studi\u00f2 presso il liceo classico Giambattista Vico e poi all'universit\u00e0 La Sapienza di Roma, dove si laure\u00f2 in Ingegneria Elettronica. Dopo aver lavorato per qualche anno a Pisa, and\u00f2 negli Stati Uniti d'America assieme a sua moglie Enrica, una donna originaria di Colledimacine, che ottenne una borsa di studio dall'IBM in California. In quell'ambiente fecondo di innovazione tecnologica, dal quale sarebbe nata la cosiddetta Silicon Valley, Zappacosta consegu\u00ec un \"Master of Science\" in \"Computer Science\" presso la Stranford University e nel 1981 fond\u00f2 con Giacomo Marini e lo svizzero Daniel Borel la Logitech, un'azienda attiva in un primo tempo nel campo della consulenza informatica, ma destinata a diventare un'importante e nota multinazionale anche grazie al merito di aver introdotto sul mercato i primi mouse con sensori ottici.\nNel 1998, abbandonati i ruoli direttivi presso la multinazionale da lui creata, dove era stato presidente, amministratore delegato e vicepresidente del consiglio di amministrazione e averla portata alla quotazione in Svizzera nel 1988 e in seguito al NASDAQ, fond\u00f2 con la moglie la Digital Persona, un\u2019azienda produttrice di sistemi di identificazione biometrica basati sulle impronte digitali. Ha ottenuto vari incarichi manageriali, tra cui quello di amministratore delegato e presidente della Sierra Sciences, societ\u00e0 di Reno, nel Nevada, pioniera della medicina anti-et\u00e0. \nMolto legato all'Italia, nell'ottobre 2005 rilev\u00f2 da un'asta fallimentare in Abruzzo, su segnalazione della moglie, con un proprio fondo (Faro Ventures) e con la partnership di Interbanca, il Pastificio Delverde di Fara San Martino. Sempre nella sua terra di nascita ha investito anche nel progetto dell'energia alternativa fotovoltaica dell'azienda Innova. chairman of Faro Ventures, \nSegretario e tesoriere di Issnaf (Italian scientists and scholars in North America foundation), l'associazione degli scienziati e ricercatori italiani nel Nord America fondata nel 2007 da 36 scienziati tra cui quattro Nobel (Renato Dulbecco, Riccardo Giacconi, Louis Ignarro, Mario Capecchi), fa inoltre parte del \"Board of Trustees\" della Reason Foundation e, in Italia, dell'Istituto Bruno Leoni. \u00c8 stato insignito dall'Universit\u00e0 degli Studi \"Gabriele d'Annunzio\" dell'Ordine della Minerva.\nOnorificenze.\nIl 22 maggio 2015 il presidente della Repubblica, Sergio Mattarella, lo nomina Cavaliere del lavoro.\nVita privata.\nSposato con Enrica D'Ettorre, ha tre figli: Francesco, Marco, Maria Cristina. "}
{"id": "1560535", "revid": "339392", "url": "https://it.wikipedia.org/wiki?curid=1560535", "title": "Custodi delle Aes Sedai", "text": ""}
{"id": "1560536", "revid": "149485", "url": "https://it.wikipedia.org/wiki?curid=1560536", "title": "Azuga", "text": "Azuga \u00e8 una citt\u00e0 della Romania di 5.028 abitanti, ubicata nel distretto di Prahova, nella regione storica della Muntenia. \nStoria.\nAzuga conobbe un consistente sviluppo nel XIX secolo, quando si iniziarono ad avviare diverse attivit\u00e0 industriali, prima fra tutte una vetreria, aperta nel 1830 e chiusa due anni dopo. L'attivit\u00e0 vetraria venne ripresa nel 1879 e accanto ad essa, negli ultimi decenni del secolo, sorsero una cementeria, un caseificio, un birrificio ed altre attivit\u00e0 prevalentemente legate alle risorse naturali ed agricole.\nAlla fine del XX secolo tuttavia, rimaneva soltanto il birrificio, tuttora attivo, mentre le altre attivit\u00e0 industriali sono state progressivamente chiuse.\nEconomia.\nGrazie alla propria posizione Azuga ha conosciuto negli ultimi anni un rilevante sviluppo dal punto di vista turistico e si avvia a diventare una delle pi\u00f9 importanti stazioni sciistiche della Romania, disponendo gi\u00e0 oggi di impianti di risalita, 6 piste per sci da discesa e una pista di fondo.\nUn grande progetto di investimento prevede la costruzione di imponenti strutture ricettive entro il 2010."}
{"id": "1560539", "revid": "1318658", "url": "https://it.wikipedia.org/wiki?curid=1560539", "title": "Ostetricia", "text": "L'ostetricia \u00e8 una branca della scienza medica che si occupa dell'assistenza alla donna durante la gravidanza, il parto ed il puerperio. Essa studia le normali modificazioni che avvengono all'interno del corpo femminile durante i nove mesi della gravidanza, durante le fasi del parto e durante il puerperio, l'immediato periodo dopo il parto. Si occupa inoltre di tutte le condizioni patologiche che possono insorgere a carico della madre e del sistema feto-placentare.\nL'ostetricia si avvale fondamentalmente di due figure professionali: il medico specializzato in \u201cginecologia e ostetricia\u201d e la figura professionale dell'ostetrica, professionista specializzata nell'assistenza alla donna prima, durante e immediatamente dopo il parto.\nNon \u00e8 una divisione netta: una donna pu\u00f2 farsi seguire da un ginecologo/a (l'OMS consiglia una visita a trimestre) e anche da un ostetrico/a. \nStoria.\nParto ed ostetricia nell'antichit\u00e0 classica furono studiati da alcuni medici greci e romani, i quali stabilirono i principi e le pratiche che sono sopravvissuti per secoli nella medicina occidentale. Inizialmente nel mondo antico ginecologia e ostetricia venivano studiate e insegnate principalmente dalle levatrici, ma successivamente quest'area di insegnamento si estese anche ai medici accademici di entrambi i sessi i quali hanno scritto le opere che hanno posto le fondamenta per gli studi successivi su questo argomento. L'ostetricia \u00e8 tradizionalmente definita come la specialit\u00e0 chirurgica che si occupa della cura della donna e del bambino durante la gravidanza, il parto e il puerperio (guarigione). Nel mondo classico non esistevano gli interventi chirurgici, per cui era necessaria un'alternativa. Nel II secolo dC il medico Sorano di Efeso scrisse un testo sulla ginecologia in cui descrive l'occupazione della levatrice.\nI ruoli della levatrice e dell'ostetrica sono ben diversi, ma si sovrappongono nella pratica medica che si concentra sulla gravidanza e sul travaglio. L'ostetricia mette in evidenza la normalit\u00e0 della gravidanza e del processo riproduttivo. All'inizio dell'et\u00e0 classica ci sono stati dei tentaviti di classificazione i vari ambiti della ricerca medica, periodo in cui i termini ginecologia e ostetricia sono entrati in uso. Esistono due volumi \"De morbis muliebribus\" e \"De morbis muliebribus liber II\" che fanno parte del pi\u00f9 ampio Corpus Hippocraticum, una raccolta di letteratura medica influenzata da Ippocrate.\nNel 1600, cominciarono ad essere gettate le basi dell'ostetricia moderna. Prima di allora l'esercizio dell'ostetricia-ginecologia era stato riservato alle donne, alle levatrici. Un contributo venne dato dai chirurghi i quali, se la gestazione sfociava in travagli senza fine e che non prospettavano alcuna nascita, con un intervento di craniotomia o di smembramento del feto tentavano di salvare la partoriente.\nNel 1500, Ambroise Par\u00e9 tent\u00f2 di migliorare la situazione ostetrica pubblicando il suo libro \"De generatione\" e fondando una scuola per ostetriche all'H\u00f4tel-Dieu di Parigi, dove veniva insegnato il \"rivolgimento fetale\".\nL'ostetricia-ginecologia si scontr\u00f2 ben presto con il pericolo dell'infezione. I chirurghi erano sollecitati ad operare il pi\u00f9 velocemente possibile, per ridurre al minimo il sanguinamento e il dolore operatorio data la mancanza di anestetici. In campo chirurgico l'infezione era all'ordine del giorno ed era considerata necessaria per il processo di guarigione: la suppurazione, quindi, era considerata evento favorevole (lo stesso Galeno aveva scritto \"pus bonum et laudabile\"). La ferita creata nell'utero dal distacco della placenta o le lacerazioni perineali costituivano porta di ingresso di un'infezione diffusa, ad alto tasso di mortalit\u00e0: la febbre puerperale o febbre da parto. Lo sviluppo in numero e l'organizzazione ospedaliera non aveva migliorato le condizioni delle partorienti; la febbre puerperale mieteva moltissime vittime. Rispetto alle donne che potevano permettersi il parto a casa, quelle che partorivano in ospedale correvano rischi pi\u00f9 alti a causa delle pessime condizioni igieniche delle corsie e dell'assenza di qualsiasi regola di profilassi.\nIgn\u00e1c F\u00fcl\u00f6p Semmelweis, medico ungherese, introdusse per la prima volta la disinfezione delle mani con il cloruro di calcio prima di ogni visita ginecologica, riuscendo cos\u00ec a ridurre enormemente la mortalit\u00e0. La validit\u00e0 di questa pratica non fu subito presa seriamente in considerazione dal mondo medico; solo nel 1879 ne venne riconosciuto l'effettivo merito a Semmelweis."}
{"id": "1560544", "revid": "117704426", "url": "https://it.wikipedia.org/wiki?curid=1560544", "title": "Padri e figli (romanzo)", "text": "Padri e figli \u00e8 un romanzo dello scrittore russo Ivan Sergeevi\u010d Turgenev, pubblicato per la prima volta nel 1862 sulla rivista \"Il messaggero russo\". Una tra le pi\u00f9 acclamate opere russe del XIX secolo e la pi\u00f9 famosa e importante di Turgenev, vi si affronta il nichilismo, nella sua accezione atea, materialista, positivista e rivoluzionaria. La tematica verr\u00e0 ripresa, approfondita, criticata da altri autori russi degli anni Sessanta del XIX secolo in maniera estensiva. L'opera scaten\u00f2 diverse polemiche in Russia e all'estero, che costrinsero Turgenev a dare spiegazioni e, di fatto, a diradare la sua attivit\u00e0 letteraria.\nTrama.\nLa storia inizia il 20 maggio 1859, quando Nikolaj Petrovi\u010d Kirsanov, un modesto possidente terriero, aspetta il ritorno del figlio Arkadij, di ritorno da San Pietroburgo dove si \u00e8 appena laureato all'Universit\u00e0. In sua compagnia c'\u00e8 l'amico \"Evg\u00e9nij Baz\u00e0rov\", un giovane studente di medicina, personaggio centrale del romanzo. Egli \u00e8 di idee materialiste e antitradizionaliste, e si autodefinisce nichilista.\nLui e Arkadij si recano nella tenuta dei Kirsanov, dove vivono anche Pavel Petrovi\u010d, lo zio di Arkadij, un accanito conservatore e nostalgico aristocratico, e Fene\u010dka, una giovane serva messa incinta dal vedovo Nikolaj, uomo mite e tranquillo, che tenta con scarsi esiti di gestire la sua masseria applicando sistemi liberali. Ben presto si accende una disputa tra l'animo rivoluzionario di Bazarov e l'orgoglioso Pavel, cos\u00ec i due giovani preferiscono partire per recarsi a trovare i genitori di Bazarov.\nLa scena si sposta in una citt\u00e0 (denominata semplicemente ***), dove i due giovani conoscono Koljazin, parente dei Kirsanov e importante diplomatico, la Kuk\u0161ina, stravagante donna emancipata, e Sitnikov, goffo giovane seguace delle idee di Bazarov. L'incontro pi\u00f9 importante per\u00f2 \u00e8 con Anna Sergeevna Odincova, una donna giovane e affascinante, dalla mente aperta e brillante, che invita i due giovani presso di lei. Nella sua tenuta, vive anche la sorella Katja, diciannovenne dall'animo mite e pi\u00f9 giovane di lei di dieci anni.\nPassano i giorni e ben presto comincia a rivelarsi una simpatia tra Arkadij e Katja e soprattutto di Bazarov verso Anna. Egli si spinge, contro i suoi stessi principi che irridevano tutto ci\u00f2 che era romantico, a dichiararle il suo amore: ella \u00e8 sconcertata. I due giovani decidono cos\u00ec di partire di nuovo verso la tenuta dei genitori di Bazarov. I due genitori, Arina e Vasilij, medico in pensione, sono anziani e religiosi, entrambi si commuovono molto al ritorno del figlio. Bazarov e Arkadij tornano poi dai Kirsanov, dove Bazarov amava fare i suoi esperimenti con gli animali e le piante.\nDopo un incontro con Fene\u010dka, lui e Pavel si sfidano a duello. Pavel viene ferito, ma Bazarov gli risparmia la vita, tornandosene a casa. Intanto Arkadij si reca da Katja, rivelandole il suo amore. Bazarov si ammala di tifo e muore, raggiunto al capezzale dalla Odincova. Il capitolo finale svela le vicende dei vari personaggi: Fene\u010dka e Nikolaj si sposano, cos\u00ec come Arkadij e Katja. Pavel compie un viaggio per l'Europa, prima a Mosca e poi a Dresda. La Odincova va a Mosca e si sposer\u00e0. Il romanzo si conclude con i genitori di Bazarov che rendono omaggio alla sua tomba.\nTrasposizioni cinematografiche.\nDal romanzo \u00e8 stato tratto lo sceneggiato Rai del 1958 diretto da Guglielmo Morandi che porta il medesimo titolo, appunto \"Padri e figli\"."}
{"id": "1560550", "revid": "2194105", "url": "https://it.wikipedia.org/wiki?curid=1560550", "title": "Eric Dodds", "text": "Biografia.\nEric Dodds nacque a Banbridge, nella Contea di Down, da genitori insegnanti: suo padre, Robert, proveniva da una famiglia presbiteriana e mor\u00ec alcolizzato quando Eric aveva sette anni; sua madre Anne era di origini anglo-irlandesi. All'et\u00e0 di 10 anni si trasfer\u00ec con la madre a Dublino e ricevette la sua educazione al St. Andrew's College, dove ella insegnava, e al Campbell College di Belfast. Fu successivamente espulso dall'istituto per \u00abvolgare, affettata e persistente insolenza\u00bb.\nNel 1912 vinse una borsa di studio presso l'University College dell'Universit\u00e0 di Oxford, in cui studi\u00f2 le \"Literae Humaniores\" ed ebbe modo di instaurare relazioni con Aldous Huxley e T. S. Eliot.\nNell'estate del 1914 era in Germania e ne torn\u00f2 appena in tempo, prima dell'inizio della guerra. Per qualche tempo serv\u00ec come volontario in un ospedale militare in Serbia, poi rientr\u00f2 a Oxford per gli esami. Giunse al conseguimento della laurea, nonostante un temporaneo allontanamento dall'universit\u00e0, per la sua partecipazione all\"'Easter Rising\".\nDopo la laurea, Dodds torn\u00f2 a Dublino, dove conobbe W. B. Yeats. Nel 1919 fu professore incaricato all'Universit\u00e0 di Reading, in cui conobbe e spos\u00f2 A. E. Powell, una docente di inglese. Dal 1924 al 1936 insegn\u00f2 greco all'Universit\u00e0 di Birmingham e supervision\u00f2 la traduzione di Louis MacNeice dell'\"Agamennone\" di Eschilo (1936), per poi diventare il suo \"literary executor\". In questo periodo, lavora anche alla propria produzione poetica, pubblicando \"Thirty-Two Poems, with a Note on Unprofessional Poetry\" (1929).\nNel 1936 divenne \"Regius Professor of Greek\" all'Universit\u00e0 di Oxford, posizione scelta direttamente dalla Corona, in precedenza occupata da Gilbert Murray, che favor\u00ec il suo ingresso raccomandandolo al Primo Ministro Stanley Baldwin. Il suo mancato servizio nella Prima Guerra Mondiale, la sua palese vicinanza alle posizioni indipendentiste della Repubblica Irlandese e al socialismo, oltre che il suo campo di ricerca inusuale lo fecero vedere di cattivo occhio, inizialmente, ai suoi colleghi, soprattutto Denys Page e Maurice Bowra.\nPer tutta la vita, Dodds coltiv\u00f2 gli interessi nel misticismo, nella metapsichica e nei fenomeni paranormali, fino a diventare nel 1961 presidente della \"Society for Psychical Research\".\nMor\u00ec nel 1979 a Old Marston, vicino ad Oxford.\nRicerche.\nNei suoi pionieristici studi sul pensiero filosofico greco (in particolare sul neoplatonismo) e sulla spiritualit\u00e0 antica, Dodds si serv\u00ec di metodi attinti dal campo dell'antropologia e dalla psicanalisi, secondo un approccio concettuale che era congeniale alla tradizione scientifica anglosassone in materia di studi classici.\nFondamentale rimane, tuttora, \"The Greeks and the Irrational\" del 1951, tradotta in varie lingue tra cui l'italiano, in cui vengono elaborate alcune categorie ermeneutiche ancora utilizzate, come, ad esempio, cultura della vergogna (\"shame culture\"), cultura della colpa (\"guilt culture\") e timore della libert\u00e0 (\"fear of freedom\"). Importanti sono anche \"The Ancient Concept of Progress and other Essays on Greek Literature and Belief\" del 1973, nonch\u00e9 il saggio sull'esperienza religiosa nel mondo tardoantico, \"Pagan and Christian in an Age of Anxiety\", del 1965 (tradotta per la prima volta in italiano nel 1970), che segna il ritorno di Dodds ai suoi studi sull'irrazionalismo.\nLa sua attivit\u00e0 filologica si concentra nelle edizioni critiche oxoniensi sugli \"Elementi di Teologia\" di Proclo, sul \"Gorgia \"di Platone, e sulle \"Baccanti\" di Euripide.\nHa pubblicato anche un'autobiografia, \"Missing Persons\", vincendo il Duff Cooper Prize nel 1977."}
{"id": "1560551", "revid": "110157", "url": "https://it.wikipedia.org/wiki?curid=1560551", "title": "Provincia di K\u00e9nitra", "text": "La provincia di Kenitra \u00e8 una delle province del Marocco, parte della Regione di Rabat-Sal\u00e9-Kenitra.\nNel 2009 una parte del territorio \u00e8 stata scissa per andre a formare la nuova provincia di Sidi Slimane.\nGeografia antropica.\nSuddivisioni amministrative.\nLa provincia di Kenitra, prima della scissione, contava 5 municipalit\u00e0 e 27 comuni:"}
{"id": "1560552", "revid": "161374", "url": "https://it.wikipedia.org/wiki?curid=1560552", "title": "Centro Pompidou", "text": ""}
{"id": "1560557", "revid": "54354", "url": "https://it.wikipedia.org/wiki?curid=1560557", "title": "Chirurgia di Dehn", "text": "In matematica, e pi\u00f9 precisamente nella topologia della dimensione bassa, la chirurgia di Dehn \u00e8 un'operazione che permette la trasformazione di una 3-variet\u00e0 in un'altra 3-variet\u00e0. La trasformazione consiste nella rimozione di un toro solido dal suo interno, e nel suo successivo reincollamento, con una mappa che pu\u00f2 essere diversa da quella originaria. \nLa seconda operazione (di \"reincollamento\") pu\u00f2 essere effettuata autonomamente e ha il nome di riempimento di Dehn.\nDefinizioni.\nRiempimento di Dehn.\nSia formula_1 una 3-variet\u00e0 con bordo, il cui bordo contiene un toro formula_2. Un riempimento di Dehn \u00e8 l'operazione di incollamento di formula_1 e di un toro solido formula_4 lungo i bordi formula_2 e formula_6.\nPi\u00f9 precisamente, l'incollamento \u00e8 determinato da un omeomorfismo\nfra i due tori. Questo determina lo spazio quoziente\ndove formula_9 \u00e8 la relazione di equivalenza indotta da formula_10, che identifica ogni punto formula_11 di formula_2 con il punto formula_13 di formula_6. Lo spazio quoziente formula_15 risulta essere una 3-variet\u00e0.\nChirurgia di Dehn.\nLa chirurgia di Dehn \u00e8 un'operazione che consta di due passaggi. Sia formula_1 una 3-variet\u00e0 orientabile e formula_17 un nodo contenuto nell'interno di formula_1. Il primo passaggio consiste nella rimozione di un piccolo intorno tubolare aperto del nodo formula_17 da formula_1. Poich\u00e9 formula_1 \u00e8 orientabile, l'intorno tubolare \u00e8 omeomorfo ad un toro solido, e la variet\u00e0 formula_22 risultante dalla rimozione ha una nuova componente di bordo formula_2, data dal bordo di questo toro solido, omeomorfa ad un toro.\nLa seconda operazione consiste in un riempimento di Dehn della nuova componente di bordo formula_2. Entrambe le operazioni possono essere sintetizzate dicendo che un toro solido viene rimosso da formula_1, e quindi reincollato. Poich\u00e9 il modo in cui viene reincollato dipende fortemente dalla scelta della mappa formula_10, la variet\u00e0 che ne risulta pu\u00f2 essere molto differente da quella iniziale."}
{"id": "1560560", "revid": "13634045", "url": "https://it.wikipedia.org/wiki?curid=1560560", "title": "Ginnasti", "text": ""}
{"id": "1560564", "revid": "107831", "url": "https://it.wikipedia.org/wiki?curid=1560564", "title": "Necrobutcher", "text": ""}
{"id": "1560565", "revid": "226458", "url": "https://it.wikipedia.org/wiki?curid=1560565", "title": "Carrello (meccanica)", "text": "Il carrello in meccanica \u00e8 un vincolo che, pur permettendo all'oggetto vincolato la rotazione e la traslazione lungo l'asse parallelo al piano (nella figura esso \u00e8 orizzontale), ne impedisce la traslazione lungo l'asse perpendicolare al piano (detta normale).\nIl carrello \u00e8 un vincolo bilatero ovvero in grado di eliminare sia l'abbassamento, sia l'innalzamento dell'oggetto rispetto al piano d'appoggio.\nDi fatto elimina un solo grado di libert\u00e0 e il centro di rotazione assoluta risiede lungo la normale."}
{"id": "1560571", "revid": "1748167", "url": "https://it.wikipedia.org/wiki?curid=1560571", "title": "Strada statale 263 di Val di Foro e di Bocca di Valle", "text": "La strada statale 263 di Val di Foro e di Bocca di Valle (SS 263), ora dal Km 31,031 \"Strada provinciale 214 ex SS 263 di Val di Foro e Bocca di Valle (SP 214)\", \u00e8 una strada in parte a competenza statale ed in parte a competenza provinciale, che collega la localit\u00e0 costiera di Francavilla al Mare con il parco nazionale della Maiella.\nAttualmente la strada assume la denominazione di \"SS263 di Val di Foro e Bocca di Valle\" nel tratto in gestione all'ANAS (dal Km 0 al Km 31,030), mentre a partire dal Km 31,031 \"Strada provinciale 214 ex SS 263 di Val di Foro e Bocca di Valle (SP 214)\".\nStoria.\nLa strada statale 263 venne istituita nel 1959 con il seguente percorso: \"Innesto con la SS. n. 16 in localit\u00e0 Ponte Foro presso Francavilla al Mare - Innesto con la SS. n. 81 al Km 160,760\", con un'estensione di km 19+000 e la denominazione SS 263 \"di Val di Foro\".\nCon il Decreto Ministeriale dell'1/02/1962 - G.U. 97 del 13/04/1962 la strada venne prolungata fino all'innesto con la SS. n. 84 nei pressi della frazione Corpi Santi di Lama dei Peligni. Contemporaneamente la denominazione venne modificata in \"strada statale 263 di Val di Foro e di Bocca di Valle\".\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Abruzzo che ha provveduto al trasferimento dell'infrastruttura al demanio della Provincia di Chieti, che ha provveduto a riclassificare la strada come SP214.\nTuttavia, nell'ambito del piano \u201cRientro Strade\u201d, avviato di concerto con il Ministero delle Infrastrutture e Trasporti per la riorganizzazione e ottimizzazione della gestione della rete viaria, la gestione di gran parte della strada \u00e8 ritornata all'ANAS. L\u2019iter di \u201crientro\u201d \u00e8 iniziato nell\u2019agosto 2017 con l\u2019intesa sancita dalla Conferenza Unificata per la revisione delle reti di 11 Regioni ed \u00e8 proseguito con l\u2019emissione del Decreto del Presidente del Consiglio dei Ministri il 20 febbraio 2018.\nCon comunicato del 4 agosto 2017 la Regione Abruzzo ha reso noto che la SS n. 263 \"Di Val Foro e di Bocca di Valle\" dall'innesto con la SS n. 16 - localit\u00e0 Francavilla - all'innesto con la SS n. 539, localit\u00e0 Torre di Colle - \u00e8 passata all'ANAS, che sul proprio sito ufficiale ha confermato la presa in carico dell'arteria dal km 0 al km 31,030 .\nPer la tratta in gestione all'ANAS la strada \u00e8 attualmente classificata come SS n. 263 \"Di Val Foro e di Bocca di Valle\"\nPercorso.\nLa strada ha origine all'estrema periferia meridionale di Francavilla al Mare, nella zona Foro, distaccandosi dalla strada statale 16 Adriatica. Abbandona la costa in direzione perpendicolare ad essa, ricevendo dopo poche centinaia di metri la Strada statale 714 Tangenziale di Pescara.\nIl tracciato procede in direzione sud-ovest lasciandosi ai lati i centri abitati di Miglianico, Ripa Teatina, Villamagna, Vacri Casacanditella e Fara Filiorum Petri. Incrocia quindi la strada statale 81 Piceno Aprutina e raggiunge Rapino.\nIl percorso, proseguendo sempre in direzione sud, riceve l'innesto della strada statale 539 di Manoppello e raggiunge Bocca di Valle dove riceve invece la ex strada statale 363 di Guardiagrele.\nA questo punto al strada fa da confine al parco nazionale della Maiella, attraversando nel suo percorso Pennapiedimonte, Palombaro e Fara San Martino, terminando infine innestandosi sulla ex strada statale 84 Frentana nei pressi di Corpi Santi, frazione di Lama dei Peligni."}
{"id": "1560574", "revid": "86599", "url": "https://it.wikipedia.org/wiki?curid=1560574", "title": "Jana Tich\u00e1", "text": "Biografia.\nHa studiato all'Universit\u00e0 di economia di Praga dove si \u00e8 laureata nel 1987. Nel 1992 \u00e8 diventata direttrice dell'osservatorio di Kle\u0165, vicino \u010cesk\u00e9 Bud\u011bjovice.\nSi \u00e8 specializzata nella scoperta di asteroidi e comete, soprattutto oggetti near-Earth (NEO). \u00c8 presidente del Committee on Small Body Nomenclature (CSBN) dell'Unione Astronomica Internazionale, il comitato che \u00e8 responsabile dell'approvazione dei nomi degli asteroidi.\nLavora con suo marito Milo\u0161 Tich\u00fd all'Osservatorio Kle\u0165.\nNel suo paese \u00e8 anche nota per la sua attivit\u00e0 divulgativa. \u00c8 una delle maggiori contributrici di due siti cechi che trattano asteroidi e comete.\nAsteroidi che portano il suo nome.\nL'asteroide 5757 Tich\u00e1 porta il suo cognome da sposata, mentre l'asteroide 8307 Peltan porta il suo cognome da nubile."}
{"id": "1560580", "revid": "119833350", "url": "https://it.wikipedia.org/wiki?curid=1560580", "title": "Kenitra", "text": "Kenitra (; in berbero: \u2d47\u2d4f\u2d49\u2d5f\u2d54\u2d30, \"Qni\u1e6dra\") \u00e8 una citt\u00e0 del Marocco, capoluogo della provincia omonima, nella regione di Rabat-Sal\u00e9-Kenitra.\nLa citt\u00e0, che si affaccia sull'oceano Atlantico, \u00e8 anche conosciuta come al-Qan\u012b\u0163rah, K\u00e9nitra, Knitra, al-Q'nitrah e Port-Lyautey.\nKenitra, il cui nome in arabo significa \"piccolo ponte\", \u00e8 una citt\u00e0 portuale sul fiume Sebou.\nStoria.\nKenitra \u00e8 situata a circa 10\u00a0km ad est delle rovine di Mehdiya, un sito di occupazione risalente al periodo cartaginese. I fenici si stabilirono lungo le coste di questa parte del Marocco gi\u00e0 nel primo millennio a.C. dando il nome di \"Thamusida\" alla zona.\nNel marzo 1912 il governo francese e il Sultano del Marocco, Mulay Abd al-Hafiz, firmarono il Trattato di Fez. Per far fronte alla sua crescente impopolarit\u00e0, il Sultano chiese la protezione del governo francese, contro le trib\u00f9 ribelli intorno a F\u00e8s. La Francia nomin\u00f2 il Generale Louis Hubert Gonzalve Lyautey, che ristabil\u00ec la pace e l'ordine nel Paese, sedando le rivolte tribali. Dopo aver spostato il sultano da Fes all'attuale capitale del Marocco, Rabat, Lyautey inizi\u00f2 la sua attivit\u00e0 di amministrazione civile.\nUna delle prime preoccupazioni del Generale Lyautey fu di costruire porti lungo la costa atlantica, laddove non vi erano porti naturali. Nel 1912 trasformarono una piccola qasba, alla foce del fiume Sebou, in una citt\u00e0 portuale, che divenne il principale porto fluviale del Marocco. Il porto fu terminato nel 1913. La citt\u00e0 \u00e8 cresciuta rapidamente per il trasporto di prodotti agricoli, pesce, legname, piombo e minerali di zinco. Nel dicembre 1930, il porto, fu tra le tappe della Crociera aerea transatlantica Italia-Brasile, la prima delle due crociere transatlantiche di massa, organizzate da Italo Balbo.\nFu rinominata Kenitra con l'indipendenza del Marocco nel 1956. Il nome \u00e8 dovuto ad un canale sotterraneo, costruito a monte del lago Fourat, che fu distrutto nel 1928. Dopo l'operazione Torch del 1942 il porto fu utilizzato anche come base navale dagli Stati Uniti, che continuarono ad utilizzarla anche durante tutto il periodo della guerra fredda."}
{"id": "1560588", "revid": "767487", "url": "https://it.wikipedia.org/wiki?curid=1560588", "title": "Sidi Slimane (Marocco)", "text": "Sidi Slimane \u00e8 una citt\u00e0 del Marocco, nell'omonima provincia, nella regione di Rabat-Sal\u00e9-Kenitra. Fino al 2009 Sidi Slimane faceva parte della provincia di Kenitra.\nLa citt\u00e0 \u00e8 anche conosciuta come S\u012bd\u012b Sulaym\u0101n e Sidi Sulayman."}
{"id": "1560589", "revid": "118824750", "url": "https://it.wikipedia.org/wiki?curid=1560589", "title": "Ricorsivit\u00e0 (linguistica)", "text": "La ricorsivit\u00e0 in linguistica \u00e8 il fenomeno per cui una regola linguistica pu\u00f2 essere applicata al risultato di una sua stessa precedente applicazione. La semiotica distingue tra codici ricorsivi e non. Cos\u00ec, i codici animali (ad esempio, la danza delle api) non possono essere ricorsivi, mentre le lingue naturali (e i codici matematici) s\u00ec.\nEsempi.\nQuesta propriet\u00e0 di alcune regole \u00e8 in linguistica legata, ad esempio, all'uso delle proposizioni relative. Cos\u00ec, nella frase\nil nome \"Marco\" pu\u00f2 essere integrato da una relativa (e lo stesso vale per \"cane\"):\nE poi ancora:\nInfine:\nCome si vede, le subordinate possono agganciarsi a segmenti che sono essi stessi subordinati alla reggente \"Marco accarezza il cane\". Tale processo potrebbe continuare all'infinito. Notevole, in questo senso, risulta la canzone \"Alla fiera dell'est\" di Angelo Branduardi, che recita:\nAllo stesso modo funziona per il rapporto tra nome e suo aggettivo. Partendo dal nome \"Stefano\", possiamo ottenere:\nE poi ancora:\nInfine:\nLa ricorsivit\u00e0 \u00e8 una delle caratteristiche che denota come le lingue naturali siano dei sistemi produttivi.\nPer i generativisti, la ricorsivit\u00e0 \u00e8 un principio generale della grammatica universale, perch\u00e9 \u00e8 comune a tutte le lingue naturali. Viceversa, ciascuna lingua \u00e8 caratterizzata dal fatto che le proposizioni relative si espandono a destra o a sinistra (nessuna al centro). Le lingue hanno l'una o l'altra caratteristica e definiscono un parametro.\nDaniel Everett, dopo aver a lungo studiato la lingua dei Pirah\u00e3, unico dialetto vivente della lingua Mura, sostiene che essa manca di ricorsivit\u00e0. La sua affermazione \u00e8 oggetto di una notevole controversia linguistica."}
{"id": "1560594", "revid": "339392", "url": "https://it.wikipedia.org/wiki?curid=1560594", "title": "Stati degli USA", "text": ""}
{"id": "1560595", "revid": "106456", "url": "https://it.wikipedia.org/wiki?curid=1560595", "title": "Madeleine", "text": ""}
{"id": "1560596", "revid": "486946", "url": "https://it.wikipedia.org/wiki?curid=1560596", "title": "Nisibin", "text": ""}
{"id": "1560597", "revid": "486946", "url": "https://it.wikipedia.org/wiki?curid=1560597", "title": "Nasibin", "text": ""}
{"id": "1560624", "revid": "185700", "url": "https://it.wikipedia.org/wiki?curid=1560624", "title": "13 colonie", "text": ""}
{"id": "1560640", "revid": "1776051", "url": "https://it.wikipedia.org/wiki?curid=1560640", "title": "Irlanda nell'era moderna", "text": "La storia dell'isola d'Irlanda nell'era moderna pu\u00f2 essere fatta partire dalla riconquista Tudor dell'isola, avvenuta intorno al 1536, e termina nel 1801 con l'inglobamento dell'Irlanda nel Regno Unito di Gran Bretagna ed Irlanda. Il periodo storico si differenzia dal precedente per la prima conquista totale dell'isola da parte dei colonizzatori inglesi, che riescono a soppiantare l'antico assetto sociale e feudale e ad eliminare totalmente l'influenza gaelica dall'isola. Alcuni avventimenti, come le famose \"Plantations\", ovvero colonizzazioni di popolazioni inglesi e scozzesi, si riflettono ancora oggi nelle situazioni politiche e sociali irlandesi, come la subordinazione dell'Irlanda a Londra e i conflitti di settarismo tra cattolici e protestanti.\nLa scelta delle date coincide con due avvenimenti: la deposizione della famiglia Fitzgerald da Re d'Irlanda avvenuta nel 1536 da parte di Enrico VIII e l'ingresso dell'Irlanda nel Regno Unito nel 1800 (Act of Union, entrato in vigore l'anno successivo). Data importante per suddividere il lungo lasso temporale in due periodi minori \u00e8 l'anno 1691, quando i giacobiti cattolici irlandesi si arresero a Limerick, consentendo il definitivo dominio protestante in Irlanda.\nGli eventi iniziali sono strettamente correlati anche alla Riforma anglicana, avvenuta proprio nel 1536, determinata dalla rottura di Enrico VIII con l'autorit\u00e0 papale, che cambi\u00f2 necessariamente il destino dell'Irlanda. Tra l'altro, mentre Enrico VIII si distacc\u00f2 soltanto dall'autorit\u00e0 della Chiesa di Roma, suo figlio Edoardo VI and\u00f2 oltre, rompendo direttamente con tutta la dottrina papale. La situazione divenne particolarmente problematica nell'isola perch\u00e9 mentre gli inglesi, i gallesi e, successivamente, gli scozzesi accettarono il Protestantesimo, gli Irlandesi rimasero fermamente cattolici. Questo fatto determin\u00f2 in maniera pesante e conflittuale i loro rapporti con lo Stato britannico per i successivi quattro secoli, dato che oltretutto la Riforma coincise con tentativi decisi da parte dello Stato britannico di riconquistare e colonizzare l'Irlanda. Lo scisma religioso previde tra l'altro che gli Irlandesi e gli Old English cattolici erano esclusi da qualsiasi forma di potere nei nuovi insediamenti.\nRiconquista e ribellione, 1536-1607.\nC'\u00e8 un considerevole dibattito aperto sulle motivazioni per le quali Enrico VIII decise di riconquistare l'Irlanda. Comunque la ragione pi\u00f9 probabile era che la dinastia Fitzgerald di Kildare, divenuti di fatto gli effettivi sovrani d'Irlanda nel XV secolo, era ormai un cattivo alleato dei monarchi Tudor. Fatto eclatante fu l'invito fatto a truppe burgunde di incoronare Lambert Simnel, pretendente alla Corona Inglese degli York, Re d'Inghilterra nel 1497. L'evento culminante per i monarchi Tudor avvenne tuttavia nel 1536, quando Silken Thomas Fitzgerald si ribell\u00f2 apertamente alla Corona. Sedata questa ribellione, Enrico VIII decise che riportare la pace nell'isola e assoggettarla tutta sotto il controllo inglese era necessario per non renderla una base per possibili invasioni straniere contro l'Inghilterra (una preoccupazione che sarebbe continuata ad essere sostenuta per altri 400 anni ed oltre).\nL'Irlanda fu elevata di rango da Signoria a Regno a tutti gli effetti gi\u00e0 sotto Enrico VIII. Dal periodo dell'antica \"lordship\" del XII secolo, l'Irlanda aveva ottenuto un suo parlamento bicamerale, consistente in una House of Commons ed in una House of Lords. I suoi membri erano tuttavia una cerchia molto ristretti ed avevano poteri limitati: non potevano essere Gaelici ed ogni iniziativa, secondo la Poynings Law del 1494, doveva essere approvata dal Privy Council inglese. Dopo il 1541, Enrico VIII ammise nel Parlamento anche i lord Gaelici e riconobbe i loro titoli terrieri, in cambio della loro sottomissione ed al loro riconoscimento del suo titolo di Re d'Irlanda. Il vero potere, tuttavia, non risiedeva in Parlamento, me nel Lord Deputy d'Irlanda, che era nominato direttamente dal Re d'Inghilterra per governare effettivamente l'Irlanda. Il Parlamento, quindi, si riuniva solo quando lo decide il Lord Deputy, quando voleva passare nuove leggi o istituire nuove tasse.\nCon l'istituzione del governo \"in loco\", il passo successivo di Enrico VIII fu quello di estendere il controllo effettivo su tutta l'isola, sia negoziando sia combattendo con i Signori e Re irlandesi indipendenti. Questo processo impieg\u00f2 quasi un secolo per il suo termine, costando enormi perdite di sangue per l'assimilazione completa dei Lord - a volte la loro soppressione - che avevano regni a volte pi\u00f9 vecchi di settecento anni.\nLa riconquista fu completata durante i regni di Elisabetta I e Giacomo I, dopo vari sanguinosi conflitti. Le rivolte dei Desmond (1569\u20131573 e 1579\u20131583) avvennero nella provincia meridionale del Munster, quando la dinastia dei Fitzgerald Conti di Desmond cerc\u00f2 di resistere all'imposizione di un governatore inglese nella regione. La seconda di queste ribellioni fu sedata con l'uso di una carestia forzata che potrebbe aver ucciso fino ad un terzo della popolazione del Munster. L'insidia pi\u00f9 pericolosa al dominio inglese in Irlanda giunse per\u00f2 con la Guerra dei Nove Anni, quando Hugh O'Neill, il pi\u00f9 potente dei Signori Gaelici della provincia settentrionale dell'Ulster si ribell\u00f2 apertamente al governo inglese e dichiar\u00f2 guerra. Questo conflitto si allarg\u00f2 velocemente in una ribellione di carattere nazionale ed O'Neill riusc\u00ec ad ottenere anche l'appoggio militare dalla Spagna, che era in conflitto gi\u00e0 con l'Inghilterra durante la Guerra anglo-spagnola. La flotta spedita dagli spagnoli fu sconfitta per\u00f2 dalle forze inglesi nella Battaglia di Kinsale il 1601. O'Neill ed i suoi alleati si arresero subito dopo al nuovo Re Stuart, Giacomo I, nel 1603. Questo evento chiave segn\u00f2 il periodo successivo dell'Irlanda, dato che le autorit\u00e0 inglesi stabilirono definitivamente a Dublino il controllo reale sull'intera isola per la prima volta, portando un sistema centralizzato sia giuridico sia politico, annullando con successo ogni signoria locale, sia Gaelica che Old English. O'Neill ed i suoi alleati preferirono abbandonare l'Irlanda in un evento divenuto famoso come Fuga dei Conti, avvenuto nel 1607. L'emblematico abbandono delle ultime forze Gaeliche signific\u00f2 la rimozione dell'ultimo e maggiore ostacolo al governo inglese sull'Irlanda.\nLa questione religiosa e la colonizzazione.\nTuttavia, gli Inglesi non furono capaci di convertire alla religione protestante n\u00e9 l'\u00e9lite irlandese nativa n\u00e9 tantomeno il popolo, che rimasero quasi tutti fedeli al loro credo tradizionale. \u00c8 tutt'oggi dibattuto se il motivo del fallimento sia stato la resistenza del popolo o il modo sbagliato di presentare la riforma. Una risposta (tra le tante) risiede nel fatto che i metodi brutali usati dalle autorit\u00e0 della corona per portare l'ordine nel Paese e utilizzare le risorse dell'isola alimentarono un forte risentimento nella popolazione verso il dominio inglese. Una ragione aggiuntiva fu l'opera cattolica di controriforma, ad opera del clero giunto dall'Europa continentale, che stava facendo un discreto proselitismo: nella stessa Europa erano sorti, tra l'altro, vari collegi per educare preti e missionari cattolici per l'isola.\nDalla met\u00e0 del XVI secolo e fino all'inizio del XVII secolo, i governi della Corona attuarono una politica di colonizzazione conosciuta come \"le Plantations\". Protestanti inglesi e scozzesi venivano mandati come coloni nelle province del Munster, dell'Ulster e nelle contee di Laois ed Offaly. Il pi\u00f9 grande di questi progetti, la Plantation of Ulster, insedi\u00f2 circa 80.000 inglesi e scozzesi nel nord dell'Irlanda. I cosiddetti Ulster Scots erano sostanzialmente presbiteriani e si distinguevano dagli inglesi anglicani.\nQuesti nuovi insedianti, che avevano un'identit\u00e0 britannica e protestante, avrebbero formato la futura classe dirigente amministrativa in Irlanda. Un vasto numero di leggi penali discrimin\u00f2 tutte le pratiche legate alla fede Cristiana che non fosse Anglicane, imposta come religione di Stato nella forma della Church of Ireland. Le principali vittime furono ovviamente i Cattolici che vennero affiancati nel XVII secolo anche dai presbiteriani. Dal 1605, i Cattolici vennero esclusi dagli uffici pubblici e dalle armate. Nel 1615, le rappresentanze del Parlamento irlandese furono modificate in modo tale che i Protestanti fossero sempre in maggioranza in ogni voto.\nGuerre civili tra Cromwell e Giacobitismo, 1641-1691.\nNel 1469 Cromwell riconqiusta isola"}
{"id": "1560641", "revid": "1782831", "url": "https://it.wikipedia.org/wiki?curid=1560641", "title": "Nuova Pallacanestro Vigevano 1955", "text": "L'A.S.D. Nuova Pallacanestro Vigevano 1955 \u00e8 un'associazione sportiva della citt\u00e0 di Vigevano.\nStoria.\nNasce nel 1955 come \"G.S.Oberdan Vigevano\" e ottiene, nel mese di ottobre dello stesso anno, l'affiliazione alla FIP, denominazione che manterr\u00e0 sino al termine della stagione 1959/60. Nell'estate 1960 si riaffilier\u00e0 con la nuova denominazione di Pallacanestro Vigevano.\nNel corso della sua storia il club ha disputato due campionati della massima serie nazionale, rispettivamente nel 1961-62 e nel 1978-79.\nNumerose sono invece le partecipazioni alla seconda serie: l'ultima promozione in questa categoria \u00e8 arrivata il 22 maggio 2009, quando i gialloblu battendo 83-71 l'A.B. Latina in gara4 della finale playoff hanno conquistato il diritto di partecipazione al campionato di Legadue.\nFino alla stagione 2008-09 la squadra ha disputato le proprie partite interne al \"PalaBasletta\".\nAlla fine della stagione 2009-10 la societ\u00e0 viene estromessa dal campionato di Legadue.\nNella primavera del 2013 viene ricostituita e, acquisito il diritto della A.S.D. Vigentina Basket, viene iscritta al campionato di serie D Lombardia. Il 4 giugno 2014 vince il campionato di serie D Lombardia battendo in finale la A.S.D. Pallacanestro Verbano Luino per 2 - 0. \u00c8 cos\u00ec promossa in serie C regionale.\nIl 9 maggio 2015, classificandosi al primo posto, termina il campionato di C2 regionale Lombarda e viene promossa nel campionato di C Gold per la stagione 2015-16.\nNella stagione 2015-16 da neopromossa raggiunge la finale play-off contro Iseo e viene eliminata dopo la sconfitta alla bella per 2-1. Stessa sorte si ripete l'anno successivo con la sconfitta in semifinale con Olginate per 2-1.\nMercoled\u00ec 6 giugno 2018 Vigevano vince il campionato di serie c gold, assicurandosi l\u2019accesso al campionato di Serie B 2018/19, la squadra \u00e8 riuscita nella grande impresa di chiudere imbattuta la stagione in serie C, vincendo 94-69 gara 2 in trasferta contro Saronno, i 2 migliori marcatori della storica finale resteranno Ferri per Vigevano e Degrada per Saronno"}
{"id": "1560642", "revid": "916580", "url": "https://it.wikipedia.org/wiki?curid=1560642", "title": "Cavoletti di Bruxelles", "text": ""}
{"id": "1560643", "revid": "767487", "url": "https://it.wikipedia.org/wiki?curid=1560643", "title": "Bolde\u0219ti-Sc\u0103eni", "text": "Bolde\u0219ti-Sc\u0103eni \u00e8 una citt\u00e0 della Romania di 11.315 abitanti, ubicata nel distretto di Prahova, nella regione storica della Muntenia. \nLa citt\u00e0 \u00e8 stata creata nel 1968, unendo i due preesistenti comuni di Bolde\u0219ti e Sc\u0103eni.\nPiuttosto vicina a Ploie\u0219ti, la citt\u00e0 si trova lungo la Strada Nazionale DN1A (Ploie\u0219ti-Bra\u0219ov) e lungo la linea ferroviaria Ploie\u0219ti-M\u0103neciu.\nEconomia.\nL'economia della citt\u00e0 \u00e8 basata su due principali settori: l'estrazione del petrolio e la viticultura. Circa la met\u00e0 della superficie della citt\u00e0 \u00e8 costituita da terreni agricoli coltivati a vite, che ne fanno una delle zone vinicole pi\u00f9 importanti del Paese.\nUn'altra attivit\u00e0 industriale della citt\u00e0 \u00e8 costituita da una vetreria, aperta nell'abitato di Sc\u0103eni nel 1968; molti degli abitanti sono per\u00f2 impiegati presso le aziende della vicina Ploie\u0219ti.\nIl falansterio.\nA Sc\u0103eni venne effettuato l'unico tentativo di creare in Romania un falansterio, basandosi sulle teorie di Charles Fourier. Il progetto venne portato avanti nel 1835 da Theodor Diamant, un utopista che aveva incontrato Fourier a Parigi, con la creazione di un falansterio denominato \"Societ\u00e0 Agronomica e Artigianale\" su un terreno messo a disposizione da Emanoil B\u0103l\u0103ceanu, un proprietario terriero locale.\nIl tentativo ebbe vita breve: avversato dalle Autorit\u00e0 locali, che lo vedevano come una minaccia, il falansterio dur\u00f2 soltanto un anno e mezzo, fino alla fine del 1836, quando venne chiuso e Diamant e B\u0103l\u0103ceanu vebbero esiliati.\nLa vicenda del falansterio fu il soggetto del film \"Falansterul\", diretto dal regista Savel Stiopul nel 1979.\nLo stemma.\nLo stemma della citt\u00e0 \u00e8 diviso in tre parti: in esso sono rappresentati un cardo (in romeno \"scai\" o \"scaiete\") a ricordare il nome di Sc\u0103eni, un grappolo d'uva, simbolo dell'attivit\u00e0 agricola preminente della zona, e due mani che si stringono, interpretate sia come un ricordo del falansterio sia come l'unione dei due comuni che hanno formato la citt\u00e0."}
{"id": "1560645", "revid": "1873140", "url": "https://it.wikipedia.org/wiki?curid=1560645", "title": "Ecomuseo urbano di Torino", "text": "L'Ecomuseo Urbano di Torino (EUT) \u00e8 un ecomuseo riguardante la citt\u00e0 di Torino.\nStoria.\n\u00c8 nato nel 2004 e si ispira ad una logica federativa.\nCoordinato dai Servizi museali della citt\u00e0 \u00e8 realizzato in collaborazione con le Circoscrizioni, le quali svolgono il ruolo di portavoce delle esigenze e delle aspirazioni dei cittadini.\nLe Circoscrizioni V, VI e IX per prime hanno manifestato interesse a sperimentare il progetto sul campo, condividendo le linee guida della citt\u00e0. \nIl progetto (che coinvolse nella fase iniziale soltanto alcune porzioni del territorio cittadino, e adesso esteso a 8 su 10 Circoscrizioni) nasce dai quartieri fortemente interessati da radicali trasformazioni urbanistiche, migratorie e sociali.\nLa creazione di un ecomuseo esteso all'insieme del territorio metropolitano, articolato su base circoscrizionale e/o comunale, strutturato in forma autonoma, dotato di propri organi e strutture \u00e8 invece un obiettivo di lungo periodo. \nIl ruolo delle circoscrizioni \u00e8 centrale perch\u00e9 il progetto di Ecomuseo urbano di Torino \u00e8 necessariamente decentrato per rispettare le multiformi specificit\u00e0 urbane.\nNel panorama culturale italiano l'EUT rappresenta una novit\u00e0 ed una realt\u00e0. \n\u00c8 infatti l'unica iniziativa realizzata e avviata concretamente che in questo campo presenta continui lavori, riflessioni e ricerche.\nImportante tappa, in questo senso, \u00e8 stata la recente realizzazione della Carta per il patrimonio culturale urbano, uno strumento per condividere le scelte relative alla tutela e alla valorizzazione del patrimonio sul territorio urbano.\nCategoria.\nL'Ecomuseo urbano di Torino \u00e8 un museo molto particolare. Non confinato in uno spazio delimitato ma esteso all'insieme di un territorio ed alle molteplici testimonianze presenti al suo interno. Un museo fondato pi\u00f9 sul fare che sull'avere, pi\u00f9 sull'elaborazione e la sua diffusione dei saperi che non sul accumulazione e sull'esposizione di collezioni e di oggetti.\nL'Ecomuseo rappresenta uno stimolo all'apprendimento collettivo, un modo per \"imparare insieme\" in cui il sapere degli specialisti si confronta continuamente con le percezioni diffuse e con le rappresentazioni condivise dei cittadini\nCentri d'interpretazione ecomuseale.\nPunto di riferimento dell'Ecomuseo sono i centri d'interpretazione, che hanno funzioni di antenne museali sul territorio. Sono spazi fisici di prima interpretazione, ma anche luoghi di incontro, sedi per mostre temporanee. Sono luoghi per documentarsi sul passato e sul presente. Intorno ai centri di interpretazione ruotano le attivit\u00e0 di conoscenza e tutela attiva del patrimonio, promossi dai centri di documentazione storica locale, dalle associazioni, dalle scuole, dai gruppi di ricerca e coordinate dall'Ecomuseo della circoscrizione.\nLa circoscrizione 10.\nLa Circoscrizione 10 ha aderito nel 2006 al progetto dell'EUT.\nIl principio portante di questa iniziativa \u00e8 quello di creare un legame o rafforzarlo, ove necessario, tra gli abitanti di una comunit\u00e0 e il luogo stesso in cui risiedono. L'ecomuseo della Circoscrizione 10 svolge questo compito a Mirafiori Sud.\nPrincipali attivit\u00e0 svolte dall'ecomuseo della Circoscrizione 10:"}
{"id": "1560647", "revid": "287204", "url": "https://it.wikipedia.org/wiki?curid=1560647", "title": "Boldesti-Scaeni", "text": ""}
{"id": "1560648", "revid": "647919", "url": "https://it.wikipedia.org/wiki?curid=1560648", "title": "Boldesti Scaeni", "text": ""}
{"id": "1560651", "revid": "921573", "url": "https://it.wikipedia.org/wiki?curid=1560651", "title": "K'Sun Ray", "text": ""}
{"id": "1560652", "revid": "1342360", "url": "https://it.wikipedia.org/wiki?curid=1560652", "title": "Pallone d'oro 1989", "text": "L\u2019edizione 1989 del Pallone d'oro, 34\u00aa edizione del premio calcistico istituito dalla rivista francese \"France Football\", fu vinta dall'olandese Marco van Basten (Milan).\nI giurati che votarono furono 27, provenienti da Albania, Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1560653", "revid": "22475", "url": "https://it.wikipedia.org/wiki?curid=1560653", "title": "Massimiliano Allegri", "text": "Durante la sua carriera da calciatore ha giocato in Serie A con le maglie di , , , e . Nel 2002 vince il campionato di Serie D con l', squadra nella quale conclude la sua carriera agonistica e comincia quella da allenatore.\nDopo aver guidato diverse squadre, nella stagione 2007-2008 ottiene con il la prima promozione in Serie B nella storia del club, vincendo nella medesima annata campionato e Supercoppa di Serie C1. Dal 2008 al 2010 allena il Cagliari in Serie A, cominciando a segnalarsi tra i tecnici italiani pi\u00f9 promettenti della sua generazione. Dal 2010 al 2014 allena il , con cui conquista uno Scudetto e una Supercoppa italiana (2011). Dal 2014 al 2019 \u00e8 per la prima volta alla guida della Juventus, con cui vince undici trofei: cinque campionati italiani consecutivi (dal 2015 al 2019), quattro Coppe Italia di fila (dal 2015 al 2018) e due Supercoppe italiane (2015 e 2018); raggiunge inoltre due finali di UEFA Champions League (2015 e 2017).\nA livello individuale \u00e8 stato eletto Panchina d'oro di Prima Divisione (2008), quattro volte Panchina d'oro (2009, 2015, 2017 e 2018) e quattro volte migliore allenatore AIC (2011, 2015, 2016 e 2018) oltrech\u00e9 insignito del Premio Nazionale Enzo Bearzot (2015) e introdotto nella Hall of Fame del calcio italiano (2018). \u00c8 inoltre l'unico tecnico nella storia del calcio italiano ad aver vinto cinque Scudetti e quattro Coppe Italia consecutivamente, e il solo nelle maggiori leghe europee ad aver conseguito un \"double\" nazionale per quattro stagioni di fila.\nBiografia.\n\u00c8 cresciuto nel quartiere livornese di Coteto all'interno di una famiglia operaia, composta dal padre scaricatore al porto cittadino, dalla madre infermiera, e dalla sorella minore. Nel 1992, ventiquattrenne, divenne oggetto delle attenzioni della cronaca scandalistica per aver lasciato l'allora fidanzata a due giorni dalle nozze; si \u00e8 in seguito sposato nel 1994, matrimonio conclusosi quattro anni pi\u00f9 tardi e dal quale nel 1995 \u00e8 nata una figlia; da una successiva relazione ha avuto nel 2011 un altro figlio. Dal 2017 al 2021 \u00e8 stato sentimentalmente legato all'attrice Ambra Angiolini.\nCaratteristiche tecniche.\nGiocatore.\nAi suoi esordi, Allegri venne definito da Italo Allodi, storico dirigente del calcio italiano, come un promettente giocatore \u00abdotato di tanto talento e di un carattere un po' scanzonato\u00bb che, nel corso degli anni, ne ha in parte precluso la carriera ad alti livelli, relegandolo al calcio di provincia: \u00abavessi avuto la testa che ho ora forse sarei arrivato in Nazionale!\u00bb, ammetter\u00e0 lo stesso Allegri a vent'anni di distanza, \u00absono stato un giocatore mediocre e senza rimpianti\u00bb.\nCentrocampista dalle spiccate caratteristiche offensive, emerse inizialmente come mezzala pura, abile a inserirsi negli spazi; in seguito cominciarono a essergli delegati anche compiti di fantasista, venendo spesso impiegato come trequartista grazie a un bagaglio tecnico fatto soprattutto di corsa e abilit\u00e0 nel tiro, arretrando infine negli ultimi anni di carriera il proprio raggio d'azione a mediano. Eccelleva inoltre nel \"leggere\" la partita in corso d'opera, sia nel rapportarsi con gli avversari sia nell'aiutare compagni di squadra in difficolt\u00e0 in una determinata zona del campo.\nGiocatore di grande qualit\u00e0, per il suo maestro Giovanni Galeone \u00abera gi\u00e0 un allenatore sul rettangolo di gioco [...] leader in campo e nello spogliatoio, capitano e uomo ovunque\u00bb che pag\u00f2 suo malgrado un certo ostracismo tattico dell'epoca, dove \u00abil pi\u00f9 bravo era sempre chi menava di pi\u00f9\u00bb. Per le sue origini livornesi nonch\u00e9, soprattutto, per il suo fisico esile e dinoccolato, utile a \"sgusciare\" tra le difese avversarie, si guadagn\u00f2 sin da giovane il soprannome di \"Acciuga\" inventato da Rossano Giampaglia, suo tecnico a Livorno; un nomignolo poi rimastogli addosso anche da allenatore.\nAllenatore.\nCon il passaggio in panchina, da allenatore ha mutuato alcune delle caratteristiche gi\u00e0 espresse in precedenza da calciatore. Tra di esse, la capacit\u00e0 di saper \"leggere\" al meglio lo svolgimento delle gare, intervenendo in corso d'opera sull'assetto della squadra, nonch\u00e9 la volont\u00e0 di spingere i suoi centrocampisti \u2014 proprio come accadeva allo stesso Allegri in campo \u2014 all'inserimento in area per cercare la conclusione a rete; un concetto, questo ultimo, ereditato dal suo mentore Galeone.\nSolitamente preferisce disporre in campo i suoi giocatori con moduli abbastanza offensivi quali il 4-3-3, il 4-3-1-2 o il 4-3-2-1. Questi prevedono alcuni elementi comuni, vedi una difesa schierata con quattro uomini in linea e un robusto centrocampo a sorreggere il gioco. Per quanto concerne il reparto avanzato, si prestano invece a una maggiore variabilit\u00e0 con il possibile ricorso a un canonico tridente, a un trequartista dietro la coppia d'attacco \u2014 soluzione in cui Allegri, peraltro, \u00e8 pi\u00f9 volte ricorso a giocatori agli antipodi rispetto al classico regista, vedi i \"muscolari\" Boateng o Vidal \u2014, o a due mezzepunte (altrimenti detto \"doppio trequartista\") in appoggio all'unico terminale offensivo; spesso gli attaccanti vengono chiamati a dare man forte alla squadra anche lontano dall'area di rigore, a mo' di \"tuttocampista\", attraverso costanti ripiegamenti difensivi.\nCi\u00f2 nonostante in carriera ha fin qui mostrato molta duttilit\u00e0, cercando sempre di adattare al meglio le proprie convinzioni tattiche in funzione degli elementi a disposizione in rosa o delle trattative di mercato, senza disdegnare all'occorrenza soluzioni diverse da quelle inizialmente concepite. Un approccio che ha incontrato le rimostranze di parte degli addetti ai lavori, venendo da questi inteso come troppo accondiscendente verso la politica della tal societ\u00e0, facendogli guadagnare in maniera spregiativa l'appellativo di \"aziendalista\"; un giudizio che tuttavia lo stesso Allegri ha accolto e, anzi, rivalutato in ottica positiva: \u00abquando mi danno dell'aziendalista, lo prendo per un complimento perch\u00e9 devo portare risultati alla mia societ\u00e0. Ma non vuol dire che la formazione la fa il presidente\u00bb.\nCarriera.\nGiocatore.\nDopo aver dato i primi calci al pallone nella nat\u00eca Livorno, nelle formazioni giovanili dei salesiani e dei portuali, incominci\u00f2 la carriera professionistica con il di Santa Croce sull'Arno, nell'allora Interregionale, nella stagione 1984-1985. Dopo tre annate con la squadra della sua citt\u00e0, il , pass\u00f2 ai rivali del con cui esord\u00ec in Serie A l'11 giugno 1989, nella gara contro il . Durante la stagione collezion\u00f2 due sole presenze sicch\u00e9 alla fine della stessa fece ritorno a Livorno, in Serie C2. L'anno seguente si accas\u00f2 invece in C1, al .\nNotato da Pierpaolo Marino, dirigente del , nel 1991 si trasfer\u00ec agli abruzzesi, agli ordini del tecnico Giovanni Galeone con cui il giocatore instaurer\u00e0 un profondo rapporto professionale e ancor pi\u00f9 umano: \u00abho avuto la fortuna di avere un maestro come lui, che magari non ha ottenuto grandi risultati ma che mi ha insegnato il piacere del calcio\u00bb, ricorder\u00e0 anni pi\u00f9 tardi lo stesso Allegri, mentre Galeone rammenter\u00e0 come nell'occasione \u00abla squadra era gi\u00e0 fatta, ma la dirigenza ingaggi\u00f2 questo ragazzo che sinceramente non conoscevo. Dopo tre giorni mi era tutto chiaro, era un gran calciatore sul prato verde e un ragazzo serio e rispettoso, arriv\u00f2 in punta di piedi e dopo poco era gi\u00e0 il leader dello spogliatoio\u00bb.\nCon il club pescarese \u2014 a cui maggiormente legher\u00e0 la carriera da calciatore \u2014 conquist\u00f2 subito la promozione in quella Serie A dove, nel 1992-1993, disputer\u00e0 sempre coi colori biancazzurri la sua migliore stagione realizzando 12 reti in 31 partite, e segnando il suo primo gol nella massima categoria al 1' di Pescara-Milan (4-5) del 13 settembre 1992.\nSeguirono poi altre due stagioni in Serie A con il , interrotte nell'ottobre 1995 dal passaggio al , in Serie B, ancora agli ordini di Galeone. Con i grifoni raggiunse una nuova promozione in massima serie, dove poi disput\u00f2 15 gare condite da 3 reti prima di essere ceduto, nel gennaio 1997, ai cadetti del . Con l'annata 1997-1998 torn\u00f2 in A, in un tuttavia allo sbando, con cui giocher\u00e0 le sue ultime gare nella massima categoria italiana.\nSuccessivamente milit\u00f2 per tre stagioni nella serie cadetta, fra Pescara e . Qui, nel marzo 2001 venne inizialmente squalificato per un anno dalla Commissione Disciplinare in seguito a una condanna per un illecito sportivo relativo alla partita di Coppa Italia con l' del 20 agosto 2000, con l'accusa di aver pilotato, insieme ad altri sette giocatori di entrambe le formazioni, il risultato in seguito a forti somme scommesse dagli stessi attraverso amici e parenti; tuttavia, nel maggio 2001, la Commissione di Appello Federale accoglier\u00e0 il ricorso dei legali dei due club, prosciogliendo tutti i calciatori coinvolti nel presunto illecito e annullando quindi anche la squalifica di Allegri: \u00abma la ferita ancora mi offende\u00bb. Dopo le ultime stagioni con l', tra Serie D e C2, concluse la carriera agonistica nel 2003 con all'attivo 374 partite e 56 reti. In Serie A, in particolare, mise a referto 101 incontri segnando 19 reti.\nAllenatore.\nGli inizi.\nComincia la carriera di allenatore sulla panchina dell', nella stagione 2003-2004, in Serie C2. Il 17 luglio 2004 passa alla guida della , in Serie C1. Il 30 maggio 2005, dopo aver chiuso il campionato al nono posto (ed essere passato in novembre per un singolare esonero-lampo di appena un'ora), si libera dal club estense nel frattempo fallito, e il successivo 19 luglio si accorda con i pari categoria del . L'esperienza con i maremmani si consuma in due tronconi, tra il 2005 e il 2006, concludendosi a seguito del secondo e definitivo esonero avvenuto dopo la nona giornata del campionato 2006-2007, per far posto ad Antonello Cuccureddu.\nNel novembre 2006, pochi giorni dopo la fine del rapporto coi grossetani, viene chiamato dall' per affiancare il suo mentore Giovanni Galeone in veste di collaboratore tecnico, ruolo ricoperto fino al gennaio seguente quando Galeone viene esonerato dalla societ\u00e0 friulana. Avendo gi\u00e0 lavorato per un'altra squadra nel corso della suddetta stagione, l'Udinese non ha potuto tesserare ufficialmente Allegri, che nel dicembre 2007 \u00e8 per questo colpito da una squalifica trimestrale per avere di fatto svolto in tale periodo attivit\u00e0 tecnica per i bianconeri, affiancando o sostituendo Galeone durante gli allenamenti della squadra. Nel giugno precedente era stato nel frattempo scelto come allenatore dal , squadra neopromossa in Serie C1, incarico lasciato dopo poche settimane a causa di divergenze con la societ\u00e0 lombarda.\nSassuolo e Cagliari.\nNell'estate 2007, chiusa l'effimera parentesi lecchese, \u00e8 quindi chiamato ad allenare i pari categoria del . Allegri porta i neroverdi alla prima promozione in Serie B della loro storia, conquistata grazie al primo posto nel girone A della Serie C1 2007-2008, nonch\u00e9 alla vittoria della Supercoppa di Serie C1 contro la ottenuta ai rigori, dopo la sconfitta per 1-0 a Sassuolo e il successo con il medesimo punteggio a Salerno. A coronamento della positiva stagione sassolese, nel novembre 2008 \u00e8 insignito della Panchina d'oro di Prima Divisione quale miglior tecnico della terza serie italiana.\nIl 29 maggio 2008 si accorda con il , ottenendo il suo primo ingaggio da allenatore di Serie A. Nell'avvio di stagione, la compagine rossobl\u00f9 subisce cinque sconfitte che la relegano all'ultima posizione in classifica; tuttavia, Allegri mantiene la fiducia del presidente Massimo Cellino e comincia una rimonta che, con una sequenza di importanti risultati contro pi\u00f9 blasonate rivali, permette ai sardi di risalire fino al settimo posto in classifica. Successivamente la squadra, pur affrontando un periodo di risultati altalenanti, gi\u00e0 all'ottava giornata del girone di ritorno raggiunge la matematica salvezza.\nA fronte di tale \"exploit\", Allegri rimane alla guida del Cagliari anche per la stagione 2009-2010 che, il 1\u00ba febbraio 2010, lo vede insignito della Panchina d'oro quale miglior allenatore della precedente annata di Serie A. Tuttavia il 13 aprile seguente, dopo una striscia di risultati negativi, viene esonerato dalla societ\u00e0 nonostante avesse assicurato alla squadra isolana una salvezza ormai certa; il 17 giugno il club sardo comunica poi la risoluzione del contratto che ancora lo legava al tecnico.\nMilan.\nI primi successi (2010-2012).\nIl 27 giugno 2010 approda per la prima volta in carriera in una grande piazza, venendo ufficializzato dal quale suo nuovo tecnico. Esordisce sulla panchina rossonera il 29 agosto seguente, in occasione della prima giornata di campionato, vincendo 4-0 la sfida di San Siro contro il . Il 7 maggio 2011, alla stagione d'esordio coi rossoneri, conquista lo Scudetto con due giornate di anticipo grazie allo 0-0 esterno contro la : Allegri, oltre a riportare il Milan alla vittoria del campionato dopo sette anni, diventa anche, da quando si assegnano i 3 punti a vittoria, il secondo allenatore pi\u00f9 giovane a vincere il tricolore dopo Roberto Mancini (sar\u00e0 poi superato, nel 2012, anche da Antonio Conte).\nAll'inizio della sua seconda stagione con il \"Diavolo\", il 6 agosto 2011 vince la Supercoppa italiana, la sesta nella storia dei rossoneri, battendo a Pechino i concittadini dell' per 2-1. Nell'ottobre dello stesso anno \u00e8 inoltre tra i candidati al FIFA World Coach of the Year, pur se verr\u00e0 poi escluso dalla lista delle dieci \"nomination\" finali, mentre nel successivo mese di dicembre viene inserito in decima posizione nella classifica degli allenatori dell'anno 2011 stilata dai lettori della rivista specializzata inglese \"World Soccer\". All'inizio del 2012 gli viene conferito prima il premio di migliore allenatore AIC e poi il Trofeo \"Maestrelli\", quale miglior tecnico della precedente stagione. Nell'annata 2011-2012 Allegri raggiunge il suo miglior piazzamento in Champions League con il Milan, portando i meneghini fino ai quarti di finale prima di venir eliminati dal , mentre in campionato non riesce a difendere il titolo, perso al \"rush\" finale dopo un lungo duello con la di Conte.\nIl lento declino (2012-2014).\nNella stagione seguente, causa il sopravvenuto depauperamento del tasso tecnico dei rossoneri per esigenze di bilancio \u2014 \u00abil Milan non aveva pi\u00f9 Nesta, Gattuso, Ibra e Thiago Silva\u00bb \u2014, la squadra rimane presto esclusa dalla lotta per lo Scudetto. Ci\u00f2 nonostante, pur a fronte di un avvio al di sotto delle aspettative, nel girone di ritorno Allegri riesce a far risalire la china ai meneghini, portandoli a chiudere il torneo alla terza piazza della graduatoria, raggiunta all'ultima giornata.\nCompletamente negativa \u00e8 invece l'annata 2013-2014 che vede i rossoneri, ancor pi\u00f9 indebolitisi sul mercato, lontani da ogni qualsivoglia obiettivo. Il 6 gennaio 2014, grazie alla vittoria casalinga ottenuta contro l', Allegri raggiunge le 100 vittorie da allenatore in Serie A; \u00e8 l'unica gioia stagionale per il tecnico che appena una settimana dopo, a seguito della sconfitta per 3-4 sul campo di una sua ex squadra, il neopromosso Sassuolo, viene esonerato dalla societ\u00e0 milanista, con la squadra relegata a un deludente piazzamento di met\u00e0 classifica.\nJuventus.\nI primi successi e le finali europee (2014-2017).\nIl 16 luglio 2014 viene ufficializzato l'ingaggio di Allegri come nuovo allenatore della , al posto del dimissionario Conte. Inizialmente accolto a Torino dagli addetti ai lavori, dagli avversari e ancor pi\u00f9 da frange della tifoseria fra non troppo velate remore circa il suo impatto sull'ambiente bianconero reduce da tre Scudetti consecutivi, Allegri finir\u00e0 invece per essere protagonista di una positiva stagione d'esordio sulla panchina juventina.\nEsordisce sulla panchina bianconera il successivo 30 agosto, in occasione della vittoria 1-0 alla prima giornata di campionato in casa del . Il 2 maggio 2015, a conclusione di un campionato percorso sempre in vetta alla classifica, battendo in trasferta la per 1-0 la Juventus conquista lo Scudetto, il quarto consecutivo per i piemontesi mai prima d'ora vittoriosi con quattro giornate d'anticipo nell'era dei 3 punti a vittoria, nonch\u00e9 il secondo personale per il tecnico: con quest'affermazione Allegri entra nel ristretto novero di allenatori \u2014 prima di lui i soli Bernardini, Capello, Cargnelli, Liedholm, Trapattoni e Weisz \u2014 capaci di raggiungere il titolo italiano alla guida di almeno due club; diventa invece il primo in assoluto, nella storia della Serie A, a vincere il tricolore alla prima stagione con due diverse squadre. Il 20 dello stesso mese arriva anche il \"double\" nazionale grazie alla Coppa Italia, vinta a Roma contro la in una finale risolta ai supplementari: per la squadra bianconera \u00e8, dopo vent'anni, la decima affermazione nel torneo \u2014 che fa dei torinesi i primi in Italia a toccare tale traguardo \u2014, mentre per Allegri si tratta del primo successo in carriera nella coppa nazionale; nell'occasione il tecnico livornese eguaglia inoltre il tandem Cesarini-Parola e Lippi, gli unici capaci in passato di conseguire tale accoppiata sulla panchina juventina. Sempre in maggio Allegri, dopo avere impresso un'evidente inversione di tendenza alle prestazioni continentali della squadra rispetto alle annate precedenti, riporta la \"Vecchia Signora\" in finale di Champions League a dodici anni dall'ultima volta, ma il possibile \"treble\" non si concretizza per i bianconeri, battuti a Berlino dal . A corollario, a livello personale viene insignito del Premio \"Bearzot\" quale miglior allenatore italiano della stagione.\nL'8 agosto seguente comincia la seconda stagione a Torino vincendo la sua seconda Supercoppa italiana, la prima sulla panchina juventina, battendo 2-0 a Shanghai la Lazio: con questo successo Allegri eguaglia Capello e Ben\u00edtez come i soli tecnici riusciti a conquistare tale trofeo alla guida di due diversi club. A livello individuale, il 20 ottobre 2015 viene inserito nella lista dei dieci candidati al FIFA World Coach of the Year, cui seguono il 14 dicembre il secondo premio della carriera quale Migliore allenatore AIC, e il 7 marzo 2016 la sua seconda Panchina d'oro. Frattanto nella Serie A 2015-2016, con il successo interno del 13 febbraio sul Napoli inanella una striscia di quindici vittorie consecutive in campionato, stabilendo il nuovo record societario bianconero; il mese seguente porta la Juventus in finale di Coppa Italia per la seconda volta consecutiva, evento che non accadeva in casa bianconera da cinquantasei anni.\nAlle prese anche in questa stagione, come gi\u00e0 gli era accaduto a Milano, con una rosa profondamente rivoluzionata, stavolta, pur a fronte di un avvio decisamente al di sotto delle aspettative e che non gli risparmia critiche, Allegri riesce a trovare la quadra di una rinnovata Juventus che, al termine di una rimonta-record, conquista il suo quinto Scudetto consecutivo \u2014 arrivato di fatto con il successo 2-1 nella trasferta di Firenze del 24 aprile, e festeggiato matematicamente il giorno dopo grazie alla sconfitta della rivale Napoli sul campo di Roma \u2014, bissando dopo ottantuno anni il suo \"Quinquennio d'oro\" degli anni 1930 e divenendo inoltre la prima squadra, nella storia del calcio italiano, a mettere assieme due diverse serie vincenti di cinque campionati consecutivi. Con la vittoria della seconda Coppa Italia consecutiva, superando la sua ex squadra del Milan nella finale del 21 maggio a Roma, Allegri chiude la stagione portando la Juventus a incamerare, per la prima volta nella sua storia, tutti e tre i maggiori trofei nazionali.\nNell'annata 2016-2017 \u00e8 protagonista del terzo \"double\" consecutivo con la Juventus, che comprende il traguardo bianconero del sesto Scudetto consecutivo: un filotto iniziato da Conte e portato a termine da Allegri, e che permette alla Juventus di superare definitivamente l'epoca del \"Quinquennio\". In una stagione svoltata in corso d'opera, grazie al passaggio verso un inedito 4-2-3-1 volto a far coesistere i maggiori elementi della rosa, raggiunge inoltre coi torinesi la sua seconda finale di Champions League, tuttavia anch'essa persa, stavolta a Cardiff contro i campioni in carica del .\nDal quinquennio di Scudetti all'epilogo (2017-2019).\nI successi proseguono nell'annata 2017-2018 in cui, dopo un lungo testa a testa contro il Napoli, Allegri guida la Juventus al suo settimo Scudetto consecutivo; a ci\u00f2 si aggiunge il quarto \"double\" domestico di fila \u2014 altro nuovo primato nel calcio italiano \u2014, grazie al 4-0 al Milan nella finale di Coppa Italia del 9 maggio: in quest'ultimo caso l'allenatore toscano diventa il primo, in Italia e tra le maggiori federazioni calcistiche europee, a mettere in bacheca quattro \"double\" nazionali consecutivi. Nel corso della stagione, inoltre, con il successo del 6 gennaio sul campo del Cagliari, raggiunge le 100 vittorie in Serie A con il club torinese; il successivo 26 marzo \u00e8 infine premiato per la terza volta in carriera con la Panchina d'oro.\nL'annata 2018-2019, la quinta di Allegri a Torino, vede la Juventus vincere la sua ottava Supercoppa italiana, e, soprattutto, il suo ottavo Scudetto consecutivo \u2014 record assoluto nella storia della Serie A e dei maggiori campionati nazionali d'Europa \u2014; ci\u00f2 nonostante, la delusione per un percorso europeo infruttuoso, sommata a sopravvenute divergenze circa i piani futuri della squadra, sfocia a fine stagione nell'esonero del tecnico. Allegri lascia la Juventus con il suo sesto Scudetto personale nonch\u00e9 quinto consecutivo, stabilendo in quest'ultimo caso un nuovo primato nella storia del calcio italiano; con 11 trofei conquistati in 5 stagioni, \u00e8 altres\u00ec sul podio degli allenatori pi\u00f9 vincenti nella storia del club, dietro ai soli Lippi (13) e Trapattoni (14). A corollario di questo vittorioso ciclo, il 20 maggio 2019 viene introdotto nella Hall of Fame del calcio italiano.\nRitorno alla Juventus.\nDopo un biennio sabbatico, il 28 maggio 2021 ritorna alla guida della in sostituzione di Andrea Pirlo. Esordisce per la seconda volta sulla panchina bianconera il successivo 22 agosto, nel pareggio esterno contro l' (2-2) valevole per la prima giornata di Serie A; mentre il 28 ottobre dello stesso anno, in occasione della sconfitta casalinga contro il (1-2) diventa il terzo allenatore a raggiungere le 200 panchine con i torinesi dopo Marcello Lippi (258) e Giovanni Trapattoni (402).\nStatistiche.\nStatistiche da allenatore.\n\"Statistiche aggiornate al 26 febbraio 2022.\" In grassetto le competizioni vinte."}
{"id": "1560656", "revid": "224230", "url": "https://it.wikipedia.org/wiki?curid=1560656", "title": "SOFER", "text": ""}
{"id": "1560657", "revid": "767487", "url": "https://it.wikipedia.org/wiki?curid=1560657", "title": "Carlos Ulrrico Cesco", "text": "Ha studiato all'Universidad Nacional de La Plata e ha trascorso la maggior parte della propria vita a San Juan (Argentina).\nHa scoperto numerosi asteroidi. L'osservatorio Carlos Ulrrico Cesco \u00e8 cos\u00ec chiamato in suo onore.\nHa inoltre scoperto la cometa non periodica C/1974 O1 (Cesco).\nEra fratello di Ronaldo P. Cesco e padre di Mario Reynaldo Cesco, entrambi astronomi argentini."}
{"id": "1560664", "revid": "185700", "url": "https://it.wikipedia.org/wiki?curid=1560664", "title": "Giorgio III di Gran Bretagna", "text": ""}
{"id": "1560667", "revid": "1305772", "url": "https://it.wikipedia.org/wiki?curid=1560667", "title": "WAV (disambigua)", "text": ""}
{"id": "1560668", "revid": "599013", "url": "https://it.wikipedia.org/wiki?curid=1560668", "title": "Wcs", "text": ""}
{"id": "1560671", "revid": "1318658", "url": "https://it.wikipedia.org/wiki?curid=1560671", "title": "Hans-Hermann Hoppe", "text": "Biografia.\nHa studiato filosofia, sociologia, storia ed economia all'Universit\u00e4t des Saarlandes di Saarbr\u00fccken e alla Goethe-Universit\u00e4t di Frankfurt am Main. Ha ottenuto il dottorato evorosua \"Habilitation\" (sui fondamenti della sociologia e dell'economia) alla Goethe-Universit\u00e4t.\nNel 1986 ha lasciato la Germania per gli Stati Uniti, dove ha studiato sotto la guida di Murray N. Rothbard, vicino al quale \u00e8 rimasto fino al gennaio 1995 (quando lo studioso statunitense \u00e8 scomparso).\nHa poi insegnato in varie universit\u00e0 tedesche e alla Johns Hopkins University negli Stati Uniti.\nAttualmente Hoppe \u00e8 professore di economia alla University of Nevada, con sede a Las Vegas, \u00e8 Distinguished Fellow del Ludwig von Mises Institute e, fino al dicembre 2004, \u00e8 stato direttore del Journal of Libertarian Studies del medesimo istituto.\nAutore di molti libri e articoli altamente discussi, egli ha sviluppato una difesa dei diritti di propriet\u00e0 della tradizione \"libertarian\" che muove dall'etica dell'argomentazione, cos\u00ec come \u00e8 stata sviluppata da J\u00fcrgen Habermas (che fu relatore di Hoppe al tempo della tesi di dottorato) e Karl-Otto Apel. Nel 2005 ha fondato \"Property and Freedom Society\".\nIl pensiero.\nSeguendo le orme del suo maestro Murray N. Rothbard, col quale lavor\u00f2 per dieci anni in America, concentra la sua teoria sull'anarco-capitalismo e sul fallimento dell'istituzione Stato.\nIn \"Democracy: The God That Failed,\" 2001 (trad. it. \"Democrazia. Il dio che ha fallito\")\",\" critica aspramente le democrazie moderne e la democrazia in s\u00e9. Attraverso un paragone tra le democrazie occidentali e le monarchie ereditarie, giunge alla conclusione, a suo dire sostenuta da dati, della maggiore efficienza delle monarchie rispetto alle democrazie, termini di crescita economica e sociale: considera quindi la monarchia il minore tra i due mali. La democrazia sarebbe categoricamente incompatibile con la propriet\u00e0 privata, e il potere democraticamente conferito allo Stato (cio\u00e8 a voto di maggioranza) di tassare (espropriare), redistribuire i beni, e regolamentare arbitrariamente il libero scambio sarebbe il maggior ostacolo alla prosperit\u00e0 economica e al benessere umano. In una monarchia queste caratteristiche maligne dell'istituzione Stato si manifesterebbero in grado minore, in quanto lo Stato monarchico non avrebbe bisogno di drenare risorse per sostenere il proprio consenso democraticamente, e il governante sarebbe interessato al valore di lungo periodo del proprio capitale (la propriet\u00e0 dello Stato), e non al suo sfruttamento di breve periodo, come un curatore a tempo (il governante democraticamente eletto) invece fa.\nInoltre, la selezione della classe dirigente, nella democrazia, condurrebbe ad avere persone vieppi\u00f9 peggiori al posto di comando, in quanto tale selezione premierebbe persone dalle qualit\u00e0 morali inferiori, rispetto a quanto accade nella monarchia, dove il titolo \u00e8 ereditario, e quindi non c'\u00e8 selezione deteriore, ma solo casualit\u00e0.\nOgni democrazia, dato sufficiente tempo, evolverebbe necessariamente, secondo Hoppe, prima nella socialdemocrazia e poi nel socialismo, per ragioni strutturali.\nPi\u00f9 in generale, l'accettazione universale del principio democratico (e quindi della legittimit\u00e0 dell'esproprio, della redistribuzione e del godimento di beni non guadagnati attraverso il libero scambio) sarebbe un errore concettuale responsabile del declino morale e materiale del mondo contemporaneo e oscurerebbe le reali potenzialit\u00e0 del genere umano nel suo insieme.\nIn accordo con la teoria anarco-capitalista, Hoppe sostiene l'instaurazione di un ordine sociale a carattere non-coercitivo, un regime cio\u00e8 di anarchia basato sul rispetto della propriet\u00e0 privata. La secessione di citt\u00e0 o regioni da Stati pi\u00f9 grandi andrebbe incoraggiata, in quanto primo passo di un processo che porti come traguardo finale alla \"secessione individuale\", alla abolizione cio\u00e8 dello Stato e alla nascita di una societ\u00e0 basata solo su transazioni volontarie. In tale societ\u00e0 non ci sarebbero tasse, ma solo contratti liberamente sottoscritti in regime di libero mercato. Il 'collante' di tale societ\u00e0 non sarebbe la coercizione statale, ma la consapevolezza di ciascuno dei vantaggi che ricava dalla collaborazione col prossimo e degli svantaggi di comportamenti antisociali che lo allontanano dalla possibilit\u00e0 di collaborazione e lo rendono indifeso. Nella pratica Hoppe ritiene che le funzioni di base di uno Stato (protezione dell'incolumit\u00e0 fisica e della propriet\u00e0 dei cittadini, funzione di giudice nel risolvere le controversie) abbiano una natura assicurativa e che quindi in una societ\u00e0 senza Stato verrebbero spontaneamente assunte da agenzie assicurative private in competizione fra loro.\nSicuramente degna di nota \u00e8 la teoria in tema di immigrazione del filosofo tedesco, teoria che va in contrasto col resto del mondo libertario. Secondo Hoppe libera immigrazione e libero scambio sarebbero categoricamente diversi tra loro: mentre il libero scambio avrebbe carattere contrattuale (per ogni merce che \u00e8 spedita c'\u00e8 un ricevente che la ha richiesta), la libera immigrazione sarebbe priva di questa caratteristica, dal momento che di norma avviene senza esplicito invito da parte di un proprietario del luogo che si assuma la responsabilit\u00e0 dell'agire dell'ospite. Quindi la posizione libertaria coerente non sarebbe l'accettazione di entrambi, ma il rifiuto della libera immigrazione (senza invito) e l'accettazione del libero scambio."}
{"id": "1560672", "revid": "101922427", "url": "https://it.wikipedia.org/wiki?curid=1560672", "title": "Jeff Alu", "text": "Ha co-scoperto le comete periodiche 117P/Helin-Roman-Alu e 132P/Helin-Roman-Alu.\nHa anche scoperto numerosi asteroidi.\nL'asteroide 4104 Alu \u00e8 stato battezzato in suo onore ."}
{"id": "1560673", "revid": "73125", "url": "https://it.wikipedia.org/wiki?curid=1560673", "title": "Jeff T. Alu", "text": ""}
{"id": "1560676", "revid": "327794", "url": "https://it.wikipedia.org/wiki?curid=1560676", "title": "Candido, ovvero un sogno fatto in Sicilia", "text": "Candido, ovvero un sogno fatto in Sicilia \u00e8 un romanzo di Leonardo Sciascia pubblicato per la prima volta nel 1977 da Einaudi e ispirato all'omonima opera di Voltaire.\nTrama.\nIl protagonista, Candido Munaf\u00f2, nasce la notte tra il 9 e il 10 luglio 1943 durante lo sbarco in Sicilia degli alleati.\nI suoi genitori sono l'avvocato Munaf\u00f2 e sua moglie Maria Grazia, figlia del generale fascista Cressi, ora a riposo.\nCandido avrebbe dovuto essere chiamato Bruno, come l'eroico figlio del Duce, ma i suoi genitori furono d'accordo nel dargli quest'altro nome: suo padre perch\u00e9 il bombardamento l'aveva trasformato in una candida statua coperta di polvere finissima, e sua madre per un conveniente taglio netto con il passato.\nMaria Grazia Munaf\u00f2 in seguito s'innamora di un capitano americano e scappa con lui. All'avvocato Munaf\u00f2 viene affidato Candido, che inizia a crescere libero e spontaneo: il risultato di questa formazione \u00e8 un carattere assolutamente sincero e privo di pregiudizi.\nCandido denuncia un assassino che si era rivolto a suo padre: quando quest'ultimo viene a scoprire che \u00e8 stato suo figlio a rivelare tutto, si suicida.\nCandido viene perci\u00f2 posto sotto la tutela del nonno Cressi (nel frattempo politicamente riciclatosi come deputato democristiano, malgrado la sua avversione per il mondo clericale), che pensa bene di affidarlo a un arciprete.\nContrariamente ad ogni previsione, anche le convinzioni dell'arciprete cominciano a cambiare e, dopo essere stato costretto a dimettersi a seguito del delitto di un sacerdote, omicidio di cui scopre il colpevole, insieme a Candido si iscrive al PCI. Ma la sua sincerit\u00e0 lo pone in conflitto col PCI, che decide di espellerlo. Candido intanto s'innamora di Paola, domestica del nonno Cressi, e poi di Francesca: con quest'ultima fugge dalla Sicilia per andare a vivere prima a Torino e poi a Parigi.\nIl romanzo si conclude a Parigi, con l'incontro tra Francesca, l'ex arciprete e Candido con sua madre, sposata da tempo con l'ex capitano americano ormai in pensione.\nAnalisi.\n\"Candido ovvero un sogno fatto in Sicilia\" \u00e8 un romanzo che mostra l'insufficienza degli schemi interpretativi delle istituzioni politiche della Prima Repubblica.\nSciascia attua una critica sorniona e nichilista verso la societ\u00e0 a lui contemporanea, concentrandosi in particolare su un'evidente confusione ideologica incapace di comprendere la complessit\u00e0 della societ\u00e0 italiana.\nLa sincerit\u00e0 di Candido mette a nudo le ambiguit\u00e0 insite nelle due \"chiese\" ideologiche principali dell'epoca nella societ\u00e0 italiana, cattolicesimo e comunismo: comunisti che si sposano e battezzano i propri figli in chiesa, ex-fascisti riciclatisi come democristiani.\nPer quanto riguarda il cattolicesimo, esemplare \u00e8 la frase del dotto teologo che chiede le dimissioni dell'arciprete: \"non \u00e8 che la verit\u00e0 non sia bella: ma a volte fa tanto di quel danno che il tacerla non \u00e8 colpa ma merito\".\nPer quanto riguarda il comunismo invece, malgrado Candido volesse donare tutte le terre ai contadini e avesse denunciato un tentativo di corruzione per l'appalto di un ospedale, rimane ancora una volta incompreso ed espulso dal partito comunista.\nIl carattere di Candido e la serena espressione della verit\u00e0 trovano un contrasto continuo nell'ipocrisia che permea le normali relazioni delle persone e delle istituzioni. Alcune ipocrisie sono talmente radicate che spesso vengono date per scontate e chi non riesce a percepire la necessit\u00e0 della loro esistenza viene semplicemente etichettato come imbecille o addirittura \"mostro\" (definizione della madre).\nCandide e Candido.\nL'opera di Sciascia si rif\u00e0 al racconto filosofico di Voltaire, pubblicato nel 1759: si ritrovano una serie di capitoli brevi preceduti da un riassunto di una o due frasi; il tono dominante \u00e8 l'ironia; l'attacco alla Chiesa delinea un certo anticlericalismo; i personaggi si ricollegano: Candide/Candido, Pangloss/don Antonio; i temi sono tratti dalla realt\u00e0 contemporanea: ad esempio, per Voltaire il terremoto di Lisbona del 1755, per Sciascia la realt\u00e0 politica del dopoguerra, contrassegnata dalla Democrazia Cristiana e dal PCI.\nIl nome dello scrittore francese \u00e8 citato diverse volte, e l'autore gioca con il lettore: \" Come poi entrambi avessero attraversato ginnasio, liceo e universit\u00e0 senza mai sentire parlare di Voltaire e di Candido, non \u00e8 da stupirsene : capita ancora \" .\nRiferimenti letterari.\nNel romanzo sono citati:"}
{"id": "1560683", "revid": "1226", "url": "https://it.wikipedia.org/wiki?curid=1560683", "title": "Monte Moriah", "text": ""}
{"id": "1560684", "revid": "453768", "url": "https://it.wikipedia.org/wiki?curid=1560684", "title": "Distilleria Caffo", "text": "La Distilleria Caffo (in seguito Gruppo Caffo 1915) \u00e8 un'azienda italiana a conduzione familiare che si occupa della produzione e distribuzione di bevande alcoliche. I suoi marchi principali: Vecchio Amaro del Capo, Elisir San Marzano Borsci, Liquorice, Amaro Santa Maria al Monte, Petrus.\nStoria.\nL'azienda nasce ufficialmente nel 1915 quando Giuseppe Caffo, mastro distillatore, rileva una distilleria a Santa Venerina, alle falde dell'Etna, dopo che la sua famiglia ha distillato vinacce sin dall'ultimo decennio dell'800. Nel 1901 Sebastiano Caffo, il figlio diventato anche lui mastro distillatore, prende in gestione la Distilleria San Paolo in Sicilia e un'altra, insieme al fratello Santo, a Castiglione di Sicilia, poi acquisita nella anni Quaranta.\nCon il rientro in Italia dall'Australia di un altro fratello, Giuseppe Caffo, i tre figli del fondatore cambiano il nome sociale dell'azienda in \"Distlleria F.ll Caffo\" e rilevano una distilleria in Calabria, a Limbadi, territorio di grande produzione vinicola. Nella met\u00e0 degli anni Sessanta, con la scomparsa di Santo e il ritorno in Australia di Giuseppe, l'azienda rimane nelle mani di Sebastiano e del figlio Giuseppe Giovanni detto \"Pippo\" (classe 1945) ed esponente della terza generazione della famiglia.\nA met\u00e0 degli anni Settanta inizia la produzione del Vecchio Amaro del Capo, dove Capo sta per Capo Vaticano, quello raffigurato nell'etichetta. Realizzato con 29 erbe, fiori, frutti e radici, l'amaro ha successo nel mercato grazie ad una campagna pubblicitaria che anni dopo sar\u00e0 fortemente voluta dal figlio di Pippo, Sebastiano Giovanni detto \"Nuccio\", classe 1975.\nNel 1999 nasce la Caffo Beverages inc. che si occupa della distribuzione dei prodotti a New York e nel New Jersey. Viene anche acquisita la distilleria Passons Pasian di Prato, provincia di Udine, produttrice di grappe friulane mentre nel 2001 viene costituita la Wild Orange srl per gestire la rete di vendita formata da una settantina di agenti. Viene anche realizzato a Vibo Valentia il nuovo stabilimento per produrre liquirizia.\nNel 2013 la societ\u00e0 rileva dal tribunale fallimentare la gestione della storica azienda tarantina San Marzano Borsci, fondata nel 1840 entrata in crisi nel 2009 e quindi fallita, con l'intento di riprendere la produzione del suo prodotto di punta, l'Elisir. In seguito ne rileva anche la propriet\u00e0.\nNel 2015 la societ\u00e0, che cambia il nome sociale in \"Gruppo Caffo 1915\", festeggia i suoi cento anni di vita con Pippo e Nuccio Caffo, padre e figlio, alla guida dell'azienda. Il prodotto di punta risulta il Vecchio Amaro del Capo che rappresenta il 70% del fatturato, con un export in 35 paesi. Nel 2017 la societ\u00e0 mette sul mercato altre due specialit\u00e0: il brandy Stravecchio Heritage Caffo (Riserva 1970) e, dopo averlo acquisito, l'Amaro Santa Maria al Monte, l'amaro ultracentenario (1858) la cui ricetta \u00e8 stata tramandata da cinque generazioni dei padri del santuario della Madonna del Monte di Genova.\nNell'aprile 2020 acquisisce dalla multinazionale Diageo lo storico marchio olandese Petrus, in commercio dal 1777, e dalla stessa lo storico amaro Ferro-china Bisleri."}
{"id": "1560687", "revid": "76963", "url": "https://it.wikipedia.org/wiki?curid=1560687", "title": "Rachael Taylor", "text": "Biografia.\nNata a Launceston, in Tasmania, Rachael Taylor ha cominciato a sfilare per una agenzia locale nel 2000. Dopo alcuni successi in alcuni concorsi di bellezza, la sua agente la convinse a proseguire gli studi a Sydney.\nNel 2004 cominci\u00f2 la sua carriera di attrice in alcuni film per la TV statunitense. Nel 2005 venne scelta per essere la protagonista di \"HeadLand\", una serie TV australiana. La serie non ebbe grande seguito (fu cancellata dopo due mesi di messa in onda), ma le diede notoriet\u00e0, tanto che ricevette una nomination ai premi Logie come miglior talento emergente femminile. Nel 2005 \u00e8 coprotagonista del film uscito per il mercato home video \"Man-Thing - La natura del terrore\", pellicola a basso costo basata sull'eroe dei fumetti Marvel.\nNel 2006 ha interpretato Zoe in \"Il collezionista di occhi\", mentre nel 2007 ha recitato in \"Transformers\". Nel 2008 recita nei film \"Bottle Shock\" e \"Ombre del passato\". Nella settima stagione di \"Grey's Anatomy\" (2010-2011) appare come personaggio ricorrente, interpretando la ginecologa Lucy Fields dall'episodio 7x13. Dal 2015 al 2019 \u00e8 stata coprotagonista nella serie televisiva \"Jessica Jones\" prodotta da Netflix.\nDoppiatrici italiane.\nNelle versioni in italiano dei suoi lavori, Rachael Taylor \u00e8 stata doppiata da:"}
{"id": "1560689", "revid": "767487", "url": "https://it.wikipedia.org/wiki?curid=1560689", "title": "Giuseppe De Marco (patriota)", "text": "Biografia.\nGiuseppe Nicolantonio De Marco nasce a Paupisi, piccolo paese alle pendici del monte Pentime, da Girolamo e da Cecilia Lenti in una famiglia originaria di Napoli proprietaria di grosse estensioni di terreni. \nLa madre, una nobildonna di Torrecuso, era sorella di Domenicantonio patriota e capitano dei Cacciatori Irpini e membro del comitato d\u2019Azione del Vitulanese (1859-1860), di cui Giuseppe, suo cognato, fu animatore e fondatore; la madre era figlia di Gaetano, ardimentoso patriota, animoso ed acceso carbonaro capitano dei Militi nel 1820 e che, per questo, fu perseguitato, arrestato e processato. Nella famiglia materna si respira un'educazione liberale, volta all'indipendenza e all'unit\u00e0 della Patria. \nFin da giovane venne tenuto sotto sorveglianza dalla gendarmeria borbonica finch\u00e9 nel 1856 fu costretto al soggiorno obbligato a Telese in quanto sospettato di aver favorito l\u2019evasione di alcuni patrioti dal carcere di Montesarchio.\nDe Marco fece parte della costituzione del Comitato Vitualese e dei comitati d\u2019Azione della zona che furono sostegno importante alla causa del Risorgimento; il Comitato d\u2019Azione di Paupisi, di cui il De Marco fu organizzatore e comandante, fu pi\u00f9 degli altri, il principale Comitato cospirativo- rivoluzionario dell\u2019Irpinia. Gi\u00e0 nel 1860 a Paupisi si contavano oltre 600 garibaldini poco armati ma pronti all\u2019azione. La casa di famiglia del De Marco e la chiesa attigua furono il centro di raccolta e il fulcro di cospirazione e addestramento all\u2019uso delle armi e al combattimento. Nella corte della casa fu costruito un cippo, ancora esistente, usato come alzabandiera. La sua colonna fu chiamata dagli storici a volte Battaglione Irpino, a volte Battaglione Vitulanese ma per De Marco e per lo stesso Garibaldi furono i \u201cCacciatori Irpini\u201d (possibile il richiamo ai Cacciatori delle Alpi che nel 1859 sbaragliarono gli austriaci). Fu lo stesso Garibaldi a nominare De Marco tenente colonnello per l\u2019eroismo dimostrato nelle azioni militari. \nFrancesco Giannini don\u00f2 trecento ducati al Comitato Vituanese di cui duecento furono assegnati a De Marco che acquist\u00f2 munizioni e fucili in tempo per organizzare un'insurrezione a seguito della presa di Reggio Calabria da parte dei Garibaldini. La colonna comandata dal De Marco era composta da 480 fanti in tenuta garibaldina suddivisi in sei compagnie e una settima compagnia, molto numerosa, composta da disertori papalini e borbonici e popolani, oltre ad un plotone di cavalleria e ad un servizio sanitario. Entrarono a Benevento in pompa magna il 3 settembre del 1860, fra le bandiere tricolori e la popolazione in festa. \nDopo la liberazione di Benevento i Cacciatori Irpini si spinsero fino ad Apice dove si incontrarono con le forze superstiti garibaldine fuggite da Ariano e si mossero nuovamente verso Ariano quando ebbero la notizia che il 9 settembre il Maresciallo borbonico Flores, con a seguito ufficiali dello stato maggiore e un reparto armato di scorta, si erano recati ad ispezionare la rete stradale tra Grottaminarda e Montemiletto; il battaglione di De Marco riusc\u00ec a sopraffare la scorta e a catturare il maresciallo borbonico Carluccio Flores con tutto il suo seguito presso Campanarello. Alla notizia della cattura di Flores la colonna dei reazionari rimasta ad Ariano si dissolse abbandonando i bottini di guerra e generando enorme confusione tra le popolazioni afflitte da distruzione e morte con bottini e armi da distribuire; il 13 settembre, all\u2019arrivo dei cacciatori Irpini il De Marco ebbe grande difficolt\u00e0 a ripristinare l\u2019ordine nella popolazione. \nQueste azioni di guerriglia ostacolarono le truppe borboniche e facilitarono molto Garibaldi nell\u2019entrata a Napoli il 7 settembre 1860. \nIl 17 ottobre 1860 ci fu la Battaglia di Pettorano fra la Legione del Matese e le forze filoborboniche dove, per l\u2019impresa imprudente di Francesco Nullo, i Cacciatori d\u2019Irpinia comandati dal De Marco ebbero perdite ingenti in morti e prigionieri, ma dimostrarono comunque il loro valore e lo stesso De Marco fu decorato con medaglia d\u2019argento al valor militare per l\u2019ardimento dimostrato. I Cacciatori d\u2019Irpinia con il suo comandante saranno ricordati per la cattura del Maresciallo Flores e e per il valore dimostrato nella giornata di Pettorano. \nDal 1861 al 1863, periodo in cui il Regno Unitario \u00e8 presente con repressione al brigantaggio nel meridione, il De Marco partecipa ad azioni di rilievo.\nDe Marco fu il medesimo De Marco indicato dallo storico borbonico Giacinto De' Sivo, tra coloro che fecero da guida al colonnello Negri quando questi entr\u00f2 in Pontelandolfo per compiervi l'omonimo eccidio, come rappresaglia alla uccisione di soldati del regno impegnati nella repressione del brigantaggio postunitario.\nMor\u00ec per \u201catroce malattia\u201d il 20 luglio 1882 ormai quasi dimenticato da tutti ."}
{"id": "1560691", "revid": "1543377", "url": "https://it.wikipedia.org/wiki?curid=1560691", "title": "Moskovskij (Oblast' di Mosca)", "text": "Moskovskij (anche traslitterata come \"Moskovsky\") \u00e8 una cittadina della Russia europea centrale (oblast' di Mosca); fino al 1\u00ba giugno 2012 \u00e8 stata compresa amministrativamente nel \"rajon\" Leninskij. Dopo tale data, \u00e8 stata inclusa nel distretto di Novomoskovskij della citt\u00e0 di Mosca, di cui \u00e8 anche capoluogo.\nFondata nel 1968, ha ottenuto lo \"status\" di citt\u00e0 nel 2004.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1560700", "revid": "229617", "url": "https://it.wikipedia.org/wiki?curid=1560700", "title": "Southern Metal", "text": ""}
{"id": "1560701", "revid": "1186766", "url": "https://it.wikipedia.org/wiki?curid=1560701", "title": "Lead user", "text": "Il lead user (termine di marketing coniato da Eric von Hippel nel 1986) \u00e8 un consumatore particolarmente competente e sofisticato, tipicamente pi\u00f9 innovativo rispetto alla media dei consumatori, che sviluppa in completa autonomia nuove soluzioni per le imprese.\nLe imprese traggono vantaggio dalla collaborazione con i \"lead user\" in quanto essi anticipano i bisogni futuri dei consumatori. In questo modo le imprese possono anticipare le mosse del mercato.\nI lead user hanno tre caratteristiche:"}
{"id": "1560711", "revid": "1342360", "url": "https://it.wikipedia.org/wiki?curid=1560711", "title": "Pallone d'oro 1990", "text": "L\u2019edizione 1990 del Pallone d'oro, 35\u00aa edizione del premio calcistico istituito dalla rivista francese \"France Football\", fu vinta dal tedesco Lothar Matth\u00e4us (Inter).\nI giurati che votarono furono 29, provenienti da Albania, Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Islanda, Italia, Jugoslavia, Lussemburgo, Malta, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1560713", "revid": "416175", "url": "https://it.wikipedia.org/wiki?curid=1560713", "title": "T\u00falio de Melo", "text": "Possiede il passaporto francese.\nCarriera.\nInizi.\nNel 2003-2004 ha fatto parte della rosa dell'Atletico Mineiro, senza ottenere presenze.\nNella stagione successiva \u00e8 in prestito ai danesi dell'Aalborg, giocando 19 partite in campionato.\nNel 2005 passa alla squadra francese del Le Mans, con cui colleziona 73 presenze in campionato.\nPalermo.\nIl suo contratto con il club francese scadeva il 30 giugno 2008, cos\u00ec il giocatore firm\u00f2, nel gennaio 2008, un contratto sia per il Palermo che per il : alla fine sembrava che i presidenti delle due societ\u00e0 avessero deciso, scongiurando multe e squalifiche, di prelevare il giocatore in compropriet\u00e0 a parametro zero dal Le Mans e che da luglio 2008 avrebbe giocato nella squadra siciliana, la quale avrebbe ottenuto anche il diritto di riscatto. La societ\u00e0 emiliana, invece, in un primo momento, scottata dalle cessioni di Aimo Diana e Marco Pisano (obiettivi giallobl\u00f9) al Torino, decise di far saltare tutto, rischiando di lasciare il caso all'arbitrato della FIFA; poi, invece, ha lasciato via libera al Palermo di tesserare l'attaccante per giugno.\nLille.\nDopo aver disputato un buon precampionato e dopo aver esordito col Palermo in Coppa Italia contro il sotto la guida di Stefano Colantuono, il giocatore viene ceduto al Lille per 4 milioni di euro; la societ\u00e0 rosanero motiva la cessione con un difficile adattamento da parte del giocatore.\nCon la squadra francese firma un contratto quadriennale.\nNella stagione 2008-2009 colleziona 8 presenze e 2 reti in campionato, mentre nella stagione 2009-2010 riesce a segnare 9 volte tra campionato (6 centri in 20 partite) ed Europa League (3 realizzazioni in 4 incontri disputati). Nella stagione 2010-2011 vince sia la Coppa di Francia che il campionato. Nella stagione successiva esordisce in Champions League nella trasferta persa per 2-1 contro l' valida per la quarta giornata della fase a gironi: suo il gol del Lille.\nNella stagione 2012-2013 \u00e8 decisivo nel turno di play-off di Champions League segnando il gol decisivo ai tempi supplementari contro il Copenaghen. Nella stagione 2013-2014 raggiunge quota 100 presenze in campionato con la maglia del Lille nella vittoria casalinga per 1-0 sul Marsiglia, entrando nei minuti di recupero al posto di Salomon Kalou.\nEvian.\nIl 27 gennaio 2014 viene acquistato dall'Evian, firmando un contratto fino a fine stagione.\nIn seguito ha militato con la compagine brasiliana della Chapecoense con un totale di 37 presenze e 12 reti intervallato da una esperienza nello Sport Recife, per poi chiudere la carriera in Giappone in J2 League (seconda divisione del calcio giapponese) nelle cos\u00ec dette \"vespe\" di Avispa Fukuoka"}
{"id": "1560725", "revid": "123250656", "url": "https://it.wikipedia.org/wiki?curid=1560725", "title": "The Red Record", "text": "La The Red Record fu una casa discografica italiana attiva alla fine degli anni '50.\nStoria.\nVenne fondata a Milano verso la met\u00e0 degli anni '50; la sede venne presto spostata a Pero.\nIl direttore artistico dell'etichetta era il Maestro Eros Sciorilli.\nTra gli artisti che scopr\u00ec e lanci\u00f2 i pi\u00f9 noti sono Fausto Leali (che usava in questo periodo lo pseudonimo Fausto Denis) e Lara Saint Paul, che ad inizio carriera us\u00f2 lo pseudonimo Tanya; tra gli altri cantanti della Red Record ricordiamo Wera Nepy.\nOltre che i normali dischi di vinile, l'etichetta si occup\u00f2 anche di produrre e distribuire i flexy-disc che venivano allegati alla rivista musicale Il Musichiere, nata sull'onda dell'omonima trasmissione.\nSpesso, per accordi con altre case discografiche, venivano stampate canzoni che erano gi\u00e0 state edite da altre etichette: in alcuni casi, per\u00f2, vennero pubblicate canzoni inedite (\u00e8 questo il caso, ad esempio, dei due flexy realizzati da Giorgio Gaber ed Enzo Jannacci con la denominazione I Due Corsari.\nL'etichetta realizz\u00f2 inoltre anche alcuni flexy-disc per scopi pubblicitari (come ad esempio \"When\", cantata da Gaber, che pubblicizzava alcuni grandi magazzini).\nCon la chiusura della rivista, l'etichetta prosegu\u00ec l'attivit\u00e0 per qualche anno, per poi chiudere nella prima met\u00e0 degli anni '60.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nFlexy-disc allegati a Il Musichiere.\nL'elenco \u00e8 situato alla voce della rivista musicale Il Musichiere."}
{"id": "1560727", "revid": "125186523", "url": "https://it.wikipedia.org/wiki?curid=1560727", "title": "Ernesto (romanzo)", "text": "Ernesto \u00e8 un romanzo incompiuto di Umberto Saba pubblicato postumo nel 1975. E' l'unico romanzo del poeta. Nel 1979 ne venne ricavato un film omonimo diretto da Salvatore Samperi.\nStoria editoriale.\nScritto nel 1953 quando l'autore si trovava ricoverato in una clinica romana (i primi tre episodi) e in parte dopo il suo ritorno a Trieste. Vergato in gran parte in dialetto triestino, rimase incompiuto. Fu pubblicato postumo da Einaudi nel 1975 a cura della figlia Linuccia. Nel 1995, Maria Antonietta Grignani pubblic\u00f2 per Einaudi una nuova edizione filologicamente pi\u00f9 attendibile, controllando i manoscritti ed emendando i numerosi errori di trascrizione della precedente.\nTrama.\nLa storia \u00e8 ambientata nella Trieste del 1898. Ernesto, un ragazzo di sedici anni e di grande bellezza, lavora presso il signor Wilder, un industriale ungherese di origine ebraica e molto fedele all'Impero d'Austria-Ungheria; egli non ha mai conosciuto il padre, vive assieme alla madre, la nutrice e la zia. Ha la sua prima esperienza omosessuale con un operaio ventottenne, con cui inizia una relazione destinata a durare alcuni mesi; in seguito decide di andare, consigliato dal barbiere, a far visita al bordello cittadino e qui conosce \"Tanda\", una prostituta che rimane subito colpita dal giovane. Per terminare definitivamente la sua relazione omosessuale con l'operaio, Ernesto decide di farsi licenziare dal signor Wilder indirizzando a quest'ultimo una lettera piena di insulti.\nLa madre di Ernesto riesce a far riassumere il figlio e, in quest'occasione, pur di non tornare al lavoro il giovane \u00e8 costretto a confessare la sua passata relazione omosessuale. Nel capitolo conclusivo Ernesto, ormai diciassettenne e rimasto senza lavoro, assister\u00e0 al concerto di un grande violinista dell'epoca, Ondri\u010dek, dove conoscer\u00e0 Ilio (Emilio), un bellissimo adolescente di due anni pi\u00f9 giovane anch'egli appassionato di violino come il protagonista. \u00c8 l'inizio di un'amicizia che si fonda su un amore comune per la musica e, in prospettiva, la scoperta di altre potenzialit\u00e0 affettive della vita e del valore dell'esperienza artistica."}
{"id": "1560729", "revid": "767487", "url": "https://it.wikipedia.org/wiki?curid=1560729", "title": "Greg Halford", "text": ""}
{"id": "1560732", "revid": "1921867", "url": "https://it.wikipedia.org/wiki?curid=1560732", "title": "Accademia musicale di Firenze", "text": "LAccademia musicale di Firenze \u00e8, dal 2002, la scuola di musica della citt\u00e0 Firenze. Dal settembre 2003 gestisce anche la Scuola comunale di musica di Scandicci e ha gestito dal 2008 al 2012 l'Accademia musicale di Montespertoli. Nel 2012 ha aperto una sede messicana dell'Accademia, l\"Academia de Arte de Florencia\" di Citt\u00e0 del Messico, unica istituzione italiana di questo tipo nel mondo.\nStimata come una delle maggiori istituzioni del settore in Italia, l'Accademia collabora con oltre novanta docenti alcuni dei quali di prestigio internazionale, e accoglie annualmente pi\u00f9 di 850 allievi complessivi. Alcuni di essi, provenienti da tutta Italia e dall'estero per frequentare i corsi internazionali di perfezionamento, sono vincitori di concorsi nazionali e internazionali e fanno parte di importanti orchestre quali ad esempio i Berliner Philharmoniker e l'Orchestra del Teatro alla Scala. Dispone di uno studio di registrazione digitale professionale e di un centro di produzione a stampa e multimasterizzazione di CD/DVD.\nNel 1993 l'AMF ha ottenuto, per meriti acquisiti e con decreto presidenziale della Regione Toscana, il riconoscimento quale ente con personalit\u00e0 giuridica. Nel 1999 ha dato vita al progetto AccademiArte con l'obiettivo di superare i confini entro i quali gli specifici ambiti del sapere normalmente si realizzano (arte figurativa, musica, scritture creative, teatro).\nL'Accademia Musicale di Firenze risulta essere l'unica ambasciata culturale istituzionale a rappresentare nel mondo la citt\u00e0 e Provincia di Firenze nonch\u00e9 la Regione Toscana, attraverso la sede di Citt\u00e0 del Messico.\nl'Accademia, insieme all'istituzione gemella \"Academia de Arte de Florencia\" di Citt\u00e0 del Messico, possiede uno dei violoncelli considerati tra i pi\u00f9 preziosi al mondo: lo Stradivari del Vaticano, costruito nel 1620 come viola da gamba da Nicola Amati e trasformato nel 1703 in violoncello da Antonio Stradivari.\nProduzione concertistica.\nL'AMF coniuga l'attivit\u00e0 didattica con produzioni concertistiche (per un totale di oltre 90 manifestazioni annuali), video e discografiche. Dal 2008 ha la direzione artistica e organizzativa della programmazione musicale di Scandicci. Nel 2008 ha avuto il coordinamento artistico e organizzativo di Fi.esta, la programmazione dell'estate fiorentina, lavorando a oltre 240 spettacoli.\nIn passato l'AMF ha creato in collaborazione con la Provincia di Prato il primo Festival in Italia dell'opera buffa del settecento. La collaborazione tra il Dipartimento di musica antica e il Teatro Comunale di Firenze si \u00e8 tradotta in una serie di concerti dedicati alla musica medievale suonata su strumenti originali. L'ensemble vocale \"Opera Polifonica\" (coro di musica antica dell'AMF) presenta all'attivo 3 CD per l'etichetta Bongiovanni di Bologna ed ha eseguito, in diretta nazionale Radio RAI, la Missa papae Marcelli di Giovanni Pierluigi da Palestrina. Con gli allievi di strumento del Dipartimento di musica antica e sempre per la RAI ha realizzato la parte musicale per il documentario sul Museo nazionale del Bargello trasmesso su RAI 1, RaiSat e altre importanti emittenti europee. Importanti inoltre le produzioni concertistiche inerenti alla musica del '900 e fra queste, le prime esecuzioni mondiali di importanti compositori.\nL'Accademia si distingue in Italia per la produzione di progetti e spettacoli musicali realizzati da bambini e ragazzi in collaborazione con prestigiose istituzioni. Ha fondato 3 orchestre giovanili tuttora attive: l'Orchestra Giovanile di Firenze, espressione ufficiale della citt\u00e0; la Piccola Sinfonica di Scandicci e il Petit ensemble per bambini dai 6 ai 12 anni.\nHa creato in collaborazione con la Regione Toscana, la Provincia di Firenze e 7 comuni della Toscana la rassegna \"Note di passaggio\", primo circuito concertistico regionale degli allievi di alcune delle pi\u00f9 importanti scuole di musica della regione.\nCori di Voci Bianche di Firenze e Scandicci.\nEspressioni ufficiali delle due citt\u00e0 di Firenze e di Scandicci, entrambi i cori hanno all'attivo la partecipazione a numerosi spettacoli in Toscana essendosi esibiti anche in prestigiosi luoghi quali il Teatro Comunale di Firenze, il Teatro della Pergola, la Galleria dell'Accademia; collaborano stabilmente con l'Orchestra Giovanile di Firenze e si sono esibiti pi\u00f9 volte con l'Orchestra GAMS Ensemble. \nI cori di voci bianche di Firenze e di Scandicci, diretti da Lucia De Caro, sono presenti anche nelle ultime due produzioni discografiche di Zucchero Fornaciari, e hanno realizzato numerose produzioni discografiche fra le quali due brani dell'album di Irene Grandi realizzato nel 2008, la registrazione del singolo di Roy Paci, sigla della trasmissione televisiva Zelig del 2008 \u2013 2009; 2 CD su musiche di Beppe Dati (autore della canzone vincitrice nel 2004 del Festival di Sanremo cantata da Marco Masini), un CD a fianco di Stefano Bollani e Susy Bellucci. Nello stesso ambito, \u00e8 stato inciso il CD \u201cBrundibar\u201d, prima produzione discografica dell'opera omonima di H. Krasa cantata interamente da bambini in lingua italiana, presente in importanti musei e centri di documentazione dell'Olocausto.\nNell'ambito della Notte Bianca 2013 promossa dal Comune di Firenze, i Cori di Voci Bianche di Firenze e Scandicci, sempre diretti da Lucia De Caro, si sono esibiti in Piazza della Signoria a fianco di Andrea Pellizzari nelle vesti di \"Mr Brown\" a sostegno della Fondazione Francesca Rava, impegnata nella realizzazione della nuova Casa Accoglienza ad Haiti per i bambini rimasti orfani, dopo il terremoto del 2010.\nL'Orchestra Giovanile di Firenze.\nCreata in collaborazione con il Comune di Firenze, l'Orchestra Giovanile rappresenta la prima espressione ufficiale della nostra citt\u00e0. Ha sede presso l'Accademia Musicale di Firenze ed \u00e8 composta da 22 strumentisti ad arco provenienti da vari corsi di musica della citt\u00e0 di Firenze e di Scandicci in et\u00e0 compresa tra i 14 e i 23 anni. Ha all'attivo numerosi gemellaggi e scambi culturali internazionali (Francia, Polonia, Finlandia, Olanda, Germania, Belgio, Irlanda, Spagna), la partecipazione a manifestazioni ed eventi culturali nella citt\u00e0 di Firenze (nel maggio 2013 ha tenuto il Concerto di inaugurazione del Festival Europeo a Firenze in Piazza della Signoria), oltre ad un'attivit\u00e0 di divulgazione della musica classica presso scuole e associazioni socio-culturali. \nPartecipa con entusiasmo, ricevendone gratificazione morale, ad iniziative di carattere sociale e umanitario, concerti per malati, anziani, bambini. Nel dicembre del 2014 l'Orchestra si \u00e8 esibita al Teatro Politeama di Prato al fianco di Red Canzian (Pooh) in uno spettacolo di beneficenza per l'Associazione Giorgio La Pira.\nIl linguaggio della musica unisce il gruppo, consente di interagire senza limiti oltre i confini nazionali, smuove emozioni profonde in ascoltatori di ogni et\u00e0 e condizione sociale, favorisce la crescita armoniosa dei protagonisti.\nFin dalla sua fondazione \u00e8 diretta da Janet Zadow. Laureata in musicologia e diplomata in violino presso il London College of Music, ha conseguito il perfezionamento in pedagogia e didattica presso il Manchester Polytechnic. Ha seguito numerosi corsi in Inghilterra, Olanda e Italia sul metodo di insegnamento e lo studio degli strumenti ad arco. \u00c8 stata docente di violino e musica da camera a Manchester, poi in Olanda (Amsterdam e Amstelveen) e da molti anni si \u00e8 trasferita a Firenze dove svolge un'intensa attivit\u00e0 di insegnamento e divulgazione della musica. Ha scritto e pubblicato opere didattiche per bambini. Ha fatto parte del comitato direttivo di ESTA Italia (European String Teachers Association.). Nell'estate 2007 ha partecipato ad un progetto internazionale promosso da UCODEP e dall'Unione Europea, organizzato dall'Accademia Musicale di Firenze, dalla Scuola di Musica di Scandicci, dal gruppo Modena City Ramblers, recandosi in Palestina a Ramallah dove ha tenuto laboratori di musica per ragazzi palestinesi.\nCollaborazioni internazionali.\nNel 1992 per volont\u00e0 del M\u00b0 Zubin Mehta si \u00e8 creato il comitato d'onore al quale hanno aderito in seguito numerosi artisti e personalit\u00e0 di prestigio internazionale. Nel 2004 \u00e8 stata invitata a rappresentare ufficialmente la citt\u00e0 di Firenze in occasione del 50\u00ba anniversario del gemellaggio Firenze - Reims. Nel 2005, 2006 e 2007, su invito delle autorit\u00e0 della Corsica ha organizzato a Porto Vecchio \"Lumi\u00e8res de Toscane\", festival delle arti e della cultura dedicato alla Toscana. Grazie a questo progetto, che ha avuto visibilit\u00e0 nazionale per la Francia, si \u00e8 arrivati a siglare un patto d'amicizia tra le amministrazioni di Firenze e Porto-Vecchio.\nHa siglato protocolli di intesa e gemellaggi con prestigiose istituzioni culturali e amministrazioni delle citt\u00e0 di Bonn, Porto-Vecchio, Ramallah. Il profilo internazionale dell'Accademia si \u00e8 tradotto anche nella partecipazione dei cori di voci bianche di Firenze e Scandicci, diretti da Lucia De Caro (gi\u00e0 direttore dell'Accademia), nelle ultime due produzioni di Zucchero Fornaciari \"Fly\" e \"All the best\". L'album, che ha avuto distribuzione internazionale, \u00e8 stato realizzato da Don Was, produttore dei Rolling Stones, Bob Dylan, Jackson Browne, Iggy Pop ecc. I cori dell'AMF hanno inciso due brani dell'album \"Canzoni per Natale\" di Irene Grandi e \"Defendemos la alegria\" di Roy Paci, sigla della trasmissione di Canale5 Zelig per il 2009. L'Accademia musicale di Firenze, con i propri bambini in veste di cantanti solisti e coro, ha realizzato numerose produzioni discografiche lavorando a fianco di Beppe Dati (autore della canzone vincitrice del Festival di Sanremo 2004 cantata da Marco Masini), Stefano Bollani, Susy Bellucci ecc.\nIncisioni.\nTra i concerti poi incisi si segnalano: l'esecuzione in prima assoluta per Siena dell'opera \"Pierrot Lunaire\" di Arnold Sch\u00f6nberg ad opera dell'orchestra Cameristi dell'Accademia musicale di Firenze, incisa in CD insieme ad altre opere di M.Ravel.\nL'incisione in CD e video di opere di Domenico Scarlatti e Domenico Cimarosa trasmesse da RAI 1 e presentate come prime incisioni video mondiali con orchestra di strumenti originali.\nHa inoltre realizzato la prima produzione discografica nazionale dell'opera \"Brundibar\" di H. Krasa cantata da bambini in lingua italiana. Questa produzione \u00e8 stata richiesta e inserita all'interno di numerosi musei e istituti di ricerca e documentazione dell'olocausto.\nOnorificenze.\nL'Accademia \u00e8 stata insignita dalle massime autorit\u00e0 dello stato italiano con: targa e medaglia d'argento del Presidente della Repubblica; 2 medaglie di bronzo del Presidente del Senato e medaglia di bronzo del Presidente della Camera dei Deputati.\nLa citt\u00e0 di Firenze le ha conferito dal 2011 la nomina di Ambasciatrice della Cultura di Firenze nel mondo.\nNel 2012 la Provincia di Firenze le ha riconosciuto il titolo di Ambasciatrice della Cultura della Provincia fiorentina.\nSempre nel 2012 la Regione Toscana ha conferito a Fabio Caselli, presidente dell'Accademia, il Gonfalone d'Argento."}
{"id": "1560734", "revid": "2039709", "url": "https://it.wikipedia.org/wiki?curid=1560734", "title": "Michela Quattrociocche", "text": "Biografia.\nNata a Roma nel 1988, interessata fin da bambina alla recitazione, a dodici anni segue un corso di dizione e portamento. Quindi presta il suo volto per alcuni servizi fotografici per riviste dedicate ai giovani.\nNel 2007 consegue la maturit\u00e0 linguistica presso il \"Collegio Nazareno\" a Roma; nello stesso anno, dopo aver sostenuto sette provini, viene scelta come protagonista femminile del film \"Scusa ma ti chiamo amore\", trasposizione dell'omonimo romanzo di Federico Moccia. Nel film, uscito nelle sale il 25 gennaio 2008, interpreta il ruolo di Niki Cavalli. Discreto il successo di pubblico, meno i commenti della critica. Nel 2010 esce il seguito \"Scusa ma ti voglio sposare\", che Moccia ha sempre tratto dal suo omonimo romanzo e che vede confermati i due protagonisti.\nNel 2009 \u00e8 nel cast del cinepanettone diretto da Neri Parenti, \"Natale a Beverly Hills\". Gira poi da protagonista i film: \"Una canzone per te\", regia di Herbert Simone Paragnani, con Emanuele Bosi e Agnese Claisse, e \"Sharm el Sheikh - Un'estate indimenticabile\", regia di Ugo Fabrizio Giordani, nelle sale nel 2010.\nSempre nel 2010 \u00e8 protagonista del videoclip della canzone \"L'applauso del cielo\" del gruppo italiano dei Lost che fa parte della colonna sonora del film \"Una canzone per te\".\nNel 2015 \u00e8 protagonista, insieme ad altre star del cinema italiano, del videoclip della canzone \"Perch\u00e9?\" di Alex Britti, iniziativa promossa da \"Weworld\" contro la violenza sulle donne.\nVita privata.\nPrecedentemente fidanzata con l'attore e cantautore Matteo Branciamore, il 4 luglio 2012 si \u00e8 sposata con il calciatore Alberto Aquilani, da cui ha avuto due figlie, la prima, Aurora, nata il 18 aprile 2011, la seconda, Diamante, nata il 3 novembre 2014. L\u201911 maggio 2020 la coppia annuncia la loro separazione."}
{"id": "1560744", "revid": "34928", "url": "https://it.wikipedia.org/wiki?curid=1560744", "title": "Fair Isle", "text": ""}
{"id": "1560747", "revid": "33528", "url": "https://it.wikipedia.org/wiki?curid=1560747", "title": "Programmazione agile", "text": ""}
{"id": "1560750", "revid": "767487", "url": "https://it.wikipedia.org/wiki?curid=1560750", "title": "Dickson Etuhu", "text": "Biografia.\n\u00c8 fratello maggiore di Kelvin Etuhu, anch'egli calciatore.\nCarriera.\nClub.\nCresciuto a Londra, la sua prima tappa professionale \u00e8 stata il Manchester City, con cui ha collezionato 12 presenze tra il 2000 e il 2002.\nPassato al Preston North End per 300.000 sterline, vi rimane fino al novembre 2005 quando viene girato in prestito al Norwich, squadra che lo acquista a titolo definitivo nel gennaio seguente al costo di 450.000 sterline.\nDurante l'estate 2007 si trasferisce al Sunderland per circa un milione e mezzo di sterline. Proprio con il Sunderland debutta in Premier League, visto che fino a quel momento aveva sempre giocato in Championship.\nUn anno pi\u00f9 tardi approda al Fulham, con cui gioca anche l'Europa League 2009-2010, segnando nell'ottavo di finale di andata a Torino contro la Juventus una rete poi risultata fondamentale ai fini della qualificazione degli inglesi. Etuhu giocher\u00e0 titolare anche la finale, persa dal Fulham ai supplementari contro l'Atl\u00e9tico Madrid. Nel settembre 2010 ha firmato un'estensione contrattuale di tre anni fino al 2014.\nNell'agosto 2012 \u00e8 stata ufficializzata la sua cessione al Blackburn Rovers. Due anni pi\u00f9 tardi, nell'estate 2014, ha rescisso il contratto consensualmente con la societ\u00e0. Nei due anni in biancoblu era sceso in campo solo in 23 partite di campionato, con la complicit\u00e0 di alcuni infortuni.\nA partire dal 2015 \u00e8 stato un giocatore del club svedese dell'AIK, con cui ha firmato un biennale. Nel 2016 tuttavia ha giocato solo nelle prime due giornate di campionato, vista anche una serie di problemi fisici, ma anche per scelta del tecnico Rikard Norling. A fine stagione il suo contratto non \u00e8 stato prolungato dalla dirigenza.\nNell'agosto 2017 ha accettato di iniziare a giocare part-time con l'IFK R\u00f6ssj\u00f6holm, una squadra militante nella settima serie nazionale.\nNazionale.\nHa collezionato 20 presenze con la Nazionale nigeriana. Il debutto \u00e8 avvenuto nell'ottobre 2007, pochi mesi prima di giocare la Coppa d'Africa 2008. Nel 2010 \u00e8 stato convocato della Nigeria sia per la Coppa d'Africa che per i Mondiali sudafricani di quell'anno.\nControversie.\nNel novembre 2015 \u00e8 stato arrestato presso un locale a Stureplan, nel centro di Stoccolma, con l'accusa di aver compiuto violenza e minacce insieme a un altro uomo nei confronti del personale di sicurezza del locale. Il processo penale si \u00e8 concluso con l'assoluzione.\nEtuhu \u00e8 stato poi accusato di corruzione aggravata a seguito di una presunta proposta di combine avanzata all'ex compagno di squadra Kenny Stamatopoulos, il quale avrebbe dovuto giocare titolare in porta il 18 maggio 2017 contro l'IFK G\u00f6teborg al posto dello squalificato Oscar Linn\u00e9r. Stamatopoulos tuttavia, oltre ad aver rifiutato la presunta offerta, avrebbe segnalato il tutto alla societ\u00e0, facendo rinviare la partita e dando di fatto il via a una serie di indagini da parte della polizia.\nAl processo penale, inizialmente l'ex giocatore era stato dichiarato colpevole solo per il fatto che nel corso delle perquisizioni era stata rinvenuta della cocaina presso la sua dimora, ma nell'appello nel novembre 2019 egli \u00e8 stato condannato anche per il tentativo di combine."}
{"id": "1560751", "revid": "106908", "url": "https://it.wikipedia.org/wiki?curid=1560751", "title": "Linke", "text": ""}
{"id": "1560757", "revid": "1605525", "url": "https://it.wikipedia.org/wiki?curid=1560757", "title": "Gerald Green (scrittore)", "text": "Biografia.\nGreen \u00e8 nato a Brooklyn, New York, come Gerald Greenberg, figlio del medico Dr Samuel Greenberg.\nHa frequentato il Columbia College, dove ha curato il Jester e la stella nel Varsity Show. Dopo essersi laureato nel 1942 ha prestato servizio nel US Army in Europa durante la Seconda guerra mondiale, dove \u00e8 stato anche l'editore del giornale \"Stars and Stripes\", in seguito \u00e8 tornato a New York per frequentare la Columbia Journalism School.\nHa scritto molti romanzi, il pi\u00f9 conosciuto \u00e8 \"L'ultimo uomo arrabbiato\" (\"The Last Angry Man\") pubblicato nel 1956. Esso \u00e8 stato adattato in un film che nell'edizione italiana si intitola\" Addio dottor Abelman!\", e che \u00e8 stato candidato al Premio Oscar per l'Oscar al miglior attore (Paul Muni), e Oscar alla migliore scenografia. Altri suoi romanzi comprendono Il trono nero (coautore con Lawrence Klingman), adattato in un film del 1954, \"North West\", \"Portofino PTA\", \"To Brooklyn With Love\", \"My Son the Jock\", \"The Lotus Eaters\" e \"East and West\".\nHa anche scritto la sceneggiatura per \"Olocausto\", un'acclamata e criticata miniserie TV 1978, che ha vinto otto Emmy Awards, tra cui uno per \"Outstanding Writing in un Drama Series\", ed \u00e8 stato accreditato di aver persuaso il governo tedesco occidentale di abrogare lo statuto delle limitazioni sul Processo di Norimberga.\nSuccessivamente ha adattato la sceneggiatura in un romanzo anch'esso intitolato \"Olocausto\".\nIn riconoscimento di questo sforzo, gli \u00e8 stato assegnato da Dag Hammarskj\u00f6ld il Premio internazionale della pace per la letteratura nel 1979. Ha vinto un Emmy nel 1985 per il copione TV di \"Wallenberg: A Hero's Story\". Green \u00e8 stato anche uno scrittore, produttore e regista per la NBC News.\nNel 1952, ha co-creato (con Dave Garroway) la NBC Today Show.\nGreen ha vissuto per venti anni a Stamford e si \u00e8 poi trasferito a New Canaan. La sua prima moglie \u00e8 stata Marie, morta di cancro, con la quale hanno avuto tre figli: Nancy, Ted e David. Ha poi sposato Marlene Eagle nel 1979. Green mor\u00ec di polmonite a Norwalk, Connecticut, il 29 agosto 2006."}
{"id": "1560759", "revid": "26630", "url": "https://it.wikipedia.org/wiki?curid=1560759", "title": "Navigatore (rally)", "text": "Il navigatore, anche detto co-pilota, \u00e8 la figura che, con il pilota, forma l'equipaggio di una vettura da rally.\nI compiti del navigatore.\nIl compito principale del navigatore \u00e8 di completare il \"radar\" (o \"Road book\"), nella fase di studio e ricognizione del percorso e di comunicarne i risultati al pilota, durante lo svolgersi della gara. Inoltre, deve assicurarsi dell'aspetto \"legale\" della gara, controllando il rispetto dei tempi di trasferimento assegnati da una prova speciale all'altra, effettuando le punzonature ai posti di controllo e verificando la conformit\u00e0 a quanto previsto dal regolamento. \nLe indicazioni ricavate dal \"radar\" e verbalmente fornite dal navigatore tramite interfono, sono fondamentali per anticipare al pilota le successive difficolt\u00e0 o insidie del percorso e per \"guidarlo\" nei tratti con scarsa o nulla visibilit\u00e0. \nLe combinate rapidit\u00e0 e precisione con cui debbono essere forniti i dati nelle prove speciali comportano l'adozione di uno speciale codice tecnico con il quale viene scandito ogni dettaglio del percorso durante la prova di velocit\u00e0, annotazioni e codici concordati con il pilota, con il quale generalmente esiste anche una forte intesa personale. \nLa difficolt\u00e0 di raggiungere tale elevato grado di affiatamento \u00e8 la principale ragione che, spesso, determina il protratto sodalizio nell'attivit\u00e0 sportiva, per le coppie pilota-navigatore. \nIn conseguenza di questo difficile e spesso misconosciuto compito, che non deve comportare errori per non incorrere in incidenti o penalizzazioni, il navigatore viene scherzosamente definito nell'ambiente dei Rally come \"colui che difficilmente pu\u00f2 farti vincere una gara, ma pu\u00f2 fartela perdere in qualunque momento\".\nNavigatori celebri.\nTra le coppie pi\u00f9 celebri e durature, l'italiana \"Munari-Mannucci\" e quella francese \"Andruet-Biche\", che a bordo della Lancia Fulvia Coup\u00e9 HF e dalla Alpine A110 rispettivamente, duellarono aspramente per la conquista del campionato mondiale rally negli anni settanta. La prima coppia era formata dal pilota Sandro Munari e dal navigatore Mario Mannucci, la seconda dal pilota Jean-Claude Andruet e dalla navigatrice Mich\u00e8le Espinosi-Petit, generalmente iscritta con lo pseudonimo di \"Biche\" ed in coppia con il suo pilota anche nella vita. Le due formazioni furono vincitrici, rispettivamente, della 41\u00aa e 42\u00aa edizione del Rally di Montecarlo; due tra le pi\u00f9 combattute e memorabili gare nella storia di questo sport.\nIn Italia, tra i pi\u00f9 vittoriosi navigatori si possono citare Tiziano Siviero, Maurizio Perissinot, Luigi Pirollo e Loris Roggia."}
{"id": "1560760", "revid": "339392", "url": "https://it.wikipedia.org/wiki?curid=1560760", "title": "CNN International", "text": ""}
{"id": "1560768", "revid": "339392", "url": "https://it.wikipedia.org/wiki?curid=1560768", "title": "Patriarca Latino di Constantinopoli", "text": ""}
{"id": "1560773", "revid": "13636506", "url": "https://it.wikipedia.org/wiki?curid=1560773", "title": "Gianfrancesco Siazzu", "text": ""}
{"id": "1560776", "revid": "155136", "url": "https://it.wikipedia.org/wiki?curid=1560776", "title": "Patriarca latino di Alessandria", "text": ""}
{"id": "1560786", "revid": "122992147", "url": "https://it.wikipedia.org/wiki?curid=1560786", "title": "A\u1e25mad \u02bfOr\u0101b\u012b", "text": " \nBiografia.\nFiglio di un capo villaggio ( \"\u02bfomda\" ), nacque nel piccolo centro di Hirriya Razna (), vicino al-Zagazig, nel governatorato di Sharqiyya, circa 80 chilometri a nord del Cairo. Essendo figlio di uno dei membri pi\u00f9 abbienti della comunit\u00e0, pot\u00e9 ricevere un'istruzione dignitosa. Dopo aver completato gli studi elementari nel suo villaggio natale, si rec\u00f2 nel 1849 al Cairo per frequentare, presso l'Universit\u00e0 islamica di al-Azhar, i successivi corsi di studio. Entr\u00f2 nell'Accademia Militare Egiziana nel 1854 e, una volta ottenuti i gradi di ufficiale, percorse rapidamente i ranghi della carriera militare, giungendo al grado di Tenente Colonnello all'et\u00e0 di 20 anni. Prese parte alla campagna militare in Abissinia del 1875.\nEra un oratore che galvanizzava l'uditorio. A causa della sua origine contadina, \u02bfOr\u0101b\u012b era considerato (e tuttora \u00e8 visto come tale) come la voce autentica del popolo egiziano. Quando il Chediv\u00e8 Tawf\u012bq Pasci\u00e0 promulg\u00f2 una nuova legge che impediva ai contadini di diventare ufficiali, \u02bfOr\u0101b\u012b guid\u00f2 un gruppo di protesta contro la preferenza accordata agli ufficiali d'origine turca. \u02bfOr\u0101b\u012b e i suoi seguaci, che includevano in gran parte personale dell'esercito, ebbero successo e la legge fu ritirata.\nForte del sostegno dei riformisti e di chi condivideva le sue idee nell'esercito, col sostegno dei contadini avvi\u00f2 un grande movimento per tentare di affrancare l'Egitto dall'oppressivo e spesso iattante controllo britannico, intendendo anche metter fine al regime assolutistico del Chediv\u00e8. La sua \"rivoluzione\" si diffuse rapidamente ed espresse anche la crescente insofferenza degli egiziani per le indebite ingerenze europee.\nFu dapprima promosso e poi insediato al posto di sottosegretario alla Guerra, e infine divenne membro del governo. Furono promossi piani per creare un'Assemblea parlamentare nel Paese e durante gli ultimi mesi della \"Rivoluzione\" (luglio-settembre 1882), \u02bfOr\u0101b\u012b assunse l'incarico di Primo ministro. Sentendosi minacciato, il Chediv\u00e8 Tawf\u012bq Pasci\u00e0 invoc\u00f2 l'aiuto del Sultano ottomano per metter fine alla \"Rivoluzione\" ma la Sublime Porta era esitante a far uso di truppe contro altri musulmani che si opponevano a interferenze straniere e cristiane. I britannici erano in modo particolare preoccupati che \u02bfOr\u0101b\u012b volesse disconoscere il massiccio debito contratto dall'Egitto e che conseguentemente tentasse di riprendere il controllo del Canale di Suez.\nL'attrito tra egiziani e cittadini stranieri raggiunse il culmine ad Alessandria, il 12 giugno 1882 quando, in seguito a una rissa, esplose una rivolta anti-europea che vide gruppi di egiziani attaccare le propriet\u00e0 degli europei e incendiare le loro case e i loro negozi e che si concluse con quasi 200 morti e centinaia di feriti. Alle ore 7.30 del 12 luglio, scaduto l'ultimatum lanciato il giorno precedente, che ingiungeva di smantellare le difese costiere, l'ammiraglio Frederick Beauchamp Seymour ordin\u00f2 alla flotta al suo comando di aprire il fuoco sulle fortificazione del porto di Alessandria e, il giorno successivo, i primi reparti britannici sbarcano sul suolo egiziano, prendendo possesso della citt\u00e0.\nNel settembre di quello stesso anno un esercito britannico fu fatto sbarcare nella zona del Canale il 13 settembre 1882, sgominando l'esercito di \u02bfOr\u0101b\u012b nella battaglia di Tell al-Kebir. \u02bfOr\u0101b\u012b fu fatto prigioniero. Il Chediv\u00e8 e il suo governo lo condannarono a morte ma, per le pressioni di Lord Dufferin, l'ambasciatore britannico a Costantinopoli, che era stato inviato in Egitto come Alto Commissario, la sentenza fu commutata e \u02bfOr\u0101b\u012b fu esiliato nella colonia britannica di Ceylon, dove rimase per diciannove anni, fino al maggio del 1901, quando il Chediv\u00e8 \u02bfAbb\u0101s II, figlio di Tawf\u012bq, di sentimenti marcatamente anti-britannici, permise a \u02bfOr\u0101b\u012b di tornare in patria.\nL'intervento britannico non risolse ovviamente la questione di fondo e si dimostr\u00f2 pertanto a corto termine. Le tensioni di fondo fra Egitto e Regno Unito persistettero fino al 1954. L'Egitto fu reso di fatto un protettorato britannico a partire dal 1922, sebbene il Regno Unito - in quanto potenza \"protettrice\" - dichiarasse il Paese indipendente nel 1914. La \"Rivoluzione\" di \u02bfOr\u0101b\u012b ebbe un significato immenso nelle coscienze egiziane e si caratterizz\u00f2 per esse come il primo atto del loro nazionalismo, avverso al colonialismo occidentale. Il suo rimase un fulgido esempio di nobile patriottismo e pi\u00f9 tardi il colonnello Nasser indic\u00f2 \u02bfOr\u0101b\u012b come un ammirevole patriota che lo aveva preceduto sul cammino della restituzione all'Egitto della sua dignit\u00e0 e della sua concreta indipendenza, nonch\u00e9 come un grande eroe nazionale.\nFu membro della Massoneria. Una stazione della metropolitana del Cairo \u00e8 stata intitolata a lui e un'importante strada gli \u00e8 stata dedicata nella capitale, nel moderno quartiere di Muhandisin."}
{"id": "1560788", "revid": "75435", "url": "https://it.wikipedia.org/wiki?curid=1560788", "title": "Parabola dei Talenti", "text": ""}
{"id": "1560791", "revid": "125015873", "url": "https://it.wikipedia.org/wiki?curid=1560791", "title": "Tomislav Nikoli\u0107", "text": "Biografia.\nNikoli\u0107 entra in politica nel 1990 con il Partito Radicale Popolare, pochi mesi dopo contribuisce alla fusione dei comitati locali del suo partito con il Movimento Cetnico Serbo di Vojislav \u0160e\u0161elj e viene eletto vicepresidente della nuova formazione politica, il Partito Radicale Serbo nazionalista di estrema destra. Nel 1992 \u00e8 eletto deputato; nel 1996 insieme a \u0160e\u0161elj \u00e8 imprigionato per tre mesi dal regime di Milo\u0161evi\u0107. Nonostante ci\u00f2 nel marzo del 1998 il Partito Radicale Serbo e il Partito Socialista di Serbia di Milo\u0161evi\u0107 formano una coalizione nazionalista contro la NATO e Nikoli\u0107 ricopre l'incarico di vicepremier della Repubblica Federale di Jugoslavia.\nNel 2000 partecipa per la prima volta come candidato alle elezioni presidenziali in Jugoslavia, giungendo terzo con poco pi\u00f9 del 5%.\nIl 23 febbraio 2003 \u0160e\u0161elj viene imputato e estradato al Tribunale dell'Aja per crimini di guerra. Dopo la sua andata Nikoli\u0107 assume la leadership nel Partito Radicale e si candida alle elezioni presidenziali del 2003, arrivando primo col 46,2%, ma le elezioni vennero azzerate per la bassa affluenza.\nAlle elezioni presidenziali del 2004 Nikoli\u0107 arriva al primo posto nel primo turno con il 30,1% ma viene sconfitto nel secondo turno dal candidato del Partito Democratico Boris Tadi\u0107.\nL'8 maggio 2007 col supporto del suo partito e del Partito Democratico di Serbia viene eletto presidente dell'Assemblea Nazionale di Serbia, ma neanche una settimana, viene sfiduciato dal Partito Democratico di Serbia e si dimette il 13 maggio.\nAlle presidenziali del 2008 Nikoli\u0107 si ritrova a sfidare il presidente uscente Tadi\u0107, anche questa volta vince al primo turno col 40,0% ma viene sconfitto al secondo turno dal suo rivale.\nIl 6 settembre 2008 per\u00f2 Nikoli\u0107 lascia il Partito Radicale Serbo, dopo aver duramente contrastato \u0160e\u0161elj sulla linea del partito riguardo all'entrata della Serbia nell'Unione europea.\nIl 21 ottobre Nikoli\u0107 fonda il Partito Progressista Serbo nazional-conservatore e soprattutto favorevole all'entrata nell'UE.\nDopo di ci\u00f2 Nikoli\u0107 continu\u00f2 a guidare l'opposizione a Tadi\u0107, giungendo a protestare contro il governo anche con uno sciopero della fame nell'aprile del 2011.\nQuindi Nikoli\u0107 ha condotto il suo partito alle elezioni parlamentari del 2012 e si \u00e8 candidato alle presidenziali, sfidando Tadi\u0107 per la terza volta. Al primo turno \u00e8 stato sconfitto per poco pi\u00f9 di 10.000 voti ottenendo il 25,0% contro il 25,3% dello sfidante; al secondo turno per\u00f2 \u00e8 riuscito a batterlo col 51,2% venendo eletto presidente della repubblica. Dopo la sua elezione si \u00e8 dimesso da presidente del suo partito.\nIl 31 maggio dopo aver giurato di fronte al Parlamento ha ufficialmente assunto l'incarico di presidente della repubblica."}
{"id": "1560792", "revid": "1342360", "url": "https://it.wikipedia.org/wiki?curid=1560792", "title": "Pallone d'oro 1991", "text": "L\u2019edizione 1991 del Pallone d'oro, 36\u00aa edizione del premio calcistico istituito dalla rivista francese \"France Football\", fu vinta dal francese Jean-Pierre Papin (Olympique Marsiglia).\nI giurati che votarono furono 29, provenienti da Albania, Austria, Belgio, Bulgaria, Cecoslovacchia, Cipro, Danimarca, Finlandia, Francia, Germania, Grecia, Inghilterra, Irlanda, Islanda, Italia, Jugoslavia, Lussemburgo, Malta, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1560797", "revid": "75898567", "url": "https://it.wikipedia.org/wiki?curid=1560797", "title": "Al Jazeera English", "text": ""}
{"id": "1560799", "revid": "2519", "url": "https://it.wikipedia.org/wiki?curid=1560799", "title": "Miltenberg (circondario)", "text": ""}
{"id": "1560803", "revid": "119075422", "url": "https://it.wikipedia.org/wiki?curid=1560803", "title": "Satelight", "text": " \u00e8 una casa di produzione di animazione giapponese fondata nel dicembre 1995 a Sapporo.\nPioniera nell'impiego delle tecniche di animazione digitale, nel 1996 ha collaborato alla realizzazione della prima serie TV interamente digitale, \"Bit the Cupid\" (Cupido pizzica cuori). Nel 1998 ha aperto un proprio studio di produzione a Tokyo dove ha successivamente trasferito la propria sede; nel 2000 ha stabilito anche una filiale in Thailandia. Dopo aver inizialmente lavorato in subappalto per diverse case di produzione pi\u00f9 grandi, a partire dal 2001 ha cominciato a realizzare anche produzioni indipendenti. Tra i suoi membri pi\u00f9 noti Sh\u014dji Kawamori e Michiaki Sat\u014d.\nAltre.\n\"For Whom the Alchemist Exists\" (2019)"}
{"id": "1560804", "revid": "599013", "url": "https://it.wikipedia.org/wiki?curid=1560804", "title": "Philippe Casado", "text": "Professionista dal 1986 al 1994, conta una vittoria di tappa al Giro d'Italia.\nMor\u00ec prematuramente all'et\u00e0 di 30 anni nel corso di una partita di rugby a Saint-Est\u00e8ve, nella regione di Perpignan, nel 1995.\nCarriera.\nDivenuto professionista nel 1986 con la Peugeot-Shell-Michelin, ha corso sino al 1994. Ottenne il successo pi\u00f9 importante nel 1991, vincendo la prima tappa del Giro d'Italia a Olbia e vestendo per un giorno la maglia rosa."}
{"id": "1560807", "revid": "117598507", "url": "https://it.wikipedia.org/wiki?curid=1560807", "title": "Cronache di Liberal", "text": "Cronache di Liberal (conosciuto comunemente come Liberal) \u00e8 stato un quotidiano italiano nato nel 2008, passato sul web nel giugno 2012 e chiuso nel marzo 2013. \u00c8 stato l'organo ufficiale dell'Unione di Centro.\nStoria.\n\"Cronache di Liberal\" nasce come continuazione del settimanale omonimo, organo ufficiale della Fondazione Liberal, fondato nel 1995. Il primo numero, che usc\u00ec il 23 gennaio 2008, recava infatti la dicitura \"Anno XIII, numero 9\". Il nuovo proprietario conservava l'organico della redazione de \"L'Indipendente\". La tiratura per il primo mese \u00e8 stata di 100.000 copie, poi si \u00e8 adattata all'andamento del mercato.\nPrimo direttore della testata \u00e8 stato Renzo Foa, figlio del parlamentare Vittorio Foa; alla sua morte, la direzione editoriale \u00e8 stata assunta da Ferdinando Adornato, mentre direttore responsabile \u00e8 stata nominata Gloria Piccioni, gi\u00e0 responsabile delle pagine culturali del quotidiano.\nNel 2009 \"Cronache di Liberal\" diviene il primo quotidiano italiano disponibile su iPhone gratis ogni giorno dopo le 14:00 in formato leggibile .pdf.\nDal 21 giugno 2012 cessa la pubblicazione cartacea per diventare un quotidiano \"on-line\".\nInfine il 25 marzo 2013 la testata ha sospeso definitivamente le pubblicazioni.\nLinea editoriale e politica.\n\u00c8 stato un organo di area liberal-moderata, con un occhio attento al conservatorismo statunitense. \u00c8 stato l'organo ufficiale dell'Unione di Centro: nel comitato di redazione sedevano, infatti, Rocco Buttiglione (presidente del partito) e Francesco D'Onofrio (direttore della fondazione omonima). Direttore da Washington fu Michael Novak, esponente teocon e appartenente alla corrente culturale dei Cristianisti. Il quotidiano, infatti, manteneva diversi rapporti con il mondo conservatore americano e spesso ospitava sulle proprie pagine contributi dei principali pensatori di questa scuola. \u00abCronache di Liberal\u00bb aveva tra i suoi principali obiettivi il raggiungimento di una sintesi efficace tra i principi del cristianesimo democratico e del liberalismo.\nNel consiglio di redazione sedevano anche Giuliano Cazzola e Gennaro Malgieri (entrambi di area PdL).\nLa testata usufruiva dei contributi di Stato per la stampa.\nInserti.\nIl sabato usciva anche il supplemento di arti e cultura chiamato \"Moby Dick\"."}
{"id": "1560809", "revid": "767487", "url": "https://it.wikipedia.org/wiki?curid=1560809", "title": "L'ultimo gladiatore", "text": "L'ultimo gladiatore \u00e8 un film peplum del 1964 diretto da Umberto Lenzi.\nTrama.\nCassio Cherea e Messalina complottano segretamente contro l'imperatore Caligola, stanchi di essere continuamente sottoposti a soprusi. Caligola nota nei suoi vivai uno schiavo dotato di grande forza e lo fa addestrare per farlo combattere nelle arene come gladiatore. Naor accetta di combattere e sgomina i suoi avversari ma al termine dei combattimenti rifiuta sempre di uccidere l'avversario, attirandosi le ire dell'imperatore che decide di farlo uccidere. Naor riesce a sfuggire all'assassinio e scappa insieme ad un gruppo di schiavi, durante l'inseguimento Caligola viene ucciso da Cassio Cherea. Appena giunta la notizia, Messalina fa incoronare imperatore il marito Claudio causando lo sdegno di Cassio, che si sente ingannato e tradito. Messalina fa uccidere Cassio e in seguito assume Naor come guardia del corpo, assegnandoli in seguito l'incarico di uccidere un altro nemico. Naor non intende assassinare un uomo e Messalina progetta di far uccidere anche lui ma viene arrestata dal marito Claudio prima che riesca nel suo intento. Messalina si rende conto di essere perduta e si avvelena."}
{"id": "1560810", "revid": "287204", "url": "https://it.wikipedia.org/wiki?curid=1560810", "title": "Lions Gate Entertainment", "text": "Lions Gate Entertainment, comunemente abbreviata in Lionsgate, \u00e8 una compagnia di intrattenimento statunitense, che \u00e8 stata fondata a Vancouver, Columbia Britannica, Canada. Sino al 2007, \u00e8 stata \nla pi\u00f9 importante societ\u00e0 di distribuzione e produzione di film e prodotti televisivi indipendenti negli Stati Uniti.\nIl nome.\nIl nome Lions Gate deriva dal \"Lions' Gate Bridge\" che attraversa lo stretto di \"Burrard Inlet\" a Vancouver, in Canada. Esso si riferisce anche al cancello commemorativo eretto da Alessandro, dopo la morte di Efestione nel 324 a.C. ad Hamadan, in Iran (antica Persia) chiamato il 'Cancello dei Leoni' (in inglese 'Lions Gate'). Nel 2006 il marchio \u00e8 stato cambiato in \"Lionsgate\".\nStoria.\nLa Lionsgate Films \u00e8 una compagnia di produzione e distribuzione, sussidiaria della Lions Gate Entertainment. Attualmente \u00e8 una delle maggiori compagnie di distribuzione di film indipendenti nel nord America. Si concentra principalmente su film stranieri e film indipendenti, ed \u00e8 conosciuta per la distribuzione di film controversi quali \"Fahrenheit 9/11\" e \"American Psycho\". In alcuni casi, i film che sono stati distribuiti dalla Lions Gate nei cinema, saranno distribuiti in DVD da altri studios.\nDurante la maggior parte degli anni novanta, la societ\u00e0 \u00e8 stata conosciuta come Cin\u00e9pix Film Properties Inc. (CFP).\nL'attuale incarnazione della Lionsgate \u00e8 stata avviata nel 1997 da Frank Giustra, un banchiere di Vancouver che sperava di guadagnare sulla crescente industria cinematografica nella sua citt\u00e0. L'azienda acquist\u00f2 una serie di piccoli impianti di produzione e distributori. Il suo primo successo \u00e8 stato \"American Psycho\", che ha dato il via ad un trend di produzione e distribuzione di film troppo controversi per i grandi studios americani. Altri successi includono \"Affliction\", \"Demoni e dei\", \"Dogma\", e il documentario \"Fahrenheit 9/11\" di Michael Moore, che \u00e8 diventato uno dei maggiori successi degli studios.\nNel 2000, Giustra aveva lasciato l'azienda, presa da Jon Feltheimer e Micheal Burns. Essi decidono di concentrarsi sui profitti derivanti dalla vendita di VHS e DVD, iniziano quindi ad acquistare le aziende che controllano grandi mediateche. Le due pi\u00f9 importanti acquisizioni furono la Trimark Pictures Inc. e l'Artisan Entertainment. Queste due, insieme ad altre aziende, hanno dato alla Lionsgate la seconda pi\u00f9 grande videoteca in DVD , compresi \"Atto di forza\", \"Le iene\", \"Sul lago dorato\", \"Young Guns - Giovani pistole\", \"Dirty Dancing\" e \"La vita \u00e8 meravigliosa\".\nOccasionalmente la Lionsgate ha co-prodotto film in collaborazione con importanti studios. Per esempio, la Lionsgate (attraverso la sussidiaria Artisan) in collaborazione con la Miramax Films ha prodotto nel 2004 il sequel \"Dirty Dancing 2\" e con la Paramount Pictures nel 2002 \"Narc - Analisi di un delitto\" e nel 2004 \"Un principe tutto mio\". La Lionsgate \u00e8 stata inoltre il partner della 20th Century Fox per il film di fantascienza del 2004 \"The Day After Tomorrow - L'alba del giorno dopo\". Sempre nel 2004, la Lionsgate ha unito le forze con la rivale indipendente United Artists per la produzione di \"Hotel Rwanda\". La societ\u00e0 ha anche una divisione televisiva che produce serie tipo \"The Dead Zone\". La societ\u00e0 ha inoltre recentemente lanciato un'etichetta discografica.\nAltri film notevoli includono \"Crash - Contatto fisico\", il primo film della compagnia che ha ricevuto il Premio Oscar come miglior film; \"Lord of War\"; e \"Saw - L'enigmista\". Altri recenti successi sono i film adattati da Tyler Perry: \"Diary of a Mad Black Woman\" e \"Madea's Family Reunion\", che \u00e8 stato il primo film del 2006 ad essere il film numero 1 in America per due settimane di fila.\nNel 2005, la distribuzione canadese della Lionsgate \u00e8 stata venduta alla Maple Pictures, una compagnia fondata da due ex dirigenti della Lionsgate. Lo stesso anno la Lionsgate ha acquistato la societ\u00e0 di distribuzione inglese \"Redbus Films\", rinominandola Lionsgate UK.\nLa Lionsgate ha stipulato un recente accordo con la WWE Films per distribuire film come \"Il collezionista di occhi\" e \"The Condemned\", che vedono come protagonisti famosi wrestler.\nLa Lionsgate inoltre mantiene elevati margini di profitto non finanziamento molti film che poi distribuisce. Invece, co-produce film con partner produttori o acquista i diritti dei film ai festival, come \u00e8 accaduto per \"Saw\", \"Cabin Fever\", e \"Open Water\".\nLionsgate ha iniziato a distribuire i suoi titoli in home video, dopo l'acquisizione della Trimark Pictures e la sua divisione home video, la Trimark Home Video,chiusa dopo. \nLa Lionsgate ha scelto nel 2006 di distribuire i propri film esclusivamente in formato Blu-ray.\nNel 2007, la compagnia ha annunciato l'inserimento dei suoi film e show per la TV nel catalogo dell'iTunes Store. Lo stesso anno, l'azienda ha raggiunto un accordo con ReelTime.com per fornire contenuti in pay-per-view sul network peer-to-peer in streaming.\nAcquisto della Summit Entertainment.\nNel 2012 la Lionsgate acquista la Summit Entertainment, aumentando il proprio listino con numerosi titoli.\nFilm distribuiti e prodotti.\nFilm della Lionsgate -del XX secolo- e della sua divisione \"Trimark Pictures\".\n1991\n1994\n1996\n1997\n1998\n1999\n2000\nXXI secolo.\n2001\n2002\n2003\n2004\n2005\n2006\n2007\n2008\n2009\n2012\n2013\n2014\n2015\n2016\n2017\n2018\n2019\n2021\nDivisioni.\nTelevisione.\nLa Lionsgate Television produce serie tipo \"The Dead Zone\" e \"Five Days to Midnight\". La Lionsgate ha inoltre acquistato recentemente la Debmar-Mercury, societ\u00e0 che vende diritti televisivi a emittenti televisive locali.\nVideo.\nHa una mediateca di oltre 8000 film (molti dei quali sono il risultato di accordi con altri studios), compresi titoli come \"Dirty Dancing\", \"Joshua Tree (1993 film)\", \"Atto di forza\", \"Sul lago dorato\" e la serie di \"Rambo\". La Lionsgate distribuisce anche \"Will &amp; Grace\" e altri programmi della NBC, e i prodotti della Mattel quali i video di Barbie di Clifford the Big Red Dog e i video della Scholastic Corporation.\nI video attualmente di propriet\u00e0 della Lionsgate Home Entertainment includono anche quelli della \"Artisan Entertainment\", della \"Family Home Entertainment\" (divisione della Artisan), della \"Vestron Video\", della \"Lightning Video\" (divisione della Vestron Video), della \"Magnum Entertainment\", e della \"Carolco Home Video\" (grazie ad un accordo con la StudioCanal,in ogni paese una diversa azienda home video distribuisce i film della Carolco)."}
{"id": "1560814", "revid": "1543377", "url": "https://it.wikipedia.org/wiki?curid=1560814", "title": "Taka bengalese", "text": "Il taka (in Bengalese: \u099f\u09be\u0995\u09be) \u00e8 la valuta del Bangladesh. Il codice ISO 4217 \u00e8 \"BDT\" ed \u00e8 suddivisa in 100 poisha. Il simbolo \u00e8 , \u09f2; in inglese per rappresentare il taka \u00e8 usato il simbolo Tk. Ad esempio , 50 o Tk 50 significano tutti 50 taka.\nStoria.\nIl taka \u00e8 divenuto la moneta del Bangladesh nel 1972, sostituendo alla pari la rupia pakistana.\nLa parola \"taka\" deriva dal sanscrito \"tanka\" che era l'antico nome per la moneta d'argento. Il termine taka era usato in molte parti dell'India ma con diversi significati. Nell'India settentrionale, taka era una moneta di rame dal valore di due paisa mentre nel sud era uguale a quattro paisa oppure ad un anna. Solo in Bengala ed in Orissa il taka era uguale alla rupia. In tutte le aree dell'India, \"taka\" era usato informalmente per moneta in generale. Tuttavia la roccaforte del taka era il Bengala.\nLa rupia era stata introdotta dai sovrani turco-afghani e fu decisamente sostenuta dal Mughul e dal governo britannico. La popolazione del Bengala us\u00f2 sempre la parola taka per chiamare la rupia, sia d'argento che d'oro. Ibn Battuta not\u00f2 che in Bengala le persone descrivevano le monete d'oro (dinar) come \"tanka\" d'oro e quelle d'argento come \"tanka\" d'argento. In altre parole, qualsiasi fosse il contenuto metallico della moneta, le persone lo chiamavano taka. Questa tradizione \u00e8 stata conservata fino ad oggi nelle regioni orientali come Bangladesh, Bengala Occidentale, Tripura, Orissa ed Assam. La rupia indiana \u00e8 ufficialmente nota come \u099f\u09be\u0995\u09be \"\u1e6daka\" in bengalese, \u099f\u0995\u09be \"t\u00f4ka\" in assamese, e \u0b1f\u0b19\u0b4d\u0b15\u0b3e \"\u1e6d\u00f4ngka\" in oriya ed il suo nome \u00e8 scritto in questo modo sulle banconote indiane.\nMonete.\nNel 1973 furono introdotte monete con i valori da 5, 10, 25 e 50 poisha. La moneta da 1 poisha segu\u00ec nel 1974 e quella da 1 taka nel 1975. Le monete da 1, 5 e 10 poisha sono state coniate in alluminio; quelle da 25 e 50 poisha sono state coniate in acciaio e la moneta da 1 taka in cupro-nichel. Le monete da 5 poisha sono quadrate con gli angoli arrotondati, mentre la moneta da 10 poisha ha il bordo ondulato.\nLa moneta d'acciaio da 5 taka \u00e8 stata immessa nel 1994 e quella da 2 taka, sempre d'acciaio, nel 2004.\nLe monete da 1 e 5 poisha si trovano molto raramente in circolazione. Anche i pezzi da 10, 25 e 50 poisha non sono molto diffusi.\nSolo le monete da 1, 2 e 5 taka si trovano regolarmente.\nBanconote.\nNel 1971 banconote pakistane da 1, 5 e 10 rupie furono sovrastampate per essere usate in Bangladesh. Queste furono seguite nel 1972 da banconote del Tesoro da 1 taka e da banconote della Bangladesh Bank da 5, 10 e 100 taka. Nel 1975 fu introdotta la banconota da 50 taka, seguita da quella da 500 taka nel 1977 e da 20 taka nel 1980. I biglietti del tesoro da 1 taka furono emessi fino al 1984 mentre quelli da 2 taka furono introdotti il 1989.\nNell'anno 2000 il governo ha emesso banconote da 10 taka in polimeri in forma sperimentale (simili al dollaro australiano). Tuttavia si sono rivelate poco popolari e sono state ritirate poco dopo.\nNel 2008 \u00e8 stato introdotto la banconota da 1000 taka\nAttualmente i tagli da 1 e da 5 taka sono gradualmente sostituiti da monete."}
{"id": "1560820", "revid": "297745", "url": "https://it.wikipedia.org/wiki?curid=1560820", "title": "Orseoli", "text": ""}
{"id": "1560825", "revid": "729019", "url": "https://it.wikipedia.org/wiki?curid=1560825", "title": "Castello di Montorio Veronese", "text": "Il castello di Montorio \u00e8 un castello di origine medievale situato sulla collina di Montorio Veronese, a cui nell'Ottocento fu annesso una grande batteria, entrando a far parte cos\u00ec nuovamente dell'imponente sistema difensivo di Verona.\nDescrizione del castello.\nIl castello di Montorio include nel suo insieme i resti del castrum medievale, il cui impianto risale al X secolo, su preesistenze romane; fu poi compiuto nel secondo decennio del XII secolo. Successivamente, durante il riassetto scaligero (seconda met\u00e0 del XIV secolo), fu rafforzato e ampliato con l'aggiunta della bastia. Alla trasformazione ottocentesca \u00e8 attribuita la demolizione e la manomissione di gran parte delle preesistenze medievali, ma va ricordato che in epoca veneta il castello venne progressivamente abbandonato e che gi\u00e0 nel XVIII secolo si presentava diroccato e quasi allo stato di rudere.\nGli imponenti resti del castello medievale si ergono sul colle di Montorio, ultimo rilievo del crinale che si protende a sud; dominando la pianura circostante, oggi largamente urbanizzata, e fissando nel paesaggio un suggestivo riferimento prospettico.\nNel suo assetto compiuto (XIV secolo), il castello si componeva di due parti: il recinto minore (castrum), situato verso settentrione, e l'annesso recinto maggiore (bastia), entrambi originariamente merlati e turriti. L'impianto dei due recinti era irregolare per l'adattamento alla sommit\u00e0 del colle di Montorio. Allo stato attuale, possiamo riconoscere sia il vasto impianto d'insieme del castello, sia alcune opere che contrassegnano le principali fasi costruttive medievali. All'interno del castrum si erge l'alto mastio (XII secolo), a conci squadrati di tufo, su basamento marmoreo; la sopraelevazione di laterizio, con i resti dell'apparato a sporgere sono scaligeri (1360-1380).\nUn altro elemento del castrum primigenio si riconosce, accanto all'angolo est, nella torre chiusa (XII secolo) a conci rustici di tufo, su basamento marmoreo. La cortina meridionale e la torre angolare ovest, aperta verso la gola, assieme alla cortina e alla torre angolare nord-est, identificano il riassetto del castrum realizzato dagli Scaligeri (XIV secolo). Alla medesima fase costruttiva si deve il recinto maggiore (bastia), il cui fronte occidentale \u00e8 ancora riconoscibile, mentre del fronte meridionale e di quello orientale, quasi completamente demoliti dagli austriaci per sistemare le postazioni d'artiglieria, si conservano solo le muraglie del basamento.\nDescrizione della batteria.\nLa grande batteria annessa al castello \u00e8 a tracciato irregolare, adattata alle preesistenze del castello medievale. Faceva sistema con il Forte San Michele, a 2800 metri in pianura, e con il Forte Preara, a 700 metri verso settentrione, sull'altura maggiore del medesimo crinale di Montorio. Il fronte principale della batteria, da nord-est a sud, coincide con il recinto della bastia scaligera, demolito per erigere, sul medesimo tracciato, il terrapieno con le postazioni d'artiglieria (ramparo, parapetto, traverse). Dal saliente arrotondato (nord-est), le sue artiglierie battevano le falde antistanti del colle di San Martino, le Ferrazze e l'imbocco della valle; dal lungo fronte rettilineo (sud-est), sino al risvolto meridionale, le bocche da fuoco dominavano l'ampio settore di pianura, incrociando i tiri con il Forte San Michele. Il fronte secondario della batteria, verso nord, coincide con il recinto del castrum, anch'esso demolito per erigere la retrostante batteria di terra, che prendeva d'infilata la valle di Mizzole.\nI diversi fronti delle batterie erano difesi da un ampio fosso asciutto, scavato nel vivo del monte al piede degli alti basamenti murari scaligeri, mantenuti in opera. Le artiglierie erano approvvigionate da una polveriera con copertura blindata; nel settore opposto, un'altra traversa di terra, con sottostanti ricoveri blindati, era ordinata per la difesa di fanteria, e delimitava un ridotto difensivo interno. Lungo la cortina anteposta al mastio, altri due ricoveri blindati per la guarnigione erano addossati alle opposte facciate del muro scaligero.\nAnche nell'assetto absburgico, il castrum mantenne l'originaria funzione di ridotto: al suo interno era destinato alle necessit\u00e0 logistiche un antico fabbricato con annessa cisterna per l'acqua potabile. Le riserve alimentari erano conservate nella torre maestra, sulla cui sommit\u00e0 era collocata la stazione del telegrafo ottico, comunicante con il Forte San Mattia.\nConsiderato il numeroso presidio di artiglieri, per l'azione di combattimento, e di fucilieri, per la difesa ravvicinata, \u00e8 ragionevole pensare che in caso di guerra parte dei soldati venisse attendata nelle vaste pertinenze interne del castello. Il corpo di guardia permanente della batteria era sistemato nella casermetta esterna, in posizione defilata sul versante collinare settentrionale, oggi trasformata in casa colonica.\nArmamento.\nRiserve di munizioni: 48.800\u00a0kg di polveri.\nrugoso\nPresidio di guerra.\nPresidio di emergenza: 160 uomini\nStato di conservazione.\nTutte le torri e le cortine superstiti sono prive delle merlature. I vari fronti della batteria sono ancora riconoscibili, nonostante la manomissione delle opere di terra (parapetti, traverse, rampari). Attualmente \u00e8 aperta al pubblico soltanto la corte maggiore, accessibile dall'ingresso ottocentesco. Le altre parti del castello, fino a poco tempo fa non visitabili, sono chiuse da una recinzione, oltre la quale cresceva vegetazione infestante. La polveriera \u00e8 stata restaurata e resa funzionale nel 2010, come pure le mura medievali e le torri della rocca. Sono terminati i lavori di riqualificazione e restauro, \u00e8 possibile visitare la rocca tutto l'anno anche attraverso percorsi guidati ed in concomitanza di alcuni eventi."}
{"id": "1560827", "revid": "767487", "url": "https://it.wikipedia.org/wiki?curid=1560827", "title": "Celestino Bruni", "text": ""}
{"id": "1560831", "revid": "767487", "url": "https://it.wikipedia.org/wiki?curid=1560831", "title": "Ercole e la regina di Lidia", "text": "Ercole e la regina di Lidia \u00e8 un film del 1959 diretto da Pietro Francisci.\nIl soggetto \u00e8 liberamente tratto dalle opere \"Edipo a Colono\" di Sofocle e \"I sette a Tebe\" di Eschilo.\n\u00c8 il seguito di un altro peplum, \"Le fatiche di Ercole\", diretto l'anno precedente sempre da Francisci, che aveva riscosso grande successo in tutto il mondo.\nTrama.\nErcole, di ritorno insieme alla moglie Iole e a Ulisse, il suo giovane amico, trova la strada per Tebe, la sua citt\u00e0, sbarrata dal gigante Anteo che gli impedisce di proseguire. Ercole vince con facilit\u00e0 il suo avversario che, per\u00f2, ogni volta che cade a terra, riacquista le sue forze, essendo figlio di Gea, la dea della terra. L'astuto Ulisse suggerisce allora a Ercole di tenere il suo avversario lontano dal suolo: l'eroe, per liberarsi dell'avversario, lo getta in mare buttandolo gi\u00f9 da una scogliera.\nRipreso il viaggio, i tre si imbattono in Edipo, il re in esilio, che ha lasciato il regno ai figli Eteocle e Polinice. Il patto tra i due fratelli, quello di regnare su Tebe ognuno un anno, viene rotto da Eteocle, che adesso, scaduto il suo mandato, si rifiuta di cedere il regno a Polinice. Per impedire che la sua citt\u00e0 soffra della guerra intestina tra i due fratelli, Ercole si offre come intermediario per dirimere la questione. Lasciata la moglie in citt\u00e0, parte insieme a Ulisse per recarsi come ambasciatore da Polinice che, alla testa di un'armata di argolidi, si appresta ad assediare Tebe.\nDurante il viaggio, Ercole e Ulisse si fermano per fare una sosta. L'eroe, dopo aver bevuto dell'acqua da una fonte, cade in un innaturale e profondo sonno. Ulisse, accorso in suo aiuto, si vede all'improvviso circondato da numerosi soldati: fingendosi sordomuto, si lascia prendere prigioniero facendosi passare per il servo dell'eroe dormiente che, a sua volta, viene preso e portato via su una nave che lo conduce in Lidia, dalla regina Onfale. La donna, che rapisce i suoi amanti per sottometterli fino a quando non perde interesse per loro, \u00e8 intenzionata a uccidere anche Ercole, che diventer\u00e0 - da morto - uno dei numerosi corpi imbalsamati di cui lei fa collezione.\nAl suo risveglio, l'eroe ha perso del tutto la memoria e anche la sua forza. Ulisse si rende conto che la causa si trova nei poteri magici di quell'acqua che le ancelle fanno bere a Ercole attingendola da un'anfora. Il giovane rovescia di proposito la coppa che contiene la bevanda, sostituendola poi con dell'acqua normale. Ercole, che era diventato schiavo della passione che gli suscita Onfale, a poco a poco recupera non solo la sua forza, ma anche qualche reminiscenza dei suoi ricordi passati. Avvisato da Ulisse, che \u00e8 riuscito a mandare a Itaca un messaggio per mezzo di un piccione viaggiatore, arriva Laerte, il padre del giovane, accompagnato da alcuni compagni, tra cui Castore e Polluce. La regina finge di accogliere amichevolmente gli ospiti stranieri, ma poi cerca di scoprire lo scopo della loro venuta seducendo il bel Castore.\nLa notte, Ercole, lasciato solo dall'amante, la cerca infuriato per trovarla insieme al gruppo di greci giunti in suo aiuto. Ma, ancora obnubilato, non riconosce subito gli amici. Onfale, che comincia ad ammettere di amare Ercole, dichiara di lasciarlo libero insieme ai suoi. La sua guardia, invece, attacca i greci che riescono a fuggire attraversando i meandri delle grotte che portano fino al mare dove li attende la nave che li ha portato in Lidia. Rimasta sola, Onfale, distrutta, si getta nella vasca dell'imbalsamazione, trovandovi la morte.\nNel frattempo a Tebe, Eteocle, davanti all'esercito guidato da Polinice, crede che Ercole - sparito da giorni - lo abbia tradito e fa uccidere i familiari dell'eroe facendoli precipitare dalle mura, promettendo una sorte simile anche a Iole. Ercole, con i compagni, riesce a introdursi dentro la cinta muraria, alla ricerca della moglie che, invece, \u00e8 riuscita a fuggire. I due fratelli, intanto, sono scesi in campo aperto, decisi a risolvere il loro contenzioso con un duello che li oppone uno contro l'altro. Il vincitore sembra essere Eteocle che, dopo essersi proclamato re di Tebe, cade per\u00f2 anche lui morto a causa delle ferite. Anfiarao, nemico di Ercole, capo dell'esercito nemico, \u00e8 deciso a proseguire l'attacco e a conquistare la citt\u00e0. Minaccia anche Ercole, mostrandogli un indumento appartenente a Iole, che lui ha fatto prigioniera. Ma l'eroe, insieme ai suoi compagni, si mette alla testa dei tebani che ribaltano con un attacco le sorti della guerra, sconfiggendo i nemici.\nIole ed Ercole, finalmente riuniti, assistono al rogo cerimoniale dei due figli di Edipo celebrato da Creonte, nuovo re di Tebe.\nDistribuzione.\nIl film venne distribuito in Italia il 14 febbraio 1959, in Francia il 4 settembre 1959 e negli Stati Uniti il 30 giugno 1960.\nAccoglienza.\nIncassi.\nIn Italia il film ebbe molto successo, incassando 890.010.448 lire dell'epoca, classificandosi cos\u00ec al 10\u00ba posto nella classifica dei film dal maggiore incasso della stagione cinematografica italiana 1958-59.\nEbbe un buon riscontro anche negli Stati Uniti, dove incass\u00f2 2.500.000 dollari del tempo."}
{"id": "1560834", "revid": "119392115", "url": "https://it.wikipedia.org/wiki?curid=1560834", "title": "Poltrona Barcelona", "text": "La poltrona Barcelona (seggiola Barcellona) fu progettata da Ludwig Mies van der Rohe e Lilly Reich in occasione dell'Esposizione universale di Barcellona del 1929, per il padiglione tedesco (anch'esso di Mies van der Rohe). La poltrona Barcelona \u00e8 un'icona del disegno industriale prodotto dal movimento moderno e trasuda una semplice eleganza che incarna il pi\u00f9 celebre motto di Mies van der Rohe \u201cless is more\u201d. \nDesign.\nCome figura nascente del movimento modernista, Ludwig Mies van der Rohe fu scelto per progettare il padiglione tedesco per l'Esposizione universale di Barcellona del 1929. Mies crea uno spazio ritmico e del tutto senza precedenti che eleva i materiali dell'era industriale ad un livello di grazia mai raggiunto. All'interno Mies incluse sedie e sgabelli concepite come luogo di riposo per il Re e la Regina di Spagna e, determinato a creare una sedia degna della regalit\u00e0, Mies si ispira alla Roma antica.\nSebbene il Padiglione di Barcellona rimase solo sette mesi, il progetto \u00e8 riconosciuto con un risultato che definisce l'architettura moderna.\nMies, caro amico e mentore di Florence Knoll durante il suo periodo all'Illinois Institute of Technology, concesse all'azienda Knoll i diritti di produrre la poltrona Barcelona e lo sgabello nel 1953. Questo design divenne subito la firma del marchio Knoll che produce ancora oggi la collezione secondo il progetto dell'architetto.\nMateriali e produzione.\nLa poltrona \u00e8 realizzata con materiali innovativi per il tempo, come l'acciaio, molto amato da Mies, ed \u00e8 strutturata in modo tale da favorirne la produzione in serie. Il cuscino \u00e8 costituito da 40 riquadri, tutti diversi, tagliati e cuciti a mano con trapuntatura a bottoni. I riquadri vengono dallo stesso taglio di pelle.\nFu ri-progettata nel 1950 (l'architetto apport\u00f2 alcune piccole modifiche ai materiali utilizzati) e commercializzata tre anni dopo dall'azienda Knoll, tuttora proprietaria dei diritti di produzione."}
{"id": "1560843", "revid": "1086846", "url": "https://it.wikipedia.org/wiki?curid=1560843", "title": "Club Calcio Catania 1965-1966", "text": "Questa voce raccoglie le informazioni riguardanti il Club Calcio Catania nelle competizioni ufficiali della stagione 1965-1966.\nStagione.\nLa stagione 1965-1966 \u00e8 l'ultima del binomio Ignazio Marcoccio e Carmelo Di Bella, l'et\u00e0 dell'oro ormai \u00e8 al tramonto. Al calciomercato il primo a partire \u00e8 Danova, destinato all'Atalanta in cambio di Graziano Landoni, anche Cinesinho lascia Catania per la Juventus, a sostituirlo dal Torino arriva Giancarlo Cella. Per irrobustire l'attacco, riecco Giovanni Fanello dal Napoli, e Bruno Petroni rientra dall'Atalanta. Il bel Catania delle scorse stagioni \u00e8 solo uno sbiadito ricordo, si parte male, la prima vittoria arriva solo dopo undici partite e si continua peggio. Qualche sussulto d'orgoglio come la vittoria sulla \"grande Inter\" di quelle stagioni che poi vincer\u00e0 lo scudetto, quella che rester\u00e0 l'unica vittoria in trasferta a Varese, ma tutto insufficiente per raggiungere la salvezza. \"Siamo in Serie B - dice Candido Cannav\u00f2 - perch\u00e9 s'\u00e8 fatto di tutto per andarvi, sarebbe bastato qualche errore in meno, per aggrapparsi al cocchio delle squadre che rimangono in Serie A.\" Il campionato si \u00e8 concluso con l'indegna goleada subita a Milano (6-1), in Coppa Italia superate ai primi turni Reggina e Brescia, ci si ferma al terzo turno contro la Fiorentina. A campionato amaramente concluso la Coppa delle Alpi, dove l'esperienza svizzera \u00e8 un buon banco di prova per alcuni giovani che potrebbero tornare utili in Serie B."}
{"id": "1560846", "revid": "767487", "url": "https://it.wikipedia.org/wiki?curid=1560846", "title": "Amore a prima vista (film 1999)", "text": "Amore a prima vista \u00e8 un film del 1999 diretto e interpretato da Vincenzo Salemme.\nTrama.\nBruno Garramone, soprannominato \"o' sciupafemmene\", \u00e8 l'unico figlio maschio del boss napoletano Natale. In seguito ad un trapianto di cornea, a causa di una malattia agli occhi, la sua vita cambia: gli occhi che gli sono stati donati sono quelli di Nina, la defunta moglie del maggiore dei carabinieri Fortunato Cipolletta.\nDopo questa operazione Bruno, una volta incontrato per caso il maggiore Cipolletta al parco, se ne innamora all'istante. Bruno quindi, insieme ai suoi scagnozzi Peppino \"Batman\" e Samuele \"Sandokan\", cominciano a pedinare Fortunato, e in seguito Bruno dichiara il suo amore al maggiore, che per\u00f2 rifiuta essendo eterosessuale, nonostante sia stranamente attratto dai suoi occhi.\nInoltre Bruno \u00e8 in procinto di sposarsi con la figlia del boss amico di Natale, Roberta: il giorno del matrimonio il maggiore si presenta su di un cavallo bianco gridando \"Nina\". Bruno lo raggiunge, i due scappano e stanno per buttarsi a mare, quando Bruno si sveglia nel letto d'ospedale: era stato tutto un sogno. Alla porta si affaccia un giovane carabiniere, chiede scusa per avere sbagliato stanza. E Bruno sospira: \"Che peccato\".\nProduzione.\nLe riprese si sono svolte dal 31 maggio 1999 per 8 settimane di lavorazione.\nIl film \u00e8 stato distribuito nei cinema il 29 ottobre 1999."}
{"id": "1560847", "revid": "14691", "url": "https://it.wikipedia.org/wiki?curid=1560847", "title": "Ikirundi", "text": ""}
{"id": "1560851", "revid": "63326417", "url": "https://it.wikipedia.org/wiki?curid=1560851", "title": "S-Bahn Leipzig", "text": ""}
{"id": "1560853", "revid": "63326430", "url": "https://it.wikipedia.org/wiki?curid=1560853", "title": "S-Bahn Halle", "text": ""}
{"id": "1560860", "revid": "114420912", "url": "https://it.wikipedia.org/wiki?curid=1560860", "title": "Liquorice", "text": "Liquorice \u00e8 un liquore dolce a base di liquirizia calabrese prodotto dalla Distilleria Caffo a Limbadi, Vibo Valentia.\n\u00c8 stato il primo liquore di pura liquirizia calabrese messo in commercio.\nCaratteristiche.\nIl liquore \u00e8 un'infusione idro alcolica dolcificata di radici e stoloni di liquirizia e aromi naturali, ha un gusto forte, leggermente amaro e dolce allo stesso tempo. Si presenta di colore nero, molto denso, con gradazione alcolica del 27%.\nUsi.\nIl liquore si beve liscio e ghiacciato, inoltre si presta nella preparazione di svariati cocktail alcolici."}
{"id": "1560861", "revid": "63326390", "url": "https://it.wikipedia.org/wiki?curid=1560861", "title": "S-Bahn di Lipsia", "text": ""}
{"id": "1560863", "revid": "1073227", "url": "https://it.wikipedia.org/wiki?curid=1560863", "title": "Capitoli di Detective Conan", "text": "Questa \u00e8 la lista dei capitoli di \"Detective Conan\", manga giallo realizzato da G\u014dsh\u014d Aoyama. L'opera ha debuttato il 19 gennaio 1994 sul numero 5 della rivista \"Weekly Sh\u014dnen Sunday\", ed \u00e8 tuttora in corso di produzione, pubblicata a cadenza settimanale. I singoli capitoli sono raccolti periodicamente in volumi \"tank\u014dbon\", la cui pubblicazione \u00e8 iniziata il 19 giugno 1994. Ogni capitolo viene identificato dalla scritta \"File\" prima del numero.\nNegli anni si sono succedute tre edizioni italiane del manga, di cui le prime due sono state interrotte e solo quella curata da Star Comics \u00e8 in corso di pubblicazione. Comic Art ha pubblicato il manga da agosto 1998 a novembre 2000, in volumi non corrispondenti a quelli giapponesi: i 22 volumi italiani pubblicati corrispondono, infatti, a quasi i primi 15 volumi giapponesi, con il volume 15 tradotto soltanto fino al suo settimo capitolo, a causa del fallimento della casa editrice. I numeri di Comic Art erano pubblicati mensilmente, tranne alcuni pubblicati bimestralmente. Alcuni volumi offrivano anche dei contenuti extra, ad esempio descrizioni di famosi autori di gialli, di solito non provenienti dall'edizione giapponese. Kabuki Publishing ha invece pubblicato un solo volume, corrispondente al primo \"tank\u014dbon\" giapponese, nel gennaio del 2003. Star Comics sta pubblicando il manga dal 2 febbraio 2005, con volumi corrispondenti a quelli giapponesi. La periodicit\u00e0 \u00e8 stata mensile fino al volume 61 e bimestrale fino al volume 72, per poi passare a quadrimestrale. Ad aprile 2021 Star Comics ha annunciato una nuova edizione del manga che verr\u00e0 pubblicata a partire da settembre 2021.\nCapitoli non ancora in formato \"tank\u014dbon\".\nI seguenti capitoli sono apparsi su \"Weekly Sh\u014dnen Sunday\" in Giappone, ma non sono ancora stati raccolti nel formato \"tank\u014dbon\", poich\u00e9 i volumi di \"Detective Conan\" sono generalmente pubblicati ogni tre o quattro mesi.\nIn quanto inediti nell'edizione italiana, i titoli non sono quelli ufficiali, ma traduzioni dei titoli originali."}
{"id": "1560870", "revid": "287204", "url": "https://it.wikipedia.org/wiki?curid=1560870", "title": "Lassie (disambigua)", "text": ""}
{"id": "1560875", "revid": "767487", "url": "https://it.wikipedia.org/wiki?curid=1560875", "title": "Dismantled", "text": "Dismantled \u00e8 un progetto artistico del musicista statunitense di musica elettronica Gary Zon.\nStoria.\nDismantled \u00e8 il prodotto di un esperimento iniziato verso la fine del 2000 da Gary Zon, che stava cercando di creare qualcosa di simile al suono dei Front Line Assembly. Dopo aver ottenuto un notevole apprezzamento dagli ascoltatori online, Gary inizi\u00f2 a costruire un suono pi\u00f9 approfondito facendosi influenzare dalla televisione, dal cinema e dalla musica stessa aggiunse la voce al mix. Il suono risultante era un miscuglio unico di melodico, sebbene complesso e con sfaccettature elettro-industrial messe insieme in un contesto di elementi Intelligent Dance Music. Questo insieme dark, futuristico, ottenne ancora maggior successo quando venne paragonato al suono dei Front Line Assembly, Haujobb, Wumpscut e Velvet Acid Christ.\nIl primo ed unico demo di Dismantled fu pubblicato nel marzo del 2001 nel sito www.mp3.com. Variazioni del Demo furono inviati a etichette discografiche e stazioni radio. Dopo quattro mesi di attesa, il demo attrasse l'attenzione della Dependent Records, la quale pubblic\u00f2 il pezzo \"Purity\" sulla loro compilation Septic II assieme ad altre bands come Apoptygma Berzerk, Front Line Assembly, e VNV Nation. Alla fine di ottobre del 2001, Metropolis Records contatt\u00f2 Zon ed espresse interesse a lavorare con Dismantled.\nNel 2002, un'altra canzone di Dismantled, \"Survivor,\" guadagn\u00f2 un posto su Dystopian Visions Resist the Command 2 compilation, e Dismantled ebbe la meglio su un remix contestato a :Wumpscut \"Wreath of Barbs.\" L'albom omonimo di debutto per Dismantled fu pubblicato il 4 giugno del 2002 per Metropolis Records che lo distribuiva in tutto il Nord America e Dependent Records per l'Europa. Diverse pubblicazioni media citarono Dismantled come la novit\u00e0 dell'elettronica per l'anno 2002.\nLa seconda uscita di Dismantled nel 2004, Post Nuclear, \u00e8 composta da un nuovo standard aggro-electro. Gary si fece aiutare da altri musicisti per le performance live; \"Loud\" Chris DeMarcus alle percussioni, Adrian White alla batteria, Jimie Kurczodyna al basso e alle tastiere, e Dale sempre al basso e alle tastiere. In questo lavoro non vi erano solo canzoni aggressive ed estreme, vi erano anche pezzi pi\u00f9 soft che aiutarono a rendere pi\u00f9 ascoltabile la pubblicazione. Atmosfera composta da sintetizzatori rudi, battiti distorti, voci grugniti, melodie pulite, e samples magistralmente camuffati rendono differente Post Nuclear.\nDopo il successo e l'acclamato giudizio critico dell'album, Post Nuclear, Dismantled restarono in studio a preparare il loro lavoro seguente, Standard Issue, che fu pubblicato nel 2006. Come anticipazione dell'album, Dismantled presentarono the Breed To Death EP. Descritto da Gary Zon stesso come avente un \"predetto, club-oriented suono che \u00e8 una reazione contro il clamore sociale che mi circonda di questi tempi,\" Breed to Death \u00e8 pensato per essere suonato nei club. Una fusion degli anni ottanta, electro-clash, e trance assieme a elettronica tradizionale e sintetizzatori rudi, il titolo fu pensato per esagerare e stereotipizzare la new wave dell'elettronica, cos\u00ec come per bilanciare la complessit\u00e0 inerente alla musica di Dismantled.\nRecentemente, Gary Zon \u00e8 impegnato in due progetti. Uno \u00e8 Aerodrone, una band electroclash scritturata da Warner/Cordless Records. L'altro che include la cantante TZA, si chiama no.not.never. Il suono di No.not.never \u00e8 un melodico futurepop alternative rock."}
{"id": "1560877", "revid": "88740", "url": "https://it.wikipedia.org/wiki?curid=1560877", "title": "Monte Ilice", "text": "Il monte Ilice \u00e8 un cono vulcanico inattivo, un cratere avventizio posto sul versante sud-orientale dell'Etna, compreso nel territorio dei comuni di Trecastagni e Zafferana Etnea (CT).\nDescrizione.\nSi eleva fino ad una altezza di 908 m s.l.m. e presenta, nella parte sommitale, una depressione centrale, residuata dall'antica attivit\u00e0 vulcanica del cratere.\nOrigine.\nSecondo alcuni antichi scritti il cono eruttivo si sarebbe formato a seguito dell'attivit\u00e0 vulcanica iniziata intorno al 1030 d.C., secondo alcuni antichi scritti invece si form\u00f2 nel 1392, dalla quale fuoriusc\u00ec una colata lavica che percorse circa dieci chilometri, per riversarsi infine in mare nei pressi di Stazzo.\nEtimologia.\nIl suo nome deriva dal leccio (\"Quercus Ilex\"), che in Siciliano \u00e8 chiamato \"ilici\", che abbonda nel territorio del monte.\nUbicazione.\nIl rilievo \u00e8 compreso all'interno del Parco regionale dell'Etna, e precisamente nella zona B. Il versante orientale \u00e8 prevalentemente coltivato a vigne e frutteti, mentre quello occidentale \u00e8 caratterizzato dalla presenza di boschi di leccio e di castagno.\nAi piedi del monte si trovano l'abitato di Fleri, frazione di Zafferana Etnea (CT) e la contrada Poggiofelice (gi\u00e0 Malopasso).\nRiferimenti letterari.\nIl monte Ilice \u00e8 pi\u00f9 volte citato in \"Storia di una capinera\", romanzo di Giovanni Verga scritto a Firenze nel 1869. In quest'opera la protagonista Maria lascia Catania insieme ai familiari per sfuggire ad un'epidemia di colera e si rifugia nella villa padronale di famiglia sul monte Ilice."}
{"id": "1560881", "revid": "110157", "url": "https://it.wikipedia.org/wiki?curid=1560881", "title": "Marcel\u00e2ndia", "text": "Marcel\u00e2ndia \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1560883", "revid": "767487", "url": "https://it.wikipedia.org/wiki?curid=1560883", "title": "Matup\u00e1", "text": "Matup\u00e1 \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1560888", "revid": "110157", "url": "https://it.wikipedia.org/wiki?curid=1560888", "title": "Mirassol d'Oeste", "text": "Mirassol d'Oeste \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1560891", "revid": "174925", "url": "https://it.wikipedia.org/wiki?curid=1560891", "title": "Spianata del tempio", "text": ""}
{"id": "1560896", "revid": "1844844", "url": "https://it.wikipedia.org/wiki?curid=1560896", "title": "Radio Kiss Kiss Italia", "text": "Radio Kiss Kiss Italia \u00e8 un'emittente radiofonica italiana con sede a Napoli ed \u00e8 propriet\u00e0 di Radio Kiss Kiss. \u00c8 la radio ufficiale del .\nStoria.\nNasce agli inizi anni ottanta del XX secolo dedicando la sua programmazione alla sola musica italiana. Kiss Kiss era negli anni settanta una nota discoteca napoletana. Da qui mossero i primi passi per la creazione del gruppo Kiss Kiss."}
{"id": "1560898", "revid": "113492527", "url": "https://it.wikipedia.org/wiki?curid=1560898", "title": "Kurt W\u00fcthrich", "text": "Biografia.\nW\u00fcthrich ha studiato chimica, fisica e matematica all'universit\u00e0 di Berna, prima di iniziare il dottorato con Silvio Fallab presso l'universit\u00e0 di Basilea, titolo che ha conseguito nel 1964. Dopo il dottorato ha lavorato ancora con Silvio Fallab, trasferendosi poi all'Universit\u00e0 della California, a Berkeley, dove collabor\u00f2 con Robert E. Connick. In seguito lavor\u00f2 con Robert G. Shulman presso i Bell Telephone Laboratories a Murray Hill, New Jersey dal 1967 al 1969.\nW\u00fcthric torn\u00f2 in Svizzera, a Zurigo, nel 1969 cominciando la sua carriera all'ETH, diventando professore di biofisica nel 1980. Dirige un laboratorio sia all'ETH sia all'istituto di ricerca Scripps presso La Jolla.\nHa ricevuto una laurea honoris causa in Farmacia dalla Seconda Universit\u00e0 degli Studi di Napoli.\nLa cerimonia ha avuto luogo nel palazzo della Reggia il 6 dicembre 2012.\nCarriera.\nDurante il suo dottorato W\u00fcthrich si \u00e8 occupato di risonanza paramagnetica elettronica, e la sua tesi di dottorato si intitolava \"The catalytic activity of copper compounds in autoxidation reactions\" (l'attivit\u00e0 catalitica di composti di rame in reazioni di autossidazione).\nDopo il dottorato W\u00fcthrich si occup\u00f2 a Berkeley della nascente risonanza magnetica nucleare; il contributo in questo campo gli valse il premio Nobel (\"for his development of nuclear magnetic resonance spectroscopy for determining the three-dimensional structure of biological macromolecules in solution\" \u2013 \"per lo sviluppo della spettroscopia tramite risonanza magnetica nucleare per lo studio di macromolecole tridimensionali di interesse biologico in soluzione\")."}
{"id": "1560901", "revid": "1573940", "url": "https://it.wikipedia.org/wiki?curid=1560901", "title": "Minoru Kizawa", "text": ""}
{"id": "1560915", "revid": "599013", "url": "https://it.wikipedia.org/wiki?curid=1560915", "title": "Funzione caratteristica", "text": "In matematica l'espressione funzione caratteristica pu\u00f2 riferirsi a diversi concetti:"}
{"id": "1560917", "revid": "89688", "url": "https://it.wikipedia.org/wiki?curid=1560917", "title": "Foresta di Fontainebleau", "text": "La foresta di Fontainebleau \u00e8 un imponente complesso boschivo di 25.000 ha, di cui 21.600 ricoperti da una fitta foresta mista. Situata nella Senna e Marna, accoglie al suo interno la citt\u00e0 di Fontainebleau.\nTutta la superficie alberata \u00e8 gestita dal demanio forestale, ma la foresta demaniale vera e propria ricopre 17.072 ettari, che vanno da un'altitudine di 42\u00a0m sul livello del mare (Senna a Bois-le-Roi) ai 144\u00a0m (all'incrocio di Banc du Roi, 2\u00a0 km a nord di Fontainebleau). Ogni anno la foresta viene percorsa a piedi da 17 milioni di visitatori.\nNel 1848 la foresta fu dichiarata ufficialmente \"Riserva artistica\", sottraendola a un progetto di radicale disboscamento. L'iniziativa fu presa dai pittori della Scuola di Barbizon che amavano ritrarre i paesaggi suggestivi del grande complesso boschivo. Bench\u00e9 ispirato da motivi culturali e non ecologici, la Riserva artistica di Fontainebleau \u00e8 considerata come il primo atto pubblico di protezione della natura nella storia.\n\u00c8 attraversata dall'Autoroute A6 (1964), dalle strade nazionali 6 e 7, nonch\u00e9 dalla ferrovia Parigi - Lione."}
{"id": "1560918", "revid": "767487", "url": "https://it.wikipedia.org/wiki?curid=1560918", "title": "L'Assassinat du duc de Guise (film 1908)", "text": "L'Assassinat du duc de Guise, anche conosciuto in Italia con il titolo L'assassinio del Duca di Guisa \u00e8 un film francese del 1908 diretto da Andr\u00e9 Calmettes e Charles Le Bargy e prodotto dalla compagnia Le Film d'Art.\nIl film \u00e8 di enorme importanza storica in quanto, oltre a inaugurare il successo mondiale del cinema francese, diede vita al moderno star system che fu consacrato in USA con i film di David Wark Griffith. Tecnicamente avanzato per l'epoca il montaggio. Pur trattandosi di un film muto, fu accompagnato da una sfarzosa colonna sonora composta da Camille Saint-Sa\u00ebns ed eseguita dal vivo in sala che fu apprezzata da pubblico e critica.\nTrama.\n1588. Enrico III, re di Francia, intende uccidere il duca di Guisa, suo eterno rivale in amore. Il sovrano escogita un piano per l'assassinio convocando il duca al castello di Blois dove delle guardie appositamente istruite lo avrebbero atteso con le armi in pugno. L'amante del duca, a conoscenza di tali losche intenzioni, avvisa il nobiluomo. Ma il duca soggiunge \"Non oser\u00e0!\" e decide di presentarsi comunque.\nBibliografia.\nGianni Rondolino, \"Cinema e musica. Breve storia della musica cinematografica\", UTET, 2001, ISBN 8877500190"}
{"id": "1560919", "revid": "13637980", "url": "https://it.wikipedia.org/wiki?curid=1560919", "title": "Sdre", "text": ""}
{"id": "1560922", "revid": "339392", "url": "https://it.wikipedia.org/wiki?curid=1560922", "title": "L'assassinio del Duca di Guisa", "text": ""}
{"id": "1560926", "revid": "106908", "url": "https://it.wikipedia.org/wiki?curid=1560926", "title": "Question Mark", "text": ""}
{"id": "1560931", "revid": "729019", "url": "https://it.wikipedia.org/wiki?curid=1560931", "title": "Ruud Geels", "text": "Geels fu un attaccante molto prolifico, che realizz\u00f2 388 gol in 17 stagioni da professionista. \u00c8 anche stato un dei pochi calciatori ad avere indossato la maglia di , Feyenoord e , le tre maggiori squadre olandesi.\nCarriera.\nClub.\nDopo aver militato nelle file del Feyenoord, Geels fu ingaggiato dal Go Ahead Eagles, per passare successivamente nel campionato belga con la maglia del Bruges. Dal Belgio torn\u00f2 nei Paesi Bassi nel 1975 per vestire la maglia dell'Ajax. Nella stagione 1977/1978 realizz\u00f2 30 reti vincendo cos\u00ec la classifica marcatori. Nella stagione 1978/1979 ritorn\u00f2 nuovamente in Belgio per vestire la maglia dell'Anderlecht, dove vinse nuovamente la classifica dei cannonieri. L'estate seguente ritorn\u00f2 in patria, dove poi concluse la sua carriera nel 1984 con il NAC Breda.\nNazionale.\nGeels ha giocato 20 partite nella Nazionale olandese segnando 11 reti. Con gli \"Oranje\" ha inoltre ha fatto parte della rosa (con la maglia numero 1)\nal Mondiale 1974, dove i Paesi Bassi furono battuti in finale dai padroni di casa della , e all'Europeo 1976, dove i Paesi Bassi arrivarono al terzo posto."}
{"id": "1560933", "revid": "767487", "url": "https://it.wikipedia.org/wiki?curid=1560933", "title": "Il lupo della steppa (film)", "text": "Il lupo della steppa (\"Steppenwolf\") \u00e8 un film del 1974 diretto da Fred Haines,\nLa pellicola \u00e8 un adattamento cinematografico dell'omonimo romanzo di Hermann Hesse del 1927, girato nel Canton Basilea Citt\u00e0 in Svizzera. "}
{"id": "1560934", "revid": "767487", "url": "https://it.wikipedia.org/wiki?curid=1560934", "title": "Contea di Yancey", "text": "La contea di Yancey in inglese Yancey County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 17774 abitanti. Il capoluogo di contea \u00e8 Burnsville."}
{"id": "1560937", "revid": "767487", "url": "https://it.wikipedia.org/wiki?curid=1560937", "title": "Marcel P\u00e9r\u00e8s", "text": "Biografia.\nNasce a Orano, in Algeria, da una famiglia di ascendenza spagnola. La sua formazione musicale ha luogo nel Conservatorio di Nizza, dove studia organo e composizione musicale e prosegue in Inghilterra presso la \"Royal School of Church Music\".\nSi trasferisce quindi in Canada presso il centro di studi musicali \"Studio de Musique Ancienne de Montr\u00e9al\". Nel 1979 ritorna in Europa dove si specializza in musica medioevale presso la \"\u00c9cole Pratique des Hautes \u00c9tudes\" di Parigi sotto la direzione di Michel Huglo.\nNel 1982 fonda il gruppo musicale Ensemble Organum, con lo scopo di esplorare e presentare al pubblico la parte meno conosciuta della musica medioevale. Nel 1984 fonda, presso l'Abbazia di Royamount l'ARIMM (Atelier pour la Recherche sur l'Interpr\u00e9tation des Musiques M\u00e9di\u00e9vales), in seno alla \"fondazione Royaumont\"; il centro nel 1994 diverr\u00e0 CERIMM (Centre Europ\u00e9en pour la Recherche sur l'Interpr\u00e9tation des Musiques M\u00e9di\u00e9vales) e lo diriger\u00e0 fino al 1999.\nNel 2001 trasferisce l'Ensemble Organum presso l\"'Abbazia di Moissac\", dove crea il nuovo centro CIRMA (Centre Itin\u00e9rant de Recherche sur les Musiques Anciennes), destinato alla ricerca, insegnamento e diffusione della musica antica.\nIn occasione della celebrazione in Francia nel 1999 dell'\"Anno del Marocco\", l'ambasciata di Francia in Marocco e il direttore dell\"'Anno del Marocco\", gli affidano l'incarico di sviluppare l'interscambio culturale con i musicisti marocchini."}
{"id": "1560942", "revid": "309289", "url": "https://it.wikipedia.org/wiki?curid=1560942", "title": "Bytantaj", "text": "Il Bytantaj (anche traslitterato come \"Bytantay\") \u00e8 un fiume della Siberia Orientale, affluente di sinistra della Jana. Scorre negli \"ulus\" Kobjajskij, \u0116veno-Bytantajskij e Verchojanskij della Sacha (Jacuzia), in Russia.\nLa sorgente del fiume si trova sul versante orientale dei monti Orulgan, ad un'altitudine di 1\u00a0200\u00a0m, nel versante settentrionale dei monti di Verchojansk. Il Bytantaj attraversa un territorio dapprima prevalentemente montuoso (catena dei monti Kular), successivamente pi\u00f9 pianeggiante e costellato di laghi (circa 2.000). I maggiori affluenti sono il Tenki e il Billjach dalla destra idrografica, il Chobol, l'Ulachan-Sakkyryr, l'A\u010d\u010dygyj- Sakkyryr e il Kulgaga-Suoch dalla sinistra.\n\u00c8 gelato, mediamente, da ottobre a maggio; negli altri mesi dell'anno \u00e8 navigabile per 120\u00a0km a monte della foce."}
{"id": "1560943", "revid": "80339", "url": "https://it.wikipedia.org/wiki?curid=1560943", "title": "Bytantay", "text": ""}
{"id": "1560944", "revid": "1543377", "url": "https://it.wikipedia.org/wiki?curid=1560944", "title": "Porpora di Sch\u00f6nlein-Henoch", "text": "La porpora di Sch\u00f6nlein-Henoch (PSH), anche nota come porpora anafilattoide o peliosi (sinonimo di porpora) reumatica o porpora reumatoide o porpora reumatica, \u00e8 una forma acquisita di vasculite dei piccoli vasi caratterizzata dall'accumulo di IgA.\nEpidemiologia.\nColpisce prevalentemente i bambini maschi al di sotto dei dieci anni di et\u00e0, con un'incidenza (numero di nuovi casi riscontrati) di circa 20 casi su 100.000 bambini per anno, diventando in tal modo la vasculite pi\u00f9 comune nell'infanzia. Pi\u00f9 in generale, nella popolazione di et\u00e0 inferiore a 17 anni l'incidenza \u00e8 compresa tra 10 e 30 casi su 100 000 persone per anno.\nPatogenesi.\nLa porpora di Sch\u00f6nlein-Henoch \u00e8 una vasculite da deposizione di immunocomplessi che pu\u00f2 insorgere in seguito a diversi eventi, in particolare infezioni delle vie respiratorie. Nella maggior parte dei casi la sindrome insorge in seguito ad infezioni batteriche (soprattutto da stafilococco o streptococco) o virali; solo in casi isolati \u00e8 stata riportata una possibile associazione con vaccini o farmaci. Tutti questi fattori possono determinare la formazione di immunocomplessi contenenti immunoglobuline del tipo IgA; in alcuni soggetti, a causa di anomalie nella glicosilazione delle IgA, gli immunocomplessi sono pi\u00f9 grandi del normale e tendono a depositarsi nei piccoli vasi sanguigni di alcuni organi (cute, intestino, reni) e nel mesangio renale. Se si effettua una biopsia renale in un soggetto affetto da questa malattia, si osserver\u00e0 a livello microscopico un aspetto identico a quello della glomerulonefrite a depositi mesangiali di IgA.\nLa PSH prende il nome dai medici tedeschi Johann Sch\u00f6nlein e Eduard Henoch. Il primo coni\u00f2 nel 1837 il termine \"porpora reumatica\", osservando l'associazione con il dolore articolare; un anno dopo Henoch complet\u00f2 il quadro della sindrome descrivendo i dolori addominali e le sequele a carico dei reni.\nClinica.\nLe manifestazioni a carico della cute (prevalentemente sotto forma di porpora, ma anche eritema o bolle) sono costantemente presenti. Molto frequenti sono anche il dolore addominale e l'artrite, mentre il coinvolgimento renale si osserva in circa la met\u00e0 dei casi (o meno secondo alcuni studi). Il rash purpurico maculare o maculopapulare \u00e8 molto spesso limitato agli arti inferiori o alle natiche, ma pu\u00f2 anche aversi al volto e al tronco. Nell'80% dei casi si presenta artrite di caviglie, ginocchia e gomiti. Possono essere interessate anche altre articolazioni, specialmente quelle delle mani. Il dolore addominale si accompagna ad un impegno pi\u00f9 o meno grave del tratto gastrointestinale, con nausea, vomito, diarrea o stipsi. Nel 33% dei casi si riscontra anche emorragia gastrointestinale. Non \u00e8 raro il riscontro di intussuscezione. La glomerulonefrite pu\u00f2 manifestarsi con la presenza di proteinuria nel range nefritico, ematuria e cilindri eritrocitari nel sedimento urinario. Le anomalie all'analisi delle urine possono persistere per mesi. Nei casi pi\u00f9 gravi e recidivanti, la glomerulonefrite pu\u00f2 evolvere in glomerulonefrite rapidamente progressiva in un contesto di sindrome nefrosica. \u00c8 inoltre frequente l'insorgere di ipertensione.\nDiagnosi.\nIn presenza delle manifestazioni tipiche (porpora, dolori articolari e addominali, coinvolgimento renale), l'anamnesi e l'esame obiettivo sono elementi sufficienti per porre diagnosi.\nFra gli esami di laboratorio, l'emocromo pu\u00f2 mostrare una lieve leucocitosi (con occasionale eosinofilia) e un normale numero di piastrine: questo reperto differenzia questa porpora dalle lesioni petecchiali emorragiche che si hanno in corso di piastrinopenia. L'esame delle urine, in molti casi, pu\u00f2 essere alterato per presenza di proteine e/o di globuli rossi.\nLa biopsia cutanea conferma (tramite immunofluorescenza) il quadro di vasculite leucocitoclastica (frammenti di leucociti nell'interstizio perivascolare) e i depositi di IgA e di C3. La biopsia renale, che si pratica solo in caso di dubbi sulla diagnosi, mostra una proliferazione delle cellule mesangiali di grado variabile, correlato alla gravit\u00e0 della malattia, e depositi mesangiali di IgA, visibili con tecniche di immunofluorescenza.\nTrattamento.\nIn molti casi la PSH richiede una terapia di supporto con antidolorifici e adeguata idratazione.\nTrattandosi di una patologia immunomediata, il trattamento si avvale di immunosoppressori, come i farmaci glucocorticoidi. La loro efficacia \u00e8 per\u00f2 controversa: mentre infatti alcuni studi mostrano effetti benefici sulla riduzione del dolore addominale e articolare e sulle manifestazioni renali, ma una pi\u00f9 recente revisione della letteratura non ha dimostrato effetti significativi a lungo termine per questa classe di farmaci, in particolare riguardo alla prognosi renale.\nNei pazienti con grave compromissione renale, dimostrata da proteinuria elevata ed eventualmente da una biopsia, sono stati usati i corticosteroidi ad alte dosi per via endovenosa e farmaci immunosoppressori come la ciclosporina con ottimi risultati in termini di efficacia e sicurezza. Altre terapie, come le immunoglobuline per via endovenosa, il rituximab e il micofenolato mofetile sono state usate in alcuni casi con risultati positivi descritti in piccoli studi, ma l'efficacia di questi trattamenti non \u00e8 ancora stata dimostrata.\nPrognosi.\nNella maggior parte dei casi le manifestazioni della malattia nei bambini regrediscono spontaneamente e completamente.\nSi sono registrati episodi di ricorrenza (10-40%) specialmente in et\u00e0 infantile, ma la malattia generalmente dopo un'evoluzione di quattro settimane tende a guarire spontaneamente."}
{"id": "1560945", "revid": "1603917", "url": "https://it.wikipedia.org/wiki?curid=1560945", "title": "Fausto Torrefranca", "text": "Biografia.\nLaureatosi in Ingegneria presso il Politecnico di Torino nel 1905, si dedic\u00f2 allo studio della musica sostanzialmente da autodidatta. Dal 1907 al 1919 collabor\u00f2 assiduamente alla Rivista Musicale Italiana. Si occup\u00f2 di musicologia e fu un attivo propugnatore dell'attivazione dell'insegnamento di Storia della musica e di Estetica musicale nell'Universit\u00e0 italiana. \nDocente di queste materie presso l'Universit\u00e0 di Roma dal 1913 e presso l'Universit\u00e0 Cattolica del Sacro Cuore di Milano dal 1930 al 1935, divenne professore ordinario a Firenze nel 1941. Fu inoltre bibliotecario presso il Conservatorio di Napoli e quello di Milano.\nFu un convinto sostenitore della tradizione strumentale italiana sviluppatasi nel Cinquecento, nel Seicento e nel Settecento, trascurata successivamente a tutto vantaggio dell'opera lirica. \nI suoi studi spaziarono dalla storia della musica strumentale italiana alla storia della polifonia cinquecentesca. Si devono a Torrefranca importanti contributi inerenti alla storia del quartetto, alla musica di Sammartini e alle origini della sonata.\nDi lui si ricorda, fra gli altri, un celebre saggio (o libello, secondo taluni) anti-pucciniano, pubblicato nel 1912: \"Giacomo Puccini e l'opera internazionale\". Leonardo Pinzauti, che di Torrefranca fu assistente alla cattedra di Storia della musica negli anni Cinquanta, ricorda che nella vecchiaia Torrefranca parlava del suo \"Puccini\" come di \"un necessario peccato di giovent\u00f9\" e affermava che, a suo giudizio, il suo libro aveva costretto Puccini ad una specie di autocritica, i cui risultati si sarebbero avvertiti nella raffinata strumentazione delle sue ultime opere, in particolare nel \"Trittico\" e nella \"Turandot\".\nA Fausto Torrefranca \u00e8 intitolato il Conservatorio di Vibo Valentia. Allo studioso fu anche assegnato il Premio Feltrinelli per la critica d'arte, nel 1953."}
{"id": "1560948", "revid": "767487", "url": "https://it.wikipedia.org/wiki?curid=1560948", "title": "Yasuhiko Okudera", "text": "Carriera.\nInizi\u00f2 la sua carriera nel 1970 con il Furukawa Electric, militante nella Japan Soccer League, all'epoca la massima divisione nazionale. Nell'estate del 1977, durante un viaggio con il club in Germania, fu notato dal tecnico Hennes Weisweiler, allenatore del . Fece il suo debutto in Bundesliga il 5 ottobre 1977, diventando il primo calciatore giapponese ad aver esordito in Europa, riuscendo inoltre a vincere il titolo nazionale. Nella stagione 1980-81 si trasfer\u00ec all'. Successivamente, per volere del tecnico Otto Rehhagel, gli venne offerto un contratto con il . Tra il 1981-82 e 1984-85 il club concluse tre volte al secondo posto il campionato. Nell'estate del 1985 torn\u00f2 al Furukawa Electric. Termin\u00f2 la carriera nel 1988."}
{"id": "1560953", "revid": "1924342", "url": "https://it.wikipedia.org/wiki?curid=1560953", "title": "Colonna sonora di Gossip Girl", "text": "Sesta stagione.\nIl ritratto di Lady Alexander.\nPaper and Gun - The Cold and Lovely"}
{"id": "1560954", "revid": "1494169", "url": "https://it.wikipedia.org/wiki?curid=1560954", "title": "Torre Lupara", "text": "Con Torre Lupara si pu\u00f2 intendere:"}
{"id": "1560955", "revid": "767487", "url": "https://it.wikipedia.org/wiki?curid=1560955", "title": "Contea di Yadkin", "text": "La contea di Yadkin in inglese Yadkin County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di36 348 abitanti. Il capoluogo di contea \u00e8 Yadkinville."}
{"id": "1560956", "revid": "767487", "url": "https://it.wikipedia.org/wiki?curid=1560956", "title": "Contea di Wilson (Carolina del Nord)", "text": "La contea di Wilson in inglese Wilson County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 73 814 abitanti. Il capoluogo di contea \u00e8 Wilson."}
{"id": "1560958", "revid": "628767", "url": "https://it.wikipedia.org/wiki?curid=1560958", "title": "Lippa (Selles)", "text": "Lippa (\u039b\u03af\u03c0\u03c0\u03b1 in greco) \u00e8 una localit\u00e0 del ex comune di Selles, che si trova nella prefettura di Giannina, nel nord della Grecia. \nLa popolazione \u00e8 di 193 abitanti (Dati del 2001). Lippa \u00e8 distante da Giannina circa 50\u00a0km."}
{"id": "1560959", "revid": "767487", "url": "https://it.wikipedia.org/wiki?curid=1560959", "title": "Contea di Wilkes (Carolina del Nord)", "text": "La contea di Wilkes, in inglese Wilkes County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 65 632 abitanti. Il capoluogo di contea \u00e8 Wilkesboro."}
{"id": "1560960", "revid": "767487", "url": "https://it.wikipedia.org/wiki?curid=1560960", "title": "Contea di Wayne (Carolina del Nord)", "text": "La contea di Wayne in inglese Wayne County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 113 329 abitanti. Il capoluogo di contea \u00e8 Goldsboro."}
{"id": "1560962", "revid": "767487", "url": "https://it.wikipedia.org/wiki?curid=1560962", "title": "Contea di Watauga", "text": "La contea di Watauga in inglese Watauga County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 42 695 abitanti. Il capoluogo di contea \u00e8 Boone."}
{"id": "1560963", "revid": "767487", "url": "https://it.wikipedia.org/wiki?curid=1560963", "title": "Contea di Washington (Carolina del Nord)", "text": "La contea di Washington in inglese Washington County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 13.723 abitanti. Il capoluogo di contea \u00e8 Plymouth."}
{"id": "1560964", "revid": "767487", "url": "https://it.wikipedia.org/wiki?curid=1560964", "title": "Contea di Warren (Carolina del Nord)", "text": "La contea di Warren in inglese Warren County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 19 972 abitanti. Il capoluogo di contea \u00e8 Warrenton."}
{"id": "1560966", "revid": "1305772", "url": "https://it.wikipedia.org/wiki?curid=1560966", "title": "Amelia Sofia di Hannover", "text": "Biografia.\nPrimi anni.\nLa principessa Amelia nacque nel palazzo di Herrenhausen in Hannover, il 10 luglio 1711. Suo padre era l'allora principe ereditario di Brunswick-L\u00fcneburg, figlio dell'elettore di Hannover. Sua madre era Carolina di Ansbach, figlia del margravio di Brandeburgo-Ansbach. Alla nascita fu designata \"S.A.S\" principessa Amelia di Hannover. Era nota in famiglia come Emily.\nGran Bretagna.\nIn base all'Act of Settlement del 1701, il nonno paterno della principessa Amelia divent\u00f2 re di Gran Bretagna il 1 agosto 1714 in seguito alla morte della regina Anna. Il padre di Amelia divent\u00f2 duca di Cornovaglia, e fu creato principe di Galles il 27 settembre 1714. Amelia divent\u00f2 \"S.A.R.\" la principessa Amelia. e si trasfer\u00ec in Gran Bretagna con la sua famiglia e andarono a risiedere nel St. James's Palace a Londra.\nFu una bambina malaticcia, ma fu relativamente sana da adulta. Nel 1722, sua madre, che aveva idee progressiste, fece inoculare Amelia e sua sorella Carolina contro il vaiolo da un primo tipo di immunizzazione noto come variolizzazione, che era stato portato in Europa da Costantinopoli da lady Mary Wortley Montagu e Charles Maitland..\nSua zia Sofia Dorotea, regina in Prussia, sugger\u00ec Amelia come una moglie adatta per suo figlio Federico, principe ereditario di Prussia, ma suo padre Federico Guglielmo I di Prussia lo obblig\u00f2 a sposare invece Elisabetta Cristina di Brunswick-Wolfenb\u00fcttel-Bevern.\nAmelia apprezzava molto l'equitazione e la caccia. Fu invisa dai bellimbusti d'arte come John, Lord Hervey, e Lady Pomfret che la consideravano \"una delle principesse pi\u00f9 bizzarre mai conosciute; ha le orecchie chiuse alle lusinghe e il suo cuore aperto per l'onest\u00e0.\"\nTitoli.\nIn Hannover:\nIn Gran Bretagna:"}
{"id": "1560967", "revid": "74801", "url": "https://it.wikipedia.org/wiki?curid=1560967", "title": "Contea di Wake", "text": "La contea di Wake in inglese Wake County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Raleigh."}
{"id": "1560969", "revid": "287204", "url": "https://it.wikipedia.org/wiki?curid=1560969", "title": "Olenek", "text": ""}
{"id": "1560970", "revid": "74801", "url": "https://it.wikipedia.org/wiki?curid=1560970", "title": "Contea di Vance", "text": "La contea di Vance, in inglese Vance County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Henderson."}
{"id": "1560971", "revid": "178920", "url": "https://it.wikipedia.org/wiki?curid=1560971", "title": "Runaway Brain", "text": ""}
{"id": "1560974", "revid": "1543377", "url": "https://it.wikipedia.org/wiki?curid=1560974", "title": "Jo\u00e3o Ant\u00f3nio Ferreira Resende Alves", "text": "Carriera.\nAlves inizi\u00f2 nelle giovanili del Benfica dove emersero subito le sue spiccate doti di regista. Il passaggio alla prima squadra avvenne quasi automaticamente ed Alves riusc\u00ec in tempi brevi a ritagliarsi spazio nell'undici titolare e poco dopo fu convocato per la prima volta nella Nazionale di calcio portoghese. I rapporti con il Benfica si fecero per\u00f2 sempre pi\u00f9 tesi finch\u00e9 nel 1975, decise di trasferirsi in Spagna andando a militare nelle file del Salamanca, dove per\u00f2 deluse le aspettative della dirigenza. Dalla Spagna fin\u00ec in Belgio dove gioc\u00f2 alcune partite con il Racing White. Poi nel 1978 avvenne il ritorno al Benfica, suo unico e vero amore della propria carriera calcistica. Alves era fra l'altro un predestinato dato che il nonno era stato anch'egli un discreto giocatore negli anni '30 e '40. Dal nonno aveva ereditato anche una curiosa abitudine scaramantica, quella giocare tutto l'anno indossando un paio di guanti neri."}
{"id": "1560976", "revid": "1543377", "url": "https://it.wikipedia.org/wiki?curid=1560976", "title": "L. Ron Hubbard", "text": "Sul finire degli anni trenta divenne noto come scrittore di fantascienza e fantasy nell'epoca d'oro della fantascienza. Nel 1950 con la pubblicazione di \"Dianetics: la forza del pensiero sul corpo\" inizia a elaborare lo sviluppo di Scientology. Sin dalla prima fondazione di Dianetics, Hubbard sostenne di condurre un percorso di ricerca spirituale arrivando a redigere centinaia di scritti e tenere circa tremila conferenze sui vari temi dell'indagine. Parallelamente negli anni sviluppa un sistema di management per l'organizzazione di Scientology e sul management generale. Ritorna poi alla narrativa negli anni ottanta con i best seller \"Battaglia per la Terra\" e i dieci libri della serie \"Missione Terra\".\nHubbard \u00e8 stato una figura controversa e numerosi dettagli della sua vita sono oggetto di dibattito. L'organizzazione di Scientology presenta il personaggio di Hubbard e la sua personalit\u00e0 come assai sfaccettata e in una luce di esaltazione, creando \"una sorta di agiografia, una narrativa idealizzata costruita attorno a tematiche mitiche\". Altre biografie di Hubbard scritte da giornalisti indipendenti ne dipingono invece un quadro pi\u00f9 fosco e in molti casi contraddicono il materiale presentato dall'organizzazione di Scientology. Nel 2012 l'organizzazione di Scientology ha pubblicato una biografia ufficiale in 16 volumi di oltre 3.000 pagine.\nLa rivista \"Smithsonian\" lo ha incluso nei cento americani pi\u00f9 influenti di tutti i tempi. Il nome \"L. Ron Hubbard\" \u00e8 un marchio registrato di propriet\u00e0 del Religious Technology Center. Hubbard ha pubblicato 1084 opere scritte, primato mondiale per il maggior numero di opere pubblicate.\nBiografia.\nAnni giovanili.\nSuo padre era un ufficiale della Marina statunitense; due anni dopo la sua nascita la famiglia si trasfer\u00ec a Kalispell nel Montana, dal nonno materno. Un anno pi\u00f9 tardi si trasferiscono Helena, mentre nel 1923, in seguito a una nuova promozione del padre e la famiglia si trasferisce nella capitale federale. A 16 e 17 anni si rec\u00f2 due volte in Estremo Oriente dai suoi genitori, il padre \u00e8 di stanza sull'isola di Guam. Dopo avere frequentato la Swavely Prep School di Manassas, in Virginia, consegu\u00ec il diploma alla Woodward School for Boys. Tra il 1930 e il 1932 frequent\u00f2 la Facolt\u00e0 di Ingegneria civile e Scienze applicate alla George Washington University a Washington con scarso rendimento. Secondo alcune fonti abbandon\u00f2 l'universit\u00e0 proprio per lo scarso rendimento. Hubbard non consegu\u00ec mai alcuna laurea. Negli anni a seguire collabor\u00f2 con numerose riviste popolari (pulp magazine), pubblicando circa duecento racconti pulp di vario genere dei quali ebbero maggiore impatto i generi fantasy e fantascienza.\nMatrimoni e figli.\nHubbard si spos\u00f2 tre volte ed ebbe sette figli. Il primo matrimonio tra il ventiduenne Hubbard e la ventiseienne Margaret Louise Grubb detta Polly, fu celebrato a Elkton (Maryland), il 13 aprile 1933. Dall'unione nacquero due figli, Lafayette Ronald Hubbard Jr. nato a Encinitas il 7 maggio del 1934 e Katherine May Hubbard, nata a New York il 15 gennaio del 1936. Ron Junior, detto Nibs, si un\u00ec al padre nell'avventura Scientology nel 1952 a Phoenix, per poi andarsene disgustato nel 1959. In seguito, per prendere le distanze dal padre, adott\u00f2 il nome Ronald Edward DeWolf e per il resto della sua vita - mor\u00ec prematuramente il 16 settembre del 1991 a Carson City per una grave forma di diabete - si produsse in un'alternanza di accuse e ritrattazioni nei confronti del padre e di Scientology. Katherine May crebbe con la madre e non ebbe mai grossi contatti con il padre, che dopo la sua nascita aveva lasciato la famiglia a Bremerton, Washington, per trasferirsi da solo a New York e perseguire la sua carriera di scrittore. Hubbard si arruol\u00f2 poi in Marina e alla fine della guerra si stabil\u00ec a Pasadena (California), nella casa dell'occultista Jack Parsons, di cui divenne subito molto amico e compagno di avventure esoteriche.\nNel 1946 Hubbard fugg\u00ec sulla costa orientale degli Stati Uniti con Sara Elizabeth Northrup, all'epoca fidanzata di Parsons. Il 10 agosto 1946 il trentacinquenne Hubbard e la ventunenne Sara si sposarono a Chestertown, Maryland. Hubbard ottenne il divorzio dalla prima moglie Polly soltanto qualche mese pi\u00f9 tardi, rimanendo cos\u00ec per un certo tempo bigamo. In data 8 marzo 1950 a Bay Head, nacque Alexis Valerie, figlia di L. Ron Hubbard e Sara. Il matrimonio tuttavia aveva gi\u00e0 cominciato a vacillare e Hubbard inizi\u00f2 una relazione amorosa con una sua giovane assistente. Nella primavera del 1951 Hubbard rap\u00ec alla moglie, che lo accusava di violenze e maltrattamenti, la loro figlioletta Alexis di appena 11 mesi portandola a Cuba, dove rimase per diverse settimane assistito da Richard de Mille, figlio del regista Cecil B. de Mille e suo grande ammiratore e seguace.\nIl 23 aprile 1951 Sara present\u00f2 richiesta di divorzio, accusando il marito di averle inflitto \u00abcrudelt\u00e0 estrema, grande angoscia mentale e sofferenze fisiche\u00bb. Oltre ad accusare Hubbard di bigamia e rapimento Sara affermava che Hubbard l'aveva assoggettata a \u00abtortura sistematica, compreso impedirle di dormire, percosse, strangolamento ed esperimenti scientifici.\u00bb A seguito della sua \u00abfolle e pessima condotta\u00bb, ora Sara soffriva di \u00abtimore continuo sia per la sua vita che per quella della figlioletta infante, che non vedeva da due mesi.\u00bb Hubbard aveva gi\u00e0 riscosso grande successo con la pubblicazione di \"Dianetics\" e le accuse della moglie finirono su tutti i giornali. Solo a giugno di quell'anno, quando Sara ritir\u00f2 le accuse, firmando una dichiarazione scritta a macchina in cui ritrattava tutte le accuse che aveva mosso al marito, Hubbard torn\u00f2 dall'Avana e le rese la figlia. Sara poi si rispos\u00f2 e Alexis crebbe con il patrigno, lontani da Scientology.\nIn seguito Hubbard avrebbe sostenuto di non essere mai stato sposato alla Northrup che, disse, aveva bonariamente accolto in casa sua perch\u00e9 incinta e disperata. Dir\u00e0 anche che Alexis non era in realt\u00e0 figlia sua, ma del figlio Nibs (Ron Jr.). Alla morte di Hubbard, Nibs e Alexis furono esclusi dall'asse ereditario. Il terzo e ultimo matrimonio di Hubbard fu celebrato nel marzo del 1952 con Mary Sue Whipp, diciannovenne studentessa della \"Fondazione Dianetics\" di Wichita, all'epoca incinta di due mesi. Dal matrimonio nacquero quattro figli: Diana Meredith DeWolf Hubbard, nata a Londra il 24 settembre del 1952, Geoffrey Quentin McCaully Hubbard detto Quentin, nato a Phoenix il 6 gennaio 1954, Mary Suzette Rochelle Hubbard detta Suzette, nata a Washington il 13 febbraio del 1955 e Arthur Ronald Conway Hubbard, nato anche lui a Washington il 6 giugno del 1958.\nQuentin verr\u00e0 rinvenuto in fin di vita sulla strada perimetrale dell'aeroporto di Las Vegas il 28 ottobre 1976. Reclinato sul volante di una Pontiac bianca, i finestrini accuratamente chiusi, un tubo di aspirapolvere collegato allo scappamento della vettura ancora in moto, fatto rientrare dal deflettore sigillato con fazzoletti di carta. Morir\u00e0 non identificato il 12 novembre e le autorit\u00e0 riusciranno a dargli un nome soltanto il 15. Hubbard, la moglie e Scientology hanno sempre negato si fosse trattato di un suicidio ma chi lo conosceva lo descrisse come un ragazzo mite, probabilmente omosessuale, schiacciato dalla figura paterna. Quentin, come i suoi tre fratelli figli di Mary Sue, era nato e cresciuto dentro Scientology. Divenuto suo malgrado \"auditor di Classe XII\" (il massimo ancora attualmente raggiungibile nel movimento) e costretto a lavorare in Scientology fin dall'adolescenza, aveva per\u00f2 sempre coltivato il sogno di andarsene e di diventare pilota di aerei. Aveva pi\u00f9 volte tentato la fuga ma ogni volta era stato convinto a ritornare. Il corpo fu rinvenuto nei pressi della pista di decollo di un aeroporto.\nDei figli di Hubbard, Diana e Suzette paiono ancora, perlomeno a fasi alterne, all'interno del movimento fondato dal padre, mentre Arthur lo lasci\u00f2 per diventare un artista.\nMary Sue \u00e8 morta a Los Angeles il 25 novembre 2002 all'et\u00e0 di 71 anni per un tumore al seno. Di lei non si avevano pi\u00f9 notizie dall'uscita dal carcere e la Chiesa di Scientology non ha dedicato un rigo al suo trapasso, nonostante per quasi trenta anni fosse stata la moglie fedele e devota del fondatore, e a detta di molti sia stata la creatrice o ispiratrice di tante parti di Scientology ancora in uso.\nScrittore.\nPer tutti gli anni trenta Hubbard pubblic\u00f2 diversi racconti e romanzi su riviste allora molto popolari, guadagnandosi un posto d'onore nell'epoca d'oro della fantascienza americana. Scrisse principalmente romanzi e racconti fantascientifici e fantastici, ma anche qualche western e storia d'avventura. I critici letterari spesso citano \"Il tenente\" (\"Final Blackout\", 1940, 1948), ambientato in un'Europa devastata da una guerra, e \"Le quattro ore di Satana\" (\"Fear\", 1940), un horror psicologico, come i migliori esempi degli scritti di Hubbard del filone \"pulp\".\nLe opere pubblicate dal 1932, anno del suo esordio, ammontano a 226 tra cui: novantuno racconti di avventura, letteratura dell'orrore e thriller, quarantanove storie di fantascienza (che vanno a iscriversi nell'et\u00e0 d'oro della fantascienza americana), quarantasette racconti del vecchio west, diciannove di fantasy, quindici gialli e spy story e cinque romanzi rosa.\nTra il 1933 e il 1941 pubblic\u00f2 160 tra articoli e racconti, quasi tutti in riviste \"pulp\". La natura del mezzo proibiva lunghi sforzi letterari per cui la narrativa di quel tipo tendeva a essere breve, con pochi racconti eccedenti le 10.000 parole. Hubbard riusciva a tenere un ritmo di scrittura frenetico, sfornando infinite varianti del medesimo tema avventuroso. I suoi protagonisti si dibattevano nel fitto della giungla inseguiti da cacciatori di teste negrieri, si libravano nei cieli pieni di fumo in tremendi combattimenti aerei, lottavano con piovre giganti a venti metri di profondit\u00e0 in mari infuriati, duellavano con coltellacci su ponti di navi inondati di sangue e dalle tavole divelte e tenevano a bada orde di dervisci dispensando morte dalle canne dei loro mitragliatori. Le donne apparivano di rado, salvo quando dovevano essere salvate dall'occasionale leone affamato o dal grizzly.\nI titoli che dava ai suoi racconti attestavano vividamente il genere: \"La Pattuglia Fantasma\", \"Tamburo del Destino\", \"Killer dell'Aria\", \"Ostaggio della Morte\" e \"Legionario dell'Inferno\". Non esiste alcun dubbio che si trattasse di uno scrittore veramente prolifico. Nel 1937 stava gi\u00e0 usando una gamma di pseudonimi improbabili, tra i quali Winchester Remington Colt, Kurt von Rachen, Rene Lafayette, Joe Blitz e Legionnaire 148. La sua leggendaria velocit\u00e0 di scrittura port\u00f2 alla diceria che scrivesse su una striscia di carta in continuo che alimentava automaticamente una macchina da scrivere elettrica, munita di una speciale tastiera di sua invenzione con tasti particolari per le parole di uso pi\u00f9 comune come \"and\" e \"the\".\nTra i suoi romanzi di fantascienza, \"Ritorno al domani\" (\"Return to Tomorrow\", 1954), noto anche per la tesi razzista \"interstellare\" ivi espressa:\nCome scrittore detiene quattro Guinness World Records per essere \"L'autore con il maggior numero di opere pubblicate\", \"L'autore con il libro (non religioso) pi\u00f9 tradotto\" (La Via della Felicit\u00e0), \"L'autore con il maggior numero di audio-libri pubblicati\" e \"L'autore pi\u00f9 tradotto al mondo\".\nArruolamento in marina.\nNel giugno del 1941 Hubbard si arruol\u00f2 nella Marina degli Stati Uniti con il grado di Guardiamarina. Nonostante i suoi seguaci sostengano che \"entr\u00f2 in contatto con la vera guerra\" tanto da rimanere ferito in combattimento, dagli archivi della Marina non risulta la sua presenza su alcun teatro di battaglia e non risulta che fu mai ferito. Dopo l'attacco giapponese a Pearl Harbor, nel dicembre 1941 venne assegnato alle Filippine ma non and\u00f2 oltre Brisbane, in Australia, dove, in attesa di una nave per le isole, si inimic\u00f2 a tal punto i superiori che nel febbraio del 1942 era gi\u00e0 a bordo della \"USS Chaumont\", sulla via di casa.\nIn seguito gli venne affidato il comando della nave \"USS YP-422\" (con base a Neponset, un quartiere di Boston, USA), mentre veniva riconvertito in ricognitore della Marina (originariamente si trattava del motopeschereccio \"MV Mist\"). Un comunicato stampa di Scientology dice che il \"Mist\", sotto il comando di Hubbard, prese parte alla guerra anti-sommergibili nel Nord Atlantico. La verit\u00e0 \u00e8 meno eroica: in agosto il \"Mist\", o \"YP-422\", prese il mare dai cantieri navali di Boston per delle esercitazioni di addestramento. Le esercitazioni durarono 27 ore e consistettero in alcuni tiri di artiglieria. Al comando di Hubbard il vascello non vide azioni contro il nemico.\nNel gennaio del 1943 Hubbard venne comandato ai cantieri navali di Albina (Portland, Oregon), dove fu assegnato al riarmo della PC 815, ma fu sollevato dall'incarico dopo avere cannoneggiato un'isola messicana al largo della Baja California, provocando un incidente diplomatico. La maggior parte del servizio prestato in tempo di guerra da Hubbard \u00e8 stato svolto a terra negli Stati Uniti continentali. Usc\u00ec dal servizio attivo alla fine del 1945 e si dimise da ufficiale nel 1950. Dagli archivi dei veterani e della Marina non risulta che Hubbard sia mai stato ferito o accecato in guerra come poi sostenne pi\u00f9 volte, ma solo che lament\u00f2 in pi\u00f9 occasioni problemi di ulcera, distorsione al ginocchio sinistro, congiuntivite, artrite all'anca e alla spalla destra, e infine depressione.\nL'incontro con Parsons.\nUn capitolo particolarmente controverso del primo Hubbard riguarda i suoi contatti con Jack Parsons, un ricercatore sulla propulsione a razzo del California Institute of Technology e seguace del noto occultista britannico Aleister Crowley. Parsons era infatti il maestro della locale loggia dell'Ordo Templi Orientis, che aveva sede nella sua grande villa di Pasadena, abitazione trasformata in una sorta di pensionato per giovani artisti e bizzarri personaggi. E fu proprio l\u00ec che Hubbard si trasfer\u00ec nella primavera del 1945, entrando nelle grazie di Parsons che, in questo modo, lo descriveva al suo amico Crowley nel luglio del 1945:\nParsons, che inizi\u00f2 a credere di avere riscontrato in lui poteri eccezionali, venne coinvolto da Hubbard anche nei complessi riti magico/sessuali (\"Babalon Working\") tendenti a evocare la dea Babalon (o donna scarlatta) e la nascita del cosiddetto \"Moonchild\". Oltre che stringere amicizia con Parsons, Hubbard divenne ben presto sessualmente coinvolto dalla sua fidanzata ventunenne, Sara \"Betty\" Northrup.\nI rapporti tra i due, che nel frattempo si erano messi in affari nel commercio di natanti tra una costa e l'altra degli Stati Uniti, si interruppero per\u00f2 bruscamente a met\u00e0 del 1946 quando Hubbard fugg\u00ec assieme a Sara e ai soldi che Parsons aveva investito nella societ\u00e0. \u00abEccomi qui a Miami, all'inseguimento dei figli della mia follia\u00bb scrisse malinconicamente Parsons a Crowley il 5 luglio del 1946. \u00abLi ho incastrati con cura. Non possono muoversi senza finire in prigione. Tuttavia, gran parte del denaro \u00e8 stato dissipato. Se sono fortunato riuscir\u00f2 a recuperare 3.000 o 5.000$\u00bb. Il 10 agosto 1946 L. Ron Hubbard spos\u00f2 Sara Northrup a Chestertown, nel Maryland.\nFra gli occultisti moderni \u00e8 largamente accettato che Hubbard deriv\u00f2 una larga parte di \"Dianetics\" dalle idee della \"Golden Dawn\" come per esempio l'\"Holy Guardian Angel\".\nPer J. Gordon Melton \"Si deve tuttavia notare che \u2013 qualunque cosa sia accaduta durante la collaborazione di Hubbard con Parsons \u2013 gli insegnamenti della Chiesa di Scientology sono molto diversi da quelli di Crowley, e nelle pratiche della Chiesa non si riscontra alcuna influenza diretta dell'O.T.O.\" Frenschkowski nel 2010 ha osservato che Scientology non ha evocazioni magiche o riti e non tratta formule di incantesimo, fenomeni paranormali o potere del vero secondo l'accezione di Crowley. Scientology \u00e8 una religione gnostica, non un sistema magico, e non ha pi\u00f9 affinit\u00e0 con il magico rispetto alle altre nuove religioni. Scientology \u00e8 molto diversa dal magico, e la magia non \u00e8 la chiave per comprendere cosa sia Scientology.\nNel 1969, in risposta a un articolo pubblicato il 5 ottobre dal Sunday Times, la Chiesa di Scientology replic\u00f2 affermando che Hubbard agisse su indicazione dei servizi segreti della United States Navy \"(Office of Naval Intelligence\" - ONI), in missione per porre fine alle attivit\u00e0 \"magiche\" di Parsons. Come risultato dell'intervento di Hubbard, il gruppo venne smantellato e i 64 scienziati che abitavano nel residence vennero pi\u00f9 tardi dichiarati insicuri dal governo e licenziati, una ragazza che lo stesso manipolava fu salvata.\nMolti critici di Scientology considerano questa spiegazione un aggiustamento dei fatti a posteriori e non risultano prove a sostegno della tesi avanzata da Scientology. Malgrado Hubbard avesse definito Crowley un suo \"buon amico\" l'occultista registr\u00f2 nelle sue note che considerava Hubbard uno \"zoticone\" che utilizzava i soldi e sfruttava le ragazze di Parsons per i \"propri scopi\". Non \u00e8 chiaro se i due si siano mai incontrati personalmente.\nPubblicazione del libro \"Dianetics\".\nLe teorie di \"Dianetics\" furono originariamente pubblicate sulla nota e apprezzata rivista di fantascienza \"Astounding Science Fiction\". L'articolo apparve sul numero di maggio del 1950, presentato entusiasticamente dal suo leggendario editore John W. Campbell:\nL'articolo suscit\u00f2 scalpore immediato e la rivista fu subissata di lettere che chiedevano maggiori dettagli. Il mese successivo Hubbard diede alle stampe il volume \"Dianetics: The Modern Science of Mental Health\" (Dianetica: Scienza moderna della salute mentale), che ebbe un immediato successo di pubblico e scal\u00f2 le classifiche di vendita. Tra i sostenitori della nuova e straordinaria \"scienza della mente\" il gi\u00e0 citato Campbell e lo scrittore A. E. van Vogt, che lavor\u00f2 alla prima Fondazione di Hubbard a Elizabeth, New Jersey. Entrambi poi avrebbero preso le distanze dalla creatura hubbardiana. Isaac Asimov e altri membri della comunit\u00e0 fantascientifica criticarono gli aspetti non scientifici di Dianetics, mentre le associazioni mediche e psicologiche americane la bocciarono senza appello.\nFrattanto nel paese erano sorti molti gruppi spontanei di praticanti della \"nuova psicoterapia\", e ben presto Hubbard capitalizz\u00f2 il successo editoriale con l'apertura di due \"Fondazioni Hubbard di Ricerca Dianetica\". Il primo \"Corso per Auditor Professionista di Dianetica\" tenuto alla Fondazione di Elizabeth nel giugno del 1951 costava 500 dollari. Il 10 agosto 1950 la Fondazione di Los Angeles organizz\u00f2 un grande convegno allo \"Shrine Auditorium\". L'evento prometteva di essere il momento magico di Dianetics poich\u00e9 quella sera sarebbe stata annunciata l'identit\u00e0 del primo \"Clear\" del mondo. La serata tuttavia non and\u00f2 come previsto e Sonya Bianca, che doveva sbalordire la platea con le abilit\u00e0 conquistate grazie alla nuova tecnica, non riusc\u00ec a ricordare nemmeno il colore della cravatta che Hubbard indossava quella sera. Sonya Bianca fu solo la prima dei tre \"Primi Clear\" che Hubbard avrebbe annunciato tra il 1950 e il 1966. A quasi 60 anni dalla pubblicazione del libro non si ha ancora prova dell'esistenza di \"Clear\" di Dianetics che presentino le caratteristiche magnificate e date per certe nel volume, per altro ancora regolarmente in vendita (in Italia pi\u00f9 di recente con il titolo \"Dianetics: La forza del pensiero sul corpo\").\nNel giro di poco meno di un anno l'entusiastico successo della moda dianetica scem\u00f2, lasciando lo scrittore e le sue fondazioni in un mare di debiti. Chiusi i centri di Los Angeles ed Elizabeth, nel 1951 Hubbard si stabil\u00ec a Wichita, Kansas, dove il milionario e fervente dianeticista Don Purcell gli aveva aperto una nuova fondazione offrendosi anche di ripianare la grave situazione finanziaria maturata. Nel 1952 Purcell, stanco di spendere soldi e ormai disincantato sul carattere del suo socio, chiese il fallimento. Il tribunale gli riconobbe i diritti sulla fondazione di Dianetics. Esautorato della sua creatura, nell'aprile del 1952 Hubbard e la giovanissima terza moglie Mary Sue Whipp si trasferirono a Phoenix, Arizona, dove aprirono la \"Hubbard Association of Scientologists\".\nLa nascita di Scientology e i continui spostamenti di Hubbard.\nDurante i primi mesi dell'estate del 1952 Hubbard promulg\u00f2 la teoria di Scientology con una serie di conferenze tenute alla \"Hubbard Association of Scientologists\" di Phoenix. Aveva presentato Scientology come una logica estensione di Dianetics; la differenza era che Dianetics si rivolgeva al corpo, laddove Scientology si rivolgeva all'anima. Hubbard sostenne che durante le sue ricerche si era \u00abimbattuto nella prova incontrovertibile e scientificamente convalidata dell'esistenza dell'ANIMA umana.\u00bb\nPer sostenere la sua nuova \"scienza\" Hubbard aveva creato una intera cosmologia, la cui essenza era che il vero s\u00e9 di un individuo era un'entit\u00e0 immortale, onnisciente e onnipotente chiamata \"thetan\". Esistenti da prima dell'inizio del tempo i thetan, nel corso di trilioni di anni, avevano raccolto e abbandonato migliaia di corpi. Avevano inventato l'universo per divertimento personale, ma allo stesso tempo vi erano rimasti cos\u00ec avviluppati da arrivare a credere di non essere altro che i corpi in cui dimoravano. Lo scopo di Scientology era recuperare le capacit\u00e0 originarie del thetan fino al punto di tornare, ancora una volta, a essere \"thetan operanti\", o \"OT\". Si trattava di un nobile stato non ancora conosciuto sulla terra, scriveva Hubbard. N\u00e9 Buddha n\u00e9 Ges\u00f9 Cristo, secondo le prove raccolte, erano OT. Erano semplicemente un pelo sopra \"Clear\". Nel luglio 1952 Hubbard pubblic\u00f2 un libro originariamente intitolato \"What To Audit\", successivamente ribattezzato \"Storia dell'Uomo\", presentato come \u00abun resoconto reale e spassionato dei tuoi ultimi sessanta milioni di anni\u00bb; Hubbard desiderava che il libro posasse le fondamenta di Scientology e non intendeva essere eccessivamente modesto sul suo potenziale: attraverso la conoscenza acquisita con Scientology, scrisse nel terzo paragrafo,\nScientology: La \"Storia dell'Uomo\", ancora in vendita, arriva a spiegare il modo in cui gli Esseri Theta erano in relazione con l'Entit\u00e0 Genetica. Pare che i thetan abbandonassero il corpo prima della GE (Entit\u00e0 genetica). Mentre la GE rimaneva in giro per accertarsi che il corpo fosse davvero morto, i thetan erano obbligati a fare rapporto a una \u00abstazione implant\u00bb tra le vite, dove veniva inculcato loro una grande variet\u00e0 di frasi di controllo nell'attesa di raccogliere un nuovo corpo, a volte in competizione con altri thetan disincarnati. Hubbard rivelava che \"per la maggior parte delle persone il centro a cui fare rapporto \u00e8 stato Marte. Alcune donne si presentano a rapporto in altre stazioni del sistema solare. Occasionalmente ci si pu\u00f2 imbattere in episodi relativi a stazioni di rapporto situate sulla Terra. Le stazioni di rapporto sono protette da schermi. L'ultima stazione marziana di rapporto sulla Terra fu installata sui Pirenei\".\nNel settembre del 1952 Hubbard e Mary Sue lasciarono Phoenix per il loro primo viaggio in Europa: era loro intenzione esportare la nuova filosofia nel vecchio continente. Alla fine di novembre Hubbard torn\u00f2 negli Stati Uniti con Mary Sue e la bambina nata nel frattempo, Diana. Tra il 1 e il 19 dicembre a Filadelfia, davanti a una platea di 38 persone riunite alla \"franchise\" Scientology di propriet\u00e0 della fedele Helen O'Brien e del marito, Hubbard tenne conferenze per un totale di 70 ore. Ogni parola venne registrata su nastri ad alta fedelt\u00e0 in seguito venduti come \"Philadelphia Doctorate Course\", ancora in vendita e materiale obbligatorio di studio della Scientology attuale. Alla fine del 1952 Hubbard torn\u00f2 a Londra dove aveva aperto la \"Hubbard Association of Scientologists International\" o HASI.\nAd aprile 1953 scrisse alla O'Brien discutendo la possibilit\u00e0 di istituire una catena di cliniche HASI, oppure dei \"Centri di Guida Spirituale\". Faceva notare che se ogni clinica avesse potuto contare su dieci o quindici pre-clear a cui fare pagare 500$ per ventiquattro ore di auditing, sarebbe stato possibile \u00abfare un sacco di soldi\u00bb. Gi\u00e0 in precedenza si era parlato dell'ipotesi religiosa, infatti Hubbard concludeva la sua lettera dicendo: \u00abSto aspettando la tua reazione sull'angolazione religiosa. Secondo me, non potremmo avere un'opinione pubblica pi\u00f9 avversa di quanto gi\u00e0 abbiamo, o avere meno clienti per ci\u00f2 che abbiamo da vendere. Per attecchire sarebbe necessario uno statuto religioso in Pennsylvania o NJ. E di sicuro riuscirei a farla attecchire.\u00bb\nNel dicembre del 1953, a Camden (New Jersey), Hubbard registr\u00f2 tre nuove chiese, la \"Church of American Science\", la \"Church of Scientology\" e la \"Church of Spiritual Engineering\". Il loro oggetto societario era, tra l'altro, \u00abaccettare e adottare obiettivi, scopi, principi e credo della \"Church of American Science\", come espressi da L. Ron Hubbard\u00bb. Un'altra \"Church of Scientology\" venne registrata a Washington e per tutto il 1954 Hubbard incoraggi\u00f2 i gestori delle franchise degli Stati Uniti e convertire le loro attivit\u00e0 in chiese indipendenti. Da quel momento in poi i dirigenti della \"Hubbard Association of Scientologists International\" iniziarono a presentarsi come \"ministri\", e i pi\u00f9 esibizionisti presero addirittura a indossare colletti clericali e a fare precedere il loro nome dall'appellativo di \"Reverendo\".\nNegli anni successivi Hubbard fece la spola tra gli Stati Uniti e l'Inghilterra, fino al trasferimento definitivo del 1959, almeno per gli otto anni a venire, nel maniero di Saint Hill, East Grinstead, Sussex, acquistato dal maharaja di Jaipur. Il maniero divenne il quartier generale mondiale di Scientology. Nel 1967 Hubbard radun\u00f2 i suoi fedelissimi e fond\u00f2 la \"Sea Organization\", l'organizzazione paramilitare attualmente alla guida della Chiesa di Scientology. Trasfer\u00ec quindi le sue attivit\u00e0 a bordo di una piccola flotta di cui si proclam\u00f2 \"Commodoro\" composta di due navi e uno yacht. A dicembre del 1967 fece tappa a Cagliari con tutta la famiglia, ancorato al molo Sabaudo e ricevette a bordo i giornalisti Gian Giacomo Nieddu e Nino Mancini dell'Agenzia Montecitorio. Fino al 1973 rest\u00f2 prevalentemente in mare, incrociando nel Mediterraneo e al largo delle coste portoghesi e nordafricane. Nel 1973, a bordo della sola nave ammiraglia, la \"Flagship Apollo\", attravers\u00f2 l'Atlantico e dopo una permanenza di qualche mese nelle Antille olandesi, dove ebbe il suo primo infarto, spost\u00f2 definitivamente le operazioni a terra. Inizialmente sotto falso nome, i suoi aiutanti acquistarono diverse propriet\u00e0 a Clearwater (Florida), tra cui il Fort Harrison Hotel, ancora oggi conosciuto con il nome di \"Flag\". Negli anni a venire Clearwater sarebbe diventata la \"Mecca di Scientology\".\nFino al 1976 Hubbard visse in semi clandestinit\u00e0, con o senza la famiglia ma sempre accompagnato da un pugno di fedelissimi, tra Dunedin, New York e Washington, e nell'autunno del 1976 si trasfer\u00ec in un ranch nel deserto della California a La Quinta, nei pressi di Palm Springs. A La Quinta si entusiasm\u00f2 di cinema (era gi\u00e0 un ottimo fotografo) e cre\u00f2 gli studi di registrazione (o \"Cine Org\") che avrebbero cominciato a sfornare grandi quantit\u00e0 di documentari, sia tecnici che di propaganda. Fu anche colpito dal secondo infarto. Della \"Cine Org\", in qualit\u00e0 di operatore, faceva anche parte il giovane David Miscavige, che sarebbe poi diventato il leader incontrastato di Scientology alla morte del fondatore.\nVite precedenti e l'Auditing.\nHubbard convinse i suoi adepti che sarebbe stato in grado di dare loro accesso alle vite precedenti, spiegando che i traumi delle esperienze passate portavano agli insuccessi attuali e dovevano perci\u00f2 essere cancellati con l'auditing, un processo di assistenza venduto a caro prezzo dalla sua chiesa, la quale sosteneva finanziariamente sia lui che la sua famiglia. L'auditing \u00e8 un processo molto costoso, che porta a momentanei e poco duraturi momenti di esaltazione, inducendo le persone a continuare. Questo meccanismo induce molti a spendere somme enormi e a introdurre altri nell'organizzazione.\nLe persone che compongono lo \"staff\" hanno ritmi lavorativi di 10-12 ore giornalieri con una mezza giornata di libert\u00e0 una volta la settimana (ma non sempre); vengono pagati pochissimo in base a un complesso meccanismo di \"statistiche\" e possono accedere gratuitamente o a prezzo ridotto ai costosi corsi e servizi dell'organizzazione. Gli staff della Sea Organization firmano contratti della durata di un miliardo di anni e hanno anche diritto a vitto e alloggio. Hubbard sosteneva che un \"Clear\" (cio\u00e8 una persona libera dal coinvolgimento con gli stati mentali), come lui stesso era, non si sarebbe mai ammalato. I suoi pi\u00f9 stretti collaboratori e medici hanno per\u00f2 testimoniato che si faceva curare con grande discrezione per non lasciare tracce, e che attribuiva i sintomi della malattia ad attacchi di forze del male. Non risultano prove che lo \"Stato di Clear\" come descritto nella letteratura dianetica e scientologica esista davvero. Testimonianze parlano piuttosto di uno stato euforico della durata di qualche settimana o mese.\nIl motivo pi\u00f9 alto e dominante che ritorna come un \"leit motiv\" in Scientology sar\u00e0 che l\u2019essere umano \u00e8 un essere spirituale (\"Thetan\") e dunque egli ha una vocazione superiore per cui non pu\u00f2 accontentarsi di mezze misure: lo spirito dell\u2019uomo \u00e8 immortale e ha un destino eterno.\nLe inchieste e le condanne.\nDalla met\u00e0 degli anni sessanta \"Scientology\" fu oggetto di inchieste ufficiali nel mondo anglosassone: nel Regno Unito, Nuova Zelanda, Sudafrica, nello Stato di Victoria in Australia e nella provincia dell'Ontario in Canada. Negli anni settanta scoppi\u00f2 il caso Meisner/Snow White, e l'8 luglio 1977 134 agenti armati di mandati di perquisizione avevano fatto irruzione simultaneamente negli uffici della Chiesa di Scientology di Washington e Los Angeles, sequestrando 48.149 documenti.\nLe carte avrebbero rivelato uno sbalorditivo sistema di spionaggio esteso in tutti gli Stati Uniti, che si era introdotto in alcuni degli uffici pi\u00f9 importanti del paese. La reazione di Hubbard alle irruzioni fu quella che ci si sarebbe aspettati: diede immediatamente per scontato che il Guardian's Office fosse stato infiltrato dai \"soppressivi\". Si rese anche conto che i documenti sequestrati dall'FBI avrebbero inevitabilmente implicato Mary Sue nell'Operazione Snow White, ed era assolutamente consapevole della necessit\u00e0 di prendere le distanze dalla moglie. Fugg\u00ec da La Quinta e trascorse il resto del 1977 nascosto a Sparks, nel Nevada. Fece ritorno al ranch soltanto all'inizio del 1978.\nIl 14 febbraio 1978 L. Ron Hubbard fu processato e condannato in contumacia a quattro anni di prigione e al pagamento di una multa di 35.000 franchi francesi (circa 7.000 dollari) da un tribunale francese di Parigi che lo riconobbe colpevole del reato di truffa.\nA carico di Hubbard venne anche spiccato un mandato di arresto.\nIl 15 agosto 1978 un gran giur\u00ec federale di Washington rinvi\u00f2 a giudizio nove scientologi per ventotto capi di imputazione: associazione per delinquere al fine di contraffare e rubare documenti del governo, introdursi illecitamente in uffici governativi, intercettare comunicazioni del governo; per avere dato asilo a un latitante, rilasciato dichiarazioni false davanti a un gran giur\u00ec e complottato per ostruire la giustizia. Mary Sue Hubbard figurava in cima alla lista degli imputati. Alla fine del 1978 un fuoriuscito della \"Cine org\" di La Quinta si rivolse all'FBI e ancora una volta Hubbard si dette alla fuga. Stavolta si rifugi\u00f2 con i soliti fedelissimi a Hemet, in California, non molto distante dalla propriet\u00e0 di Gilman Hot Springs da poco acquistata e che poi sarebbe diventata nota come \"Gold\", residenza dell'attuale leader di Scientology, David Miscavige.\nNell'ottobre del 1979 la moglie Mary Sue e i dirigenti del Guardian's Office implicati nell'affare Snow White vennero condannati, molti dei documenti interni di Scientology sequestrati due anni prima furono consegnati alla stampa, i due fedeli accompagnatori che si erano presi cura di Hubbard per anni, Kima e Mike Douglas, lasciarono sia il loro mentore che il movimento. Uno dei procedimenti giudiziari pi\u00f9 importanti al fine di fare conoscere al grande pubblico la vera biografia di Hubbard fu quello che ai primi anni Ottanta vide coinvolto Gerald Armstrong. Armstrong era uno scientologo dedicato che, nel 1979 nel corso dei lavori di ristrutturazione della propriet\u00e0 Scientology di Gilman Hot Springs (ora conosciuta come \"Gold\"), aveva rinvenuto cartoni pieni di documenti originali che certificavano la vita e il passato di Hubbard, oltre che i suoi diari giovanili e centinaia di lettere. Felice della scoperta propose la stesura di una biografia a tutto tondo del fondatore, e lo stesso accett\u00f2 entusiasta. Il compito venne assegnato allo scrittore Omar Garrison, che gi\u00e0 aveva compilato due libri favorevoli a Scientology, e ad Armstrong venne assegnato il compito di fargli da assistente.\nAlla fine del 1981 il ragazzo aveva gi\u00e0 raccolto oltre mezzo milione di pagine di materiale. Per\u00f2 quel materiale tracciava un ritratto del fondatore ben diverso da quello propagandato dallo stesso e dalla sua organizzazione. Armstrong richiese alla dirigenza del movimento di correggere le biografie esistenti convinto che le bugie prima o poi sarebbero emerse, a tutto danno di Hubbard e dell'organizzazione. Non solo la sua richiesta venne rifiutata, ma il ragazzo e la moglie furono fatti oggetto di molestie e, alla fine, dichiarati \"persone soppressive\", cio\u00e8 \"nemici\" di Scientology. Consapevole di ci\u00f2 che tale etichetta avrebbe potuto comportare Armstrong con il permesso di Garrison fotocopi\u00f2 oltre mille pagine di materiale e lo consegn\u00f2 a un avvocato. Il 2 agosto 1982 la Church of Scientology of California present\u00f2 denuncia contro Gerald Armstrong per furto, violazione del dovere e rottura di promessa. Mary Sue Hubbard si un\u00ec alla denuncia in qualit\u00e0 di \"parte in causa\", aggiungendo l'accusa di \"violazione di privacy\".\nIl processo si concluse nel 1984. Il giudice Breckenridge, nell'assolvere Armstrong dalle accuse e condannare la controparte a pagare le spese, nella sua sentenza scrisse: \"Oltre ad avere violato e abusato dei diritti civili dei propri membri, nel corso degli anni l'organizzazione, con la sua dottrina del \"Bersaglio Libero\" [Fair Game], ha molestato e offeso chi, fuori dalla chiesa, percepiva come nemico. L'organizzazione \u00e8 chiaramente schizofrenica e paranoica, e questa bizzarra combinazione sembra essere un riflesso del suo fondatore LRH. Le prove ritraggono un uomo che, per quanto riguarda la sua storia, il suo passato e le sue imprese, \u00e8 stato letteralmente un bugiardo patologico. Gli scritti e i documenti portati come prova ritraggono inoltre il suo egoismo, avidit\u00e0, avarizia, smania di potere, e vendicativit\u00e0 e aggressivit\u00e0 contro chi riteneva gli fosse sleale o ostile.\" A fine processo molti di quei documenti vennero resi noti, nonostante la chiesa di Scientology avesse fatto di tutto per impedirlo. E su quei documenti e su altri raccolti nel corso degli anni anche in base al Freedom of Information Act degli Stati Uniti, furono poi scritte diverse biografie non autorizzate di L. Ron Hubbard, alcune delle quali segnalate a fondo pagina.\nIntrovabile.\nAlla fine di febbraio del 1980, qualche giorno prima del suo sessantanovesimo compleanno, Hubbard scomparve con Patrick e Anne Broeker. Nessuno lo vide pi\u00f9. Per quasi sei anni nessuno seppe dove si era nascosto, o se fosse vivo o morto. Giornalisti televisivi e della carta stampata, investigatori federali e magistrati gli davano la caccia in lungo e in largo: nessuno fu in grado di scoprire un solo indizio sul luogo in cui si era rifugiato. Mary Sue, moglie fedele e affettuosa per oltre venticinque anni, non sapeva dove fosse il marito, come non lo sapevano i suoi figli. Il Commodoro era di fatto svanito nel nulla.\nNel 1983 Ron Hubbard Junior (che nel frattempo si era cambiato nome in Ronald DeWolf), figlio di primo letto del fondatore di Scientology, present\u00f2 istanza per chiedere la custodia del patrimonio del padre, sostenendo che Hubbard era morto o mentalmente inabile. Disse che il padre \u00abaveva vissuto una vita caratterizzata da grave malattia mentale\u2026 regolari fallimenti\u2026 e uso di mezzi falsi e fraudolenti, spesso criminali, per occultare quei fallimenti e guadagnarsi ricchezza, successo e potere al fine di distruggere chi percepiva come \"nemico\"\u00bb. Mary Sue Hubbard fece presentare dai suoi legali una contro-istanza in cui dichiarava che Ron Junior \u00abstava semplicemente cercando di mettere le mani sui soldi di suo padre\u00bb.\nPoco dopo la Chiesa present\u00f2 una dichiarazione firmata dal Commodoro, con tanto di impronte digitali su ogni pagina, autenticata da esperti indipendenti. Hubbard diceva che le accuse del figlio erano malevole, false e in malafede. \u00abPer quanto riguarda Ronald DeWolf\u00bb scrisse,\nSolo dopo la sua morte si venne a sapere che in quegli anni Hubbard era rimasto nascosto con i due coniugi Broeker in un lussuoso ranch di centosessanta acri a Creston chiamato Whispering Winds, nei pressi di San Luis Obispo, in California.\nGli ultimi romanzi.\nDurante gli anni ottanta, nonostante l'isolamento, Hubbard torn\u00f2 a scrivere dando alle stampe il romanzo \"Battaglia per la Terra\", la sua prima opera dichiaratamente fantascientifica dopo i racconti sui pulp magazine degli anni quaranta, e \"Missione Terra\", una satira fantascientifica degli eventi e cultura del ventesimo secolo pubblicata in 10 volumi. Scrisse inoltre una sceneggiatura per un film di fantascienza, \"Revolt in the Stars\", che per\u00f2 non fu girato. Le ultime opere fantascientifiche di Hubbard riscossero un notevole successo ma con giudizi contrastanti. Si sospetta che le statistiche di vendita venissero artificialmente gonfiate da appartenenti a Scientology, comprando molte copie nelle librerie utilizzate per le classifiche, in maniera da fare risultare \"bestseller\" i libri di Hubbard. Dal romanzo venne tratto nel 2000 l'omonimo film con John Travolta, che malgrado il cast si rivel\u00f2 un fallimento commerciale e fu criticato come uno dei \"peggiori film mai realizzati\".\nLa morte.\nIl 19 gennaio 1986 gli scientologi di tutto il mondo ricevettero l'ultimo messaggio di L. Ron Hubbard. Nel Flag Order numero 3879, intitolato \"La Sea Org e il Futuro\", il Commodoro annunciava di essersi autopromosso al rango di Ammiraglio. Hubbard, che da tempo soffriva di pancreatite cronica, mor\u00ec il 24 gennaio 1986 nel suo ranch, dopo essersi ritirato a vita privata e non essersi pi\u00f9 mostrato in pubblico dal 1980. Aveva avuto un colpo apoplettico sette giorni prima. Mor\u00ec in una motorhome Blue Bird del 1982 a circa cinque miglia a est di Creston, nel remotissimo Emmanuel Camp. Le unghie delle mani e dei piedi erano lunghe e trascurate. I capelli erano lunghi, sottili e molto diradati sulla fronte.\nDiversi elementi della sua morte sono oggetto di controversia: una veloce cremazione senza autopsia, la distruzione delle foto scattate dal medico che certific\u00f2 la morte, la presenza di medicinali psicotropi (Vistaril a base di Idroxizina) nel suo sangue, il fatto che non si abbia la certezza che al momento del trapasso fosse presente il dott. Eugene Denk (suo medico personale) e la modifica del testamento il giorno prima del decesso. La chiesa di Scientology annunci\u00f2 la morte del suo fondatore proclamando che Hubbard aveva deliberatamente \"lasciato il suo corpo\" per svolgere \"ricerche spirituali a pi\u00f9 alto livello\", liberato dai limiti mortali.\nC'\u00e8 chi crede che la morte di Hubbard fosse avvenuta diversi anni prima, e che i messaggeri l'avessero occultata mentre consolidavano il loro potere nella chiesa. C'\u00e8 chi crede che Hubbard entrer\u00e0 presto in un corpo nuovo, o che l'abbia gi\u00e0 fatto, e che stia aspettando di riprendere la sua posizione a capo di Scientology. C'\u00e8 chi crede che, nonostante tutti i suoi difetti, Hubbard abbia dato un contributo significativo all'umanit\u00e0. E c'\u00e8 chi ora crede di essere stato vittima inconsapevole di uno dei pi\u00f9 grandi e multiformi imbroglioni del ventesimo secolo.\nLa successione.\nA seguito della morte di Hubbard David Miscavige, uno dei suoi assistenti personali, assunse la direzione della Chiesa di Scientology con la posizione di presidente del consiglio di amministrazione del Religious Technology Center, una organizzazione senza scopo di lucro istituita nel 1982 per garantire l'integrit\u00e0 dei materiali di Scientology e tutelarne i diritti d'autore.\nIn questi anni sono stati pubblicati ulteriori trascrizioni di discorsi di Hubbard; il progetto dell'editore prevede che la serie completa comprenda centodieci grandi volumi. L'editore di Hubbard (la casa editrice New Era il cui staff \u00e8 composto unicamente di membri della \"Sea Organization\") continua inoltre a pubblicare nuovi libri, anche se si tratta di antologie di racconti brevi gi\u00e0 pubblicati o \"idee di storie\" elaborate da Hubbard e portate a compimento da altri scrittori come Kevin J. Anderson.\nInfluenza culturale.\nIl film The Master \u00e8 ispirato, anche se non ufficialmente, alla storia di Scientology e di Ron Hubbard.\nOpere (elenco parziale).\nDianetics e Scientology.\nTutti i titoli sono pubblicati in Italia dalla casa editrice \"New Era Publications Italia\"\nOnorificenze.\nDurante la sua carriera militare ha ricevuto le seguenti medaglie:"}
{"id": "1560979", "revid": "115665501", "url": "https://it.wikipedia.org/wiki?curid=1560979", "title": "Marc-Antoine Muret", "text": "Biografia.\nFormazione.\nSecondo alcuni biografi la sua famiglia era di origine nobile, ma in realt\u00e0 di ci\u00f2 non vi sono prove al di fuori del fatto che il suo cognome coincide con la denominazione del suo luogo di nascita. Dotato di non comune ingegno, fu sostanzialmente autodidatta finch\u00e9 non venne in contatto con il celebre umanista Giulio Cesare Scaligero, che gli fu guida spirituale e culturale al punto che Muret lo defin\u00ec proprio padre. Proprio su pressione di Scaligero, ad appena 18 anni Muret fu invitato a commentare Cicerone e Terenzio presso il collegio arcivescovile di Auch. Si spost\u00f2 quindi a Villeneuve d'Agen, dove si prese carico dell'istruzione del figlio di un ricco mercante, per essere poi incaricato dell'insegnamento del latino nel collegio cittadino. Successivamente, gi\u00e0 prima del 1547, fu a Bordeaux, dove fu precettore, tra gli altri, di Montaigne.\nIn Francia.\nTrasferitosi a Parigi, intorno al 1552 pronunci\u00f2 una serie di lezioni sulla filosofia e sul diritto civile, che attirarono un enorme pubblico, e tra gli altri fu ascoltato dal re Enrico II di Francia. Ebbe numerosi allievi, fra gli intellettuali che avrebbero maggiormente illustrato le lettere francesi: R\u00e9my Belleau, Jean de la Taille, \u00c9tienne Jodelle, Jean Vauquelin de La Fresnaye, Jean Antoine de Ba\u00eff, Joachim du Bellay e, soprattutto, Pierre de Ronsard. Fu inoltre legato da amicizia con il filologo Jean Dorat (Auratus).\nProprio quando era al culmine del successo, fu accusato di sodomia e di eresia e rinchiuso nelle prigioni di Ch\u00e2telet. Alcune fonti dichiarano che l'accusa gli fu rivolta da avversari invidiosi delle sue fortune. Muret cominci\u00f2 a lasciarsi morir di fame, finch\u00e9 fu tratto in salvo e liberato per intervento dei suoi amici. Riacquistata la libert\u00e0, scelse di abbandonare Parigi e si ritir\u00f2 a Tolosa, ove riprese la sua attivit\u00e0 di insegnamento, principalmente di diritto. Il soggiorno dur\u00f2 poco, poich\u00e9 la stessa accusa intentatagli a Parigi gli fu nuovamente mossa nel 1554: Muret fugg\u00ec, per evitare di dover affrontare un nuovo processo. Con lui fugg\u00ec anche il suo amante, uno studente di Digione, Luc-Menge Fr\u00e9miot: ambedue furono condannati in contumacia come eretici e sodomiti e furono arsi in effigie sulla pubblica piazza. Le cronache raccontano che fu un amico a metterlo sull'avviso dell'imminente arresto, inviandogli un biglietto sul quale si leggeva solo un verso di Virgilio (\"Eneide\", III, 44): \u00abahi, fuggi la terra crudele, fuggi la riva amara!\u00bb.\nIn Italia.\nRiprese dunque i suoi viaggi che lo portarono ad approdare in Italia. Si stabil\u00ec dapprima a Venezia, dove entr\u00f2 in contatto con Paolo Manuzio, il celebre tipografo di testi classici, con il quale collabor\u00f2 per la pubblicazione di alcuni testi latini. Scaliger riferisce che anche a Venezia fu coinvolto negli stessi problemi: fu accusato di aver cercato di sodomizzare i figli di alcuni nobiluomini del luogo. Questa volta non fu aperto un processo contro di lui, verosimilmente per l'intervento di protettori influenti come Manuzio e Pietro Bembo. Dovette comunque cambiare aria e fra il gennaio e il febbraio 1558 pass\u00f2 a Padova, dove ancora non riusc\u00ec a trovare pace. A complicare la situazione si inser\u00ec anche una polemica con Lambin, che lo accus\u00f2 di avergli rubato alcune note ad Orazio. Un altro screzio sorse con Joseph Scaliger, che Muret ingann\u00f2 spacciandogli per autentici due frammenti comici latini di propria composizione.\nMuret approfitt\u00f2 allora dell'offerta fattagli dal cardinale Ippolito II d'Este, al quale egli era stato segnalato dal cardinale di Tournon: Ippolito gli propose infatti di aggregarsi alla sua corte letteraria, a Ferrara. Fu poi lo stesso Ippolito d'Este a fargli ottenere una cattedra all'Universit\u00e0 della Sapienza di Roma, dove insegn\u00f2 filosofia morale, diritto e retorica. Rifugiandosi sotto l'ala della Chiesa, in tal modo Muret si poneva al riparo dalle ricorrenti accuse di sodomia, che infatti finalmente tacquero. Ad ogni modo, l'omosessualit\u00e0 di Muret, che le biografie del XIX secolo, soprattutto di parte cattolica, si sforzavano di negare ricorrendo alla tesi del complotto ordito contro di lui, appare difficilmente negabile alla luce della documentazione esistente.\nNel 1561 Muret accompagn\u00f2 Ippolito d'Este come legato \"a latere\" in Francia per la conferenza di Poissy fra cattolici e protestanti; qui egli pot\u00e9 consolidare un'antica amicizia con Adrien Turn\u00e8be, cui dedic\u00f2 poi gli scolii alle \"Filippiche\" di Cicerone. Dal 1563, tornato a Roma, avvi\u00f2 il suo insegnamento prendendo a base l'\"Etica\" di Aristotele. Nel 1572 ottenne dal pontefice la cittadinanza romana; in questi anni fu uno dei mentori di un giovane Gabriello Chiabrera che cominci\u00f2 cos\u00ec ad avvicinarsi alla poesia greca mediata dalla Pl\u00e9iade francese e alla poetica e alle opere di Pierre de Ronsard. Nel 1576, forse come un'ulteriore garanzia di salvezza rispetto agli scandali trascorsi, prese l'abito ecclesiastico. Nel 1576 il re di Polonia, Stefan Batory, gli offr\u00ec un incarico di insegnamento: il papa Gregorio XIII, pur di non lasciarselo sfuggire, raddoppi\u00f2 il salario che gi\u00e0 gli corrispondeva.\nCos\u00ec Muret rimase a Roma fino alla fine dei suoi giorni, abbandonandosi negli ultimi anni al fervore del sentimento religioso. Mor\u00ec nella citt\u00e0 pontificia nel 1585, ricco e stimato: lasci\u00f2 all'amico gesuita Francesco Benci i suoi libri e i suoi manoscritti. \u00c8 sepolto nella Chiesa della Trinit\u00e0 dei Monti.\nLetteratura.\nMarc-Antoine Muret compare come personaggio nel romanzo \"Colloqui di Poissy\" di Agostino di Bondeno, pubblicato a Roma nel 2018."}
