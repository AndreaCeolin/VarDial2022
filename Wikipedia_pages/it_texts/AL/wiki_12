{"id": "1434540", "revid": "1318658", "url": "https://it.wikipedia.org/wiki?curid=1434540", "title": "Alpago", "text": "L'Alpago \u00e8 una regione storico-geografica della provincia di Belluno meridionale, corrispondente grossomodo ai territori dei comuni di Alpago, Chies e Tambre. Collegata alla Valbelluna a nord-ovest e, tramite la sella di Fadalto, alla Val Lapisina (provincia di Treviso) a sud, \u00e8 caratterizzata dalla presenza del Lago di Santa Croce, il pi\u00f9 esteso del Veneto interamente in territorio regionale (il Garda sarebbe il primo), e dalla Foresta del Cansiglio.\nL'area \u00e8 stata oggetto di studio e sperimentazione da parte della Regione del Veneto, nell'ambito della pianificazione territoriale. In particolare \u00e8 stata interessata dal progetto ALPLAB inerente alla ricerca di nuovi metodi di analisi per i piani strutturali.\nGeografia fisica.\nL'Alpago \u00e8 sostanzialmente una conca che, circondata quasi completamente dalle Prealpi Bellunesi, digrada sino al Lago di Santa Croce e alla Valbelluna. La regione si estende fra i 12\u00b0 25' 21\" e i 12\u00b0 36' 38\" di longitudine est e i 46\u00b0 02' 51\" e 46\u00b0 13' 18\" di latitudine nord.\nI monti che circondano la conca sono, partendo da nord-ovest, il Dolada (1.939 m), il Col Mat (1.980), il Col Nudo (2.472, la cima pi\u00f9 alta di tutte le prealpi Venete), la Pala di Castello (2.199), il monte Teverone (2.347), il Col Piero (2.000), il Crepon (2.110), il Crep Nudo (2.207), il Venal (2.212), l'Antander (2.184), il Messer (2.231), il Castelat (2.203), il Guslon (2.193), la Cima delle Vacche (2.057), il Cavallo (2.251), il Cimon della Palantina (2.193), il Tremol (2.007), il monte Costa (1.316) e il Faverghera (1.610). Inoltre, a sud confina con l'altopiano del Cansiglio.\nCorso d'acqua principale \u00e8 il torrente Tesa, principale immissario del Lago di Santa Croce.\nDal punto di vista amministrativo, l'Alpago si trova all'estremit\u00e0 sudorientale della provincia di Belluno, confinando con le province di Pordenone e Treviso, ed \u00e8 suddiviso in tre comuni: Alpago, Tambre e Chies.\nGeologia.\nPrevalgono lungo la catena Dolada-Col Nudo-Crep Nudo, e in generale nell'angolo superiore nord-est, le formazioni calcaree frammezzate a dolomia dei terreni del Giura: il calcare bianco, la scaglia rossa, il calcare a rudiste appartenenti al cretaceo; a sud e al centro del bacino si hanno le arenarie, il carattere nummolitico e marne diverse appartenenti all'eocene, che rendono il terreno molto franoso; abbondantemente diffuse sono le morene e le valli alluvionali appartenenti al pliocene; non mancano calcari scuri pi\u00f9 o meno potenti e pietre verdi, che ancora ai giorni nostri sono oggetto di esportazione.\nClima.\nNonostante si tratti di un'area piuttosto ristretta, il clima dell'Alpago varia notevolmente da localit\u00e0 a localit\u00e0. In particolare, risulta pi\u00f9 mite nelle zone pi\u00f9 soleggiate (Tambre, Farra, Pieve), ma ben pi\u00f9 rigido nelle zone esposte alle correnti delle valli, nella zona bassa del canale e sul Cansiglio.\nLe caratteristiche climatiche sono costituite da inverni piuttosto lunghi e freddi, da estati corte e non troppo calde e da abbondanti precipitazioni che in certi punti raggiungono i 2500\u00a0mm (nel marzo del 1908 caddero addirittura 3 m di neve).\nLe temperature medie stagionali risultano 0,15\u00a0\u00b0C in inverno, 10,17\u00a0\u00b0C in primavera, 19,15\u00a0\u00b0C in estate e 10,81\u00a0\u00b0C in autunno, per una media annua di 6,11\u00a0\u00b0C. Durante l'inverno sul vicino Cansiglio si raggiungono sovente minime da record, come i -27,5\u00a0\u00b0C dell'inverno 2005.\nStoria.\nL'et\u00e0 antica.\nL'Alpago fu a lungo una regione inospitale e selvaggia. I reperti testimoniano la presenza umana sin dall'et\u00e0 del ferro, tuttavia si ipotizza che gli insediamenti non fossero stabili. In epoca preromana fu abitato dai Paleoveneti, dagli Illiri e dai Celti norici (Plinio il Vecchio ricordava che il confine del Norico era presso il \"Lacus Piso\", l'attuale Lago di Santa Croce). Sotto i Romani fece parte del territorio di \"Bellunum\", allora \"municipium\" della \"Venetia et Histria\", ma rimaneva ancora un luogo di passaggio attraversato tuttavia da vie commerciali di notevole importanza. Per questo motivo vi furono innalzati numerosi fortilizi che aumentarono di numero durante le invasioni barbariche.\nGeneralmente si fa derivare il toponimo dal latino \"pagus\", termine che indicava un'antica circoscrizione rurale. Tuttavia, l'antica scrittura \"valle Lapacinense\", \"Lapago\", \"Lapage\" e simili (XI secolo) fa pensare al personale \"Lappius\", forse un possidente che avrebbe anche dato il nome alla vicina Val Lapisina.\nIl periodo romano.\nAi primordi della Roma imperiale (44 a.C.), sotto Ottaviano Augusto, l'Alpago era compreso in quella decima regione d'Italia che si chiamava \"Venetia et Histria\", alla quale fu conferita la cittadinanza romana dal Senato, dopo la misurazione e il censimento dello Stato, che durarono trent'anni. Essa si estendeva probabilmente lungo tutta la valle del Piave, non oltre il paese di Termine di Cadore, com'\u00e8 dato rilevare da un frammento di lapide scoperto, nel IX secolo, nel territorio di quel paese. La lapide era dedicata ad uno dei \"limitanei\", ovvero un soldato posto alla custodia dei limiti dello stato romano. Presso quei confini, dalla parte del Bellunese, correvano allora due strade: l'una, comunemente conosciuta come via Claudia Augusta, diramandosi da Feltre passava per Belluno, Capo di Ponte (Ponte nelle Alpi oggi), Castel Lavazzo e lungo il Cadore si allacciava a Dobbiaco; l'altra si univa a Capo di Ponte con la prima passando da Treviso, Serravalle e Lago Lapisino (Santa Croce). \nQuest'ultima tutt'oggi si chiama Alemagna. Ai tempi di Augusto, i confini erano esposti ad incursioni di barbari provenienti dal Norico e non solo; nelle immediate vicinanze delle strade citate, piccoli gruppi di alpini, probabilmente \"avanzi\" degli Euganei, si resero partecipi, incalzando altri popoli, di scorrerie e assalti ai viandanti, come ai Questori inviati a portare il \"soldo\" alle milizie limitanee. Roma non poteva tollerare un simile atteggiamento. Ottaviano allest\u00ec quindi un esercito, sotto il comando dei suoi due figliastri Tiberio Claudio Nerone e Druso, il quale sconfisse i ribelli abitatori delle due strade e gli abitanti del Norico, le cui spoglie andarono ad ornare il trofeo eretto a Roma ad onore di Ottaviano nel 5 a.C. L'imperatore Claudio, per garantire maggiore sicurezza in quei luoghi, fece innalzare due fortezze nella conca dell'Alpago: una nelle immediate vicinanze del Lago di Santa Croce, in una localit\u00e0 che ancora oggi si chiama \"Castello\", e l'altra sul vertice dello spalto naturale che sovrasta Bastia, unico territorio di passaggio comodo e pianeggiante dell'Alpago. Attorno a questi due presidi si formarono le prime colonie romane, le quali si sparsero a poco a poco in tutta la conca. Testimonianza della presenza romana sta nei nomi dei luoghi, quali ad esempio Puos (\"Puteus\"), Valzella (\"Vallis Cella\"), Torres (\"Turres\") e Cansiglio (\"Campus Silium\").\nIl medioevo.\nFu probabilmente l'arrivo dei Goti, calati in Italia con Teodorico, a costringere gli abitanti della Valbelluna a trasferirsi sui monti del pi\u00f9 sicuro Alpago fondando le \"ville\" pi\u00f9 antiche. Al malgoverno dei Goti negli ultimi anni del loro regno, succedettero gli ordinamenti sociali dei Longobardi, altro popolo di stirpe scandinava, sceso in Italia nel 568 d.C., dove regn\u00f2 per circa due secoli. \nL'arrivo dei Longobardi segn\u00f2 la nascita di quelle che poi sarebbero diventate le \"regole\" (in long. \"fare\", da cui il toponimo Farra), cio\u00e8 le associazioni delle famiglie locali che gestivano lo sfruttamento del territorio. In Alpago la memoria dei Longobardi si ha nelle due masserie o decanie che dividevano la regione nel nucleo di Farra e in quello di Pieve. Lo sfruttamento economico della regione si associava alla difesa militare delle chiuse del Cansiglio e di Fadalto, a loro affidate, che comunicavano col Friuli.\nPassato ai Franchi di Carlo Magno dopo la sua conquista in Italia nel 774 d.C., il territorio divenne una contea assegnata prima alla Marca del Friuli e poi (nel 923 d.C.) ai vescovi-conti di Belluno. Con la venuta di Ottone I, infatti, la potenza vescovile si accresce e il dominio su tutto l'Alpago, chiamato ancora nel diploma di concessione del 10 settembre 963 \"Valle Lapacinense\", viene confermato al Vescovo di Belluno, Giovanni, singolare figura di vescovo e di soldato che teneva la spada accanto alla croce per attestare la sua giurisdizione civile e militare insieme a quella ecclesiastica, avute in successione al suo predecessore Aimone. Successore di Giovanni fu Giovanni II, al quale l'imperatore Ottone III consigliava di concludere la pace con i veneziani. La potenza vescovile, che cominci\u00f2 a declinare e si era indebolita, rimase scossa ed in seguito soppiantata dai Caminesi prima (1312) e dagli Scaligeri poi (1322).\nDurante il basso medioevo l'Alpago fu al centro delle sanguinose lotte tra le varie famiglie feudatarie, tra le quali si distinguevano gli Ezzelini, i Caminesi, i Carraresi e gli Scaligeri. Il lungo periodo di conflitti si risolse nel 1404 quando Belluno e Feltre si diedero alla Serenissima. Prima che ci\u00f2 avvenisse, l'Alpago era una contea, data nel 1323 ad Endrighetto di Bongaio da Cangrande della Scala, il quale era Capitano e Governatore di Belluno. Endrighetto di Bongaio era uomo \"astuto e perspicace\", dice il Piloni, conte e signore d'Alpago, dove abitava nel piccolo castello raggiungibile da localit\u00e0 Alpaos. \nIl nome di Alpago rimase poi ai suoi discendenti, in luogo di Bongaio, come narra lo stesso Piloni. Cangrande lo rimeritava cos\u00ec dei servigi che egli aveva reso agli Scaligeri, in diverse loro imprese, segnalandosi per il suo valore, e mostrava con ci\u00f2 di riconoscere anche i meriti da lui acquistati parteggiando per i Ghibellini, dei quali era fedele sostenitore. Endrighetto fu riconfermato conte nel 1327 da Mastino ll, successore di Cangrande.\nIl periodo veneziano.\nA parte le vicende della Guerra della Lega di Cambrai, che insanguinarono ancora il Bellunese fino al 1516, sotto Venezia l'Alpago visse un periodo di pace e relativo benessere. Fior\u00ec l'agricoltura (il che port\u00f2 alla formazione di numerose altre ville), la silvicoltura (sul Cansiglio) e l'industria siderurgica, basata su alcune miniere di ferro allora attive. La dominazione della Serenissima, che cominci\u00f2 per l'Alpago nel 1404, stabil\u00ec una serie di relazioni commerciali e frequenti contatti con l'Alpago stesso, che condussero all'introduzione del parlare veneziano, e conseguentemente al formarsi di un dialetto in cui risuonano spesso, bench\u00e9 \"corrotte\", parole di quel vernacolo, come osservava fin dal 1800 il Filiasi, nelle sue \"Memorie Storiche de' Veneti primi e secondi\".\nCome in Cadore e Limana, cos\u00ec in Alpago la Pieve fu il centro di amministrazione di tutta la conca alpagotta; essa costitu\u00ec il primo nucleo parrocchiale formatosi, al quale dai paesi pi\u00f9 lontani convenivano gli abitanti per le celebrazioni religiose quali ad esempio battesimi, matrimoni e la sepoltura dei defunti, come fanno fede i registri parrocchiali risalenti fino al 1575. Anche il taglio degli abeti del Cansiglio per le antenne delle navi, e quello del faggio per i remi delle galere, erano riservati ai boscaioli alpagotti dalla Serenissima, che riceveva da quei luoghi largo contributo di operai annoverati tra i migliori dei suoi cantieri.\nNei pacifici trecentosettantasette anni di dominazione veneziana, l'Alpago sub\u00ec una privazione di notevole importanza, ovvero la perdita del Cansiglio.\nEsso fu infatti annesso e vincolato alle decisioni di Venezia dal Doge Francesco Don\u00e0, il quale scrisse una lettera a Pietro Maria Gradenigo, podest\u00e0 di Belluno, datata 28 luglio 1548, in cui scriveva: \"Si deve avere precipua cura delli boschi d'Alpago, situati fra Serraval et quella citt\u00e0 di Cividal, perch\u00e9 ne servano di buona qualit\u00e0 di remi per la casa del nostro Arsenal\".\nIl Cansiglio era infatti chiamato dalla Repubblica \"Il bosco dei remi\".\nDa Napoleone a oggi.\nCaduta Venezia (1797), la regione segu\u00ec le sorti del Veneto e pass\u00f2 dai Francesi agli Austriaci e viceversa, divenendo definitivamente asburgica dal 1815. Sotto Napoleone furono istituiti gli attuali comuni.\nPassata poi al Regno d'Italia (1866), sub\u00ec, durante la Grande Guerra, l'occupazione austriaca. Durante la Seconda guerra mondiale vi furono attive diverse milizie partigiane.\nStoria demografica e amministrativa.\nNel 1612 le localit\u00e0 abitate disseminate nella conca dell'Alpago erano 23, con una popolazione totale di 2.791 persone cos\u00ec compartite fra le varie Regole: Alpaos 93, Borsoi 19, Broz 48, Chies 211, Curago 62, Farra 274, Funes 117, Garna 91, Irrighe 81, Lamosano 121, Montanes 44, Pieve 184, Plois 159, Puos 344, Quers 23, S. Croce 51, Sitran 164, Tambre 115, Tignes 239, Torch 63, Torres 44, Valzella 55 e Villa 139. Vi erano pure delle case sparse di carbonai, specialmente nella zona ove ora sorge Spert e in Valturcana, con una popolazione di 56 abitanti, sicch\u00e9 la popolazione totale dell'Alpago risultava di 2.847 persone.\nNel 1866 Regole e Svaldi erano 34 per un totale di 9.580 persone, cos\u00ec ripartite fra i vari Comuni: Chies 1.810, Farra 1.925, Pieve 2.030, Puos 1.615 e Tambre 2.050. Nel 1921 le localit\u00e0 abitate erano salite a 37: Alpaos, Bastia, Borsoi, Broz, Carpineto, Chies, Civit, Codenzano, Cornei, Curago, Farra, Funes, Garna, Irrighe, Lamosano, Lasta, Lavina, Molini, Montanes, Palughetto, Pedol, Pianon, Pieve, Plois, Puos, S. Croce, Sitran, Spert, Tambre, Tambruz, Tignes, Torch, Valdenogher, Valturcana, Valzella, Villa e Villanova. La popolazione complessiva delle 37 localit\u00e0 era di 12.303 persone.\nAl 31 dicembre 2007 la popolazione complessiva dei comuni dell'Alpago era di 10.163 unit\u00e0.\nLe cinque borgate dell'Alpago divennero comuni durante il periodo napoleonico. Da ricordare che, analogamente, avevano gi\u00e0 raggiunto l'autonomia dal punto di vista religioso: nel 1625 per prima divenne parrocchia Farra, separandosi da Pieve; tocc\u00f2 poi a Lamosano di Chies nel 1629, a Tambre nel 1730, a Chies nel 1771 e a Puos nel 1866. Attualmente, l'Alpago \u00e8 diviso in dodici parrocchie, ricadenti nella forania dell'Alpago della diocesi di Belluno-Feltre.\nUsi e costumi.\nPellegrinaggio a Follina.\nDa diversi secoli, per mantenere fede ad un voto fatto dagli antenati per ottenere dalla Madonna la protezione dalla nebbia, che nei tempi lontani danneggiava le colture, \u00e8 consuetudine recarsi in pellegrinaggio a Follina. Il tragitto, ora svolto in autocorriera, veniva effettuato in processione portando tutte le croci delle chiese dell'Alpago con in testa quella pi\u00f9 vecchia di San Vigilio."}
{"id": "1434542", "revid": "84184", "url": "https://it.wikipedia.org/wiki?curid=1434542", "title": "Carmelo Sciuto Patti", "text": "Biografia.\nNato a Catania da Salvatore Sciuto Borz\u00ec (1796-1880) e Agata Palma Patti (1806-1865), laureato in Architettura all'Universit\u00e0 degli Studi della sua citt\u00e0 il 4 luglio 1851, professore di Costruzione nel R. Istituto tecnico di Catania (dal 1866 al 1892), professore sostituto provvisorio in Geologia e Mineralogia nel 1860 e docente in Disegno d'Ornato e d'Architettura nel 1887 nello stesso ateneo. Si occup\u00f2 della progettazione di molti edifici pubblici e religiosi nella Provincia di Catania nella seconda met\u00e0 dell'Ottocento, alcuni dei quali sorgono ad Acireale: tra le prime opere il \"Teatro Vincenzo Bellini\", progettato nel 1862 e inaugurato nel 1870, vent'anni prima quindi dell'apertura del Teatro Massimo di Catania. In questa e in altre occasioni fu collaborato dal pittore e decoratore acese Giuseppe Spina Capritti (1816-1911).\nDal 1861 socio dell'Accademia Gioenia, poi segretario generale (1864-1887), vicepresidente (1888-1889 e 1895-1896), ne diverr\u00e0 presidente nel triennio 1896-1898 succedendo a Giuseppe Zurria. \nNel 1862 stila un progetto per l'ingrandimento del Porto di Catania, in collaborazione con altri membri dell'Accademia Gioenia tra i quali l'ingegnere acese Lorenzo Maddem.\nNel 1866 present\u00f2 il progetto per la facciata della Chiesa della Santissima Annunziata di Patern\u00f2. Tra il 1868 e il 1869 realizz\u00f2 il campanile e il cupolino della Cattedrale di Sant'Agata, e s'impegn\u00f2 inoltre anche nella progettazione del campanile della chiesa di Sant'Agata la Vetere, l'ex Cattedrale. Si dedic\u00f2 pure alla progettazione di edifici storici o nobiliari: \u00e8 infatti datata tra il 1851 e il 1865 la perizia della ristrutturazione di Palazzo Auteri, e prima del 1871 progett\u00f2 il Palazzo Manganaro (attuale Palazzo Trewhella) con il cortile, sulla via Giuseppe Garibaldi, sempre a Catania.\nNel 1873 partecipa alla Esposizione Universale di Vienna con la Carta Geologica della Citt\u00e0 di Catania e dintorni di essa. La cartografia composta da otto tavole a colori viene riprodotta a Palermo dal litogarfo di origine svizzera Georg Frauenfelder. Collabora nello stesso periodo con l'archeologo tedesco Adolf Holm alla stesura del volume \"Das alte Catania\", tradotto nel 1925 da Guido Libertini.\nTra il 1872 e il 1874 nel capoluogo etneo realizz\u00f2 altri due progetti: la Chiesa di Santa Maria della Guardia e la Chiesa di Santa Maria de la Salette.\nAllo stesso periodo risale anche la Chiesa della Madonna del Rosario in Fleri, frazione di Zafferana Etnea (colpita per ben due volte in quest'ultimo secolo da sismi). Nel 1880 fu eletto Regio Ispettore ai Monumenti e Scavi di Antichit\u00e0 e Belle Arti della Provincia di Catania. Nel 1888 viene inaugurato il suo capolavoro di architettura civile e religiosa: il Collegio Pennisi ad Acireale, dei Gesuiti, sereno e grandioso, che ricorda nel ritmo e nelle soluzioni decorative, pur lontano nel tempo, Carlo Maderno.\nNel 1889 ad Acireale fu interpellato per la questione del progetto della \"strada d'Italia\", un corso che avrebbe dovuto collegare la Piazza del Duomo e la Basilica collegiata di San Sebastiano all'incrocio con via Pergola Lunga (poi via Sciacca, oggi via Lorenzo Maddem) e proseguire drittissimo fino alla linea ferroviaria nei pressi del neogotico Castello Scammacca. Su invito del sindaco della citt\u00e0 valut\u00f2 un progetto gi\u00e0 redatto, giungendo alla conclusione che \"...\"\u00e8 di difficile riuscita sotto il rapporto estetico, specialmente per ci\u00f2 che riguarda il profilo altimetrico, al quale inconveniente non pu\u00f2 per nulla ovviarsi senza una radicale modifica di esso\"\".\nNel 1892 lavor\u00f2 nella Provincia di Agrigento, dove inizi\u00f2 i lavori per la facciata della Chiesa madre di Santa Maria Assunta a Favara. \nFu anche ingegnere e geologo, occupandosi anche dei rilievi dei substrati lavici sui quali era stata costruita la sua citt\u00e0 natale, individuando nel sottosuolo e segnando in una carta geologica ben nove differenti zone di lava. Fu, tra l'altro, membro della Commissione esaminatrice per l'ammissione al Corso nella Facolt\u00e0 delle Scienze fisico-matematiche, delle Commissioni per gli esami speciali d'Architettura e di Geologia, e della Commissione per gli esami generali in quest'ultima Facolt\u00e0, della Commissione conservatrice dei Monumenti e Oggetti d'Arte e Antichit\u00e0 (nel 1876).\nFu Socio Corrispondente della Societ\u00e0 Economica della Provincia di Catania, della Senckenbergiana di Francoforte sul Meno, della Regia Accademia Centrale delle Belle Arti dell'Emilia, dell'Accademia dei Fisiocritici di Siena, dell'Agraria di Pesaro, della Petrarca di Arezzo, della Soci\u00e9t\u00e9 Malacologique de Belgique di Bruxelles, della Societ\u00e0 Italiana di Storia ed Archeologia in Moncalvo, dell'Accademia di scienze, lettere e belle arti degli Zelanti e dei Dafnici, della KK Geologische Reichsanstalt di Vienna e di altri venti sodalizi. Inoltre fu anche ingegnere dir. esecutore dei lavori per l'irrigazione della Piana di Catania, ecc. Pubblic\u00f2 numerosi studi di ingegneria, architettura, archeologia, geologia, storia patria.\nSposato con Maddalena Auteri Berretta, \u00e8 il padre di Agata (1864-1924) sposata nel 1899 con Giovanni Vigo, di Maria (1870-1900) sposata nel 1893 con il professor Eugenio Di Mattei e di Salvatore (1877-1926) sposato nel 1906 con Antonietta Francica-Nava, Regio Ispettore onorario dei Monumenti di Catania dal 1911."}
{"id": "1434548", "revid": "2148079", "url": "https://it.wikipedia.org/wiki?curid=1434548", "title": "Storia d'Italia", "text": "La storia d'Italia \u00e8 l'insieme di numerose vicende locali e cittadine e riflesso della storia universale della sua capitale, Roma, sede dell'Impero prima e della Chiesa poi. Essa \u00e8 parte fondante della cultura occidentale, europea e mediterranea. L'eredit\u00e0 storico-culturale dell'Italia si riflette nell'elevato numero di patrimoni dell'umanit\u00e0 presenti nel paese.\nLuogo di incontro di culture arcaiche come quella etrusca, latina, e sabina, di insediamenti celti e colonie greche e fenicio-cartaginesi, l'Italia antica fu federata dalla Repubblica Romana e divenne il centro dell'Impero romano. Una prima sistemazione amministrativa in regioni le fu data da Cesare Augusto (27 a.C.-14 d.C.). Divenne poi terra a maggioranza cristiana, abbandonando l'antico politeismo, tra la promulgazione dell'Editto di Milano (313) che garantiva la libert\u00e0 di culto e quella dell'Editto di Tessalonica (380), che impose di seguire la religione del vescovo di Roma.\nCon la caduta dell'Impero romano d'Occidente, l'Italia venne invasa dagli Eruli di Odoacre (476), e poi dagli Ostrogoti di Teodorico (492), dai Bizantini di Giustiniano (535), e dai Longobardi di Alboino (568). Alla dominazione straniera, si accompagn\u00f2 il processo di divisione politica: l'Italia meridionale fu contesa tra Longobardi, Bizantini e Saraceni, quella centrale si consolid\u00f2 come Stato Pontificio, e quella settentrionale venne inglobata da Carlomagno nel Sacro Romano Impero Germanico con l'incoronazione di quest'ultimo da parte di Papa Leone III nell'anno 800. Con l'umiliazione di Canossa (1077) prima e la pace di Venezia (1177) poi, il Papa indebol\u00ec l'Imperatore germanico, favorendo l'ascesa di autonomi Comuni nell'Italia imperiale. Tra questi, le repubbliche marinare di Genova e Venezia acquistarono un grande peso nel corso delle crociate, fatto che provoc\u00f2 una rivoluzione commerciale e mercantile in tutta Italia. Contestualmente, il mezzogiorno veniva unificato nel regno di Sicilia dai vichinghi Normanni. Per intrecci dinastici, corona di Sicilia e diadema imperiale pervennero entrambi a Federico II di Svevia, il quale fu a capo di un impero che si espanse nei paesi baltici e in Terra Santa, ma che si disgreg\u00f2 dopo il fallimento del progetto assolutista di dominare tutta l'Italia per la resistenza di Stato Pontificio, baroni meridionali, e Comuni centro-settentrionali.\nDopo le drammatiche crisi del Trecento, la penisola conobbe una nuova epoca di prosperit\u00e0 economica e culturale tra XV e XVI secolo, periodo noto come Rinascimento. Per la sua ricchezza e centralit\u00e0 negli affari europei, divenne il principale teatro dello scontro delle Guerre d'Italia, che coinvolsero le principali potenze dell'epoca, tra cui il Regno di Francia, l'Impero germanico, l'Impero spagnolo, la Confederazione Elvetica, l'Inghilterra e l'Impero ottomano. Sul piano culturale, l'Italia conosceva poi la controriforma, il barocco e il neoclassicismo. Dopo la parentesi napoleonica, gli italiani lottarono per la loro indipendenza ed unificazione in una serie di guerre sotto la guida del Regno di Sardegna sabaudo, occupando il nord, sottoposto direttamente o indirettamente agli Asburgo d'Austria, e le Due Sicilie, governate dai Borbone di Napoli, un ramo cadetto dei Borbone di Spagna. Roma, nel mezzo della guerra franco-prussiana (1870-1871), fu fatta capitale a conclusione del Risorgimento.\nL'Italia unita divenne uno stato liberale sul fronte economico-politico, mentre in politica estera cre\u00f2 un proprio spazio coloniale in Libia e Corno d'Africa. Le ambizioni territoriali in Europa e la volont\u00e0 di trovare un suo posto nel concerto di blocchi politici e alleanze sicure port\u00f2 l'Italia a partecipare alla prima guerra mondiale a fianco della Triplice Intesa. La societ\u00e0 italiana, colpita dalla propaganda nazionalista della \"vittoria mutilata\", ader\u00ec gradualmente al fascismo di Benito Mussolini e dei suoi seguaci, saliti al potere nell'ottobre del 1922. L'avvicinamento alla Germania nazista e la formazione dell'asse Roma-Berlino del 1936 saranno determinanti nella scelta italiana di entrare nella seconda guerra mondiale, nel 1940. Dopo la sconfitta militare, ebbe termine la forma di governo monarchica: l'attuale repubblica fu infatti istituita nel giugno 1946. In seguito alla ricostruzione, vi fu un periodo storico di ripresa economica, militare, sportiva e politica, cos\u00ec come la riaffermazione dell'Italia come potenza industriale, essendo tra le nazioni fondanti del G6 (poi G7, G8 e nuovamente G7 nell'attualit\u00e0) nel 1975 e del G20 nel 1999. L'Italia \u00e8 inoltre tra i sei Paesi fondatori dell'Unione europea, la quale opera tramite meccanismi e politiche sovranazionali (come l'euro).\nPreistoria e protostoria.\nDurante l'ultima glaciazione, per l'abbassamento del livello del mare, la morfologia delle terre emerse era diversa da quella attuale: l'isola d'Elba e la Sicilia erano collegate alla penisola italiana, e la Corsica e la Sardegna formavano una sola isola. La presenza dell'Uomo di Neanderthal \u00e8 testimoniata da reperti archeologici vecchi di 50.000 anni (Pleistocene). L'Homo Sapiens apparve durante il Paleolitico superiore: il \"Riparo Mochi\" in Liguria ne \u00e8 il pi\u00f9 antico sito italiano, risalente a 48.000 anni fa Tra i maggiori siti archeologici italiani paleolitici vi sono quello delle Arene Candide presso Albenga (Liguria), quello di Monte Poggiolo, presso Forl\u00ec (Emilia-Romagna), di Isernia La Pineta presso Isernia (Molise), uno dei pi\u00f9 antichi siti dove siano stati trovati segni del possesso e utilizzo del fuoco, e la Grotta dell'Addaura, presso Palermo (Sicilia), nella quale si trova un vasto e ricco complesso d'incisioni, databili fra l'Epigravettiano finale e il Mesolitico, raffiguranti uomini e animali. In Valcamonica, in Lombardia, si ritrovano tracce databili in un arco di tempo di 8.000 anni, con quasi 140.000 opere e incisioni rupestri. Uno studio condotto nel novembre 2011 su quelli che si pensa fossero denti da latte di Homo Neanderthalensis, ritrovati nel 1964 nel sito della Grotta del Cavallo (Puglia), indica che sono resti umani risalenti a 45.000 anni fa.\nL'Italia, situata al centro del Mediterraneo, costituisce una cerniera tra l'Europa, l'Africa e il Medio Oriente. In questo periodo le popolazioni migravano e commerciavano, il che avrebbe consentito uno sviluppo sociale, culturale e artigianale molto veloce. Durante il periodo della Cultura della ceramica cardiale (VII millennio a.C.) sarebbero nate le prime societ\u00e0 in Italia, con conoscenze nel settore dell'agricoltura e della navigazione molto avanzate. Poco \u00e8 noto circa questi antichi popoli, con l'eccezione del fatto che essi probabilmente non erano di origine indoeuropea e che furono assimilati molto presto dalle culture successive.\nDurante l'et\u00e0 del bronzo, i popoli indo-europei noti come Italici, migrarono nella penisola italiana e in Sicilia, modificando le civilt\u00e0 gi\u00e0 presenti in una societ\u00e0 pi\u00f9 complessa e gerarchica. Si diffuse l'uso del metallo e vennero scoperte anche delle nuove tecniche di navigazione e agricoltura.\nOndate migratorie.\nDiverse ondate migratorie interessarono la penisola italiana durante questo periodo storico.\nUna prima ondata di immigrazione \u00e8 della fine del III millennio a.C., e avrebbe dato vita alla Cultura del vaso campaniforme, nota per la sua produzione di bronzo, nella pianura del Po, in Toscana e su parte della Sardegna e della Sicilia.\nA circa met\u00e0 del II millennio a.C., si assistette a una terza ondata migratoria, associata alla civilt\u00e0 appenninica e alla cultura delle Terramare, che prende il nome dal termine \"terra marna\" (terra grassa in lingua emiliana), con riferimento alla terra, generalmente di colore scuro, stratificatasi in tumuli, risultanti dalla costruzione di antichi villaggi scomparsi. Furono operai molto abili che lavorarono il bronzo in stampi di pietra e argilla. Svilupparono rapidamente una metallurgia originale (pugnali, spade, rasoi, fibule bronzee) e costruirono dighe per proteggersi dalle inondazioni. Furono anche agronomi, coltivando fagioli, vite, ulivo, grano e lino. Stanziali nella pianura Padana ma con un'estensione eccezionale grazie ai traffici commerciali del bronzo con il sud. Un'altra civilt\u00e0 si svilupp\u00f2 congiuntamente nell'Appennino, producendo ceramiche notevoli per le loro decorazioni.\nLa civilt\u00e0 appenninica fu una societ\u00e0 di guerrieri e pastori semi-nomadi che praticavano scorrerie ad agricoltori e allevatori di citt\u00e0 pi\u00f9 a nord, nella pianura Padana. Vivevano in capanne o grotte, inumavano i loro morti in tombe in forma di dolmen, lavoravano il bronzo e fabbricavano a mano la ceramica in fondo nero decorato con motivi a denti di sega. Si trovano vestigia di questa civilt\u00e0 dall'Emilia alla Puglia. I popoli della civilt\u00e0 appenninica sarebbero diventati i Liguri.\nAlla fine del II millennio a.C., una quarta ondata form\u00f2 la cultura protovillanoviana, legata alla cultura dei campi di urne, nonch\u00e9 al lavoro del ferro. Praticavano la cremazione e seppellivano le ceneri dei loro morti in urne di ceramica a forma di cono. Questa civilt\u00e0 si trovava nel centro-nord della penisola. Pi\u00f9 a sud, in Campania, questa sepoltura era prassi generale: le sepolture con il metodo dell'incenerimento protovillanoviano sono stati identificati a Capua, nella cosiddetta \"tomba principesca\" di Pontecagnano Faiano, vicino a Salerno (scoperte conservate nel Museo dell'Agro Picentino) e a Sala Consilina. I successivi villanoviani sarebbero poi divenuti gli Etruschi. Queste societ\u00e0 molto avanzate avrebbero dato vita alle citt\u00e0-stato, i primi regni della penisola.\nGenti italiche e non, dell'Italia antica.\nLe informazioni sulle genti abitanti la Penisola in epoca preromana sono, in taluni casi, incomplete e soggette a revisione continua. Popolazioni di ceppo indoeuropeo, trasferitesi in Italia dall'Europa Orientale e Centrale in varie ondate migratorie (Veneti, Osco-umbri, Latino-falisci ), si sovrapposero a etnie pre-indoeuropee gi\u00e0 presenti nell'attuale territorio italiano, o assorbendole, oppure stabilendo una forma di convivenza pacifica con esse. Presumibilmente, queste migrazioni ebbero inizio in et\u00e0 del bronzo medio (e cio\u00e8 attorno alla met\u00e0 del II millennio a.C.) e si protrassero fino al IV secolo a.C. con la discesa dei Celti nella pianura padana.\nInoltre, alcune popolazioni stanziate nell'attuale Italia meridionale e insulare si sarebbero trovate a convivere, dall' VIII fino al III secolo a.C., con le colonie greche e/o fenicio-puniche successivamente assorbite da Roma.\nIn Italia settentrionale, accanto ai Celti (comunemente chiamati Galli), che intorno al 590 a.C. fondarono Mediolanum al centro della pianura padana e ai Leponzi, anch'essi Celti, vi erano i Liguri (originariamente non indoeuropei, poi fusisi con i Celti) stanziati in Liguria e parte del Piemonte mentre, nell'Italia nord-orientale, vivevano i Veneti (paleoveneti), di probabile origine illirica o provenienti dall'Asia Minore ma, molto pi\u00f9 probabilmente, secondo la moderna ricerca, centro-europei.\nNell'Italia pi\u00f9 propriamente peninsulare meritano una particolare menzione gli Etruschi che, a partire dall'VIII secolo a.C., incominciarono a sviluppare una civilt\u00e0 raffinata ed evoluta che influenz\u00f2 notevolmente Roma e il mondo latino. Le origini di questo popolo non indoeuropeo, stabilitosi sul versante tirrenico dell'Italia centrale, sono incerte. Secondo alcune fonti, la loro provenienza andrebbe ricercata in Asia Minore, secondo altre, avrebbero costituito un'etnia autoctona. Certo \u00e8 che, gi\u00e0 attorno alla met\u00e0 del VI secolo a.C., riuscirono a creare una forte ed evoluta federazione di citt\u00e0-stato che andava dalla Pianura Padana alla Campania e che comprendeva anche Roma e il suo territorio.\nOltre agli Etruschi vi era una serie di altri popoli, in massima parte di origine indoeuropea e definiti Italici, fra cui: Umbri in Umbria; Latini, Sabini, Falisci, Volsci ed Equi nel Lazio; Piceni nelle Marche e in Abruzzo settentrionale; Sanniti nell'Abruzzo centro-meridionale, Molise e Campania nord-orientale; Osci nella Campania centro-meridionale e in parte della Basilicata; Dauni, Peuceti e Messapi (comunemente definiti Iapigi e successivamente Apuli in epoca romana) in Puglia; Lucani e Bruzi nell'estremo Sud peninsulare; nonch\u00e9 Siculi, Elimi e Sicani (questi ultimi due non indoeuropei e probabilmente autoctoni) in Sicilia. In epoca preromana e romana ebbero un ruolo fondamentale anche i Sanniti, che riuscirono a costituire un'importante federazione in una vasta area dell'Italia appenninica e che contrastarono a lungo l'espansione romana verso l'Italia meridionale. Nell'area laziale, invece, un posto a s\u00e9 stante meritano i Latini, protagonisti, insieme con i Sabini, della primitiva espansione dell'Urbe e forgiatori, insieme con gli Etruschi e i popoli italici pi\u00f9 progrediti (Umbri, Falisci, ecc.), della futura civilt\u00e0 romana.\nInfine, la Sardegna era costituita, fin dal II millennio a.C., dall'elemento etnico degli antichi Sardi, le cui trib\u00f9, forse identificabili col popolo del mare dei Shardana, avevano dato vita alla civilt\u00e0 nuragica; tale cultura era strettamente collegata a quella torreana sviluppatasi in Corsica; a tali etnie ebbero modo di affiancarsi popolazioni di ceppo semitico, quali i Fenici e successivamente i Cartaginesi.\nFenici e Cartaginesi.\nI primi stanziamenti fenici in Italia furono sulle coste della Sardegna e nella Sicilia occidentale, risalenti all'VIII secolo a.C., posteriori all'espansione fenicia nel Mediterraneo occidentale con fondazione di citt\u00e0 come Utica e Cartagine. Nacquero Mozia (da cui pi\u00f9 tardi Lilibeo), Palermo, Solunto in Sicilia e Sulci, Nora, Tharros, Bithia, Kalaris in Sardegna.\nIn Sicilia lo stanziamento fenicio non incontr\u00f2 grandi reazioni da parte degli autoctoni (a Monte Erice, per esempio, un tempio fu dedicato ad Astarte, dea-madre dell'area cananea, che veniva frequentato dai Fenici e dagli Elimi), in Sardegna, per la resistenza opposta dai Sardi nuragici, non riuscirono a controllare ampi territori lontani dalle loro citt\u00e0. Il supposto ruolo colonizzatore dei Fenici \u00e8 stato ridimensionato dalle scoperte archeologiche di fine XX secolo, le quali evidenziano come questi levantini frequentassero approdi gi\u00e0 abitati dagli autoctoni, con i quali avevano un pacifico rapporto di reciproci scambi commerciali. Il notevole flusso di merci favor\u00ec l'ampliarsi di questi approdi con un miglioramento delle strutture portuali e un'edilizia mutuata dai Fenici i quali, tramite matrimoni misti, si integrarono coi sardi autoctoni apportando nuove conoscenze e stili di vita.\nA met\u00e0 del VI secolo a.C., con la spedizione del semileggendario Malco, ebbe inizio il tentativo cartaginese di conquista della Sicilia. Cartagine, a tre secoli dalla fondazione, era diventata potenza egemone dell'Africa settentrionale fermando in Libia la colonizzazione greca vincendo Cirene. In Sicilia, la presenza greco-siceliota aveva relegato la presenza punica nell'estrema punta occidentale dell'isola. I Cartaginesi tentarono di conquistare l'intera Sicilia, cacciando da essa i Greci. Ci\u00f2 avrebbe consentito il totale controllo dei due passaggi dal Mediterraneo Orientale a quello Occidentale. Le guerre greco-puniche (550 a.C.-275 a.C.) non portarono a risultati conclusivi, allargando a fasi alterne la sfera di influenza cartaginese o greca in Sicilia senza che uno dei due popoli riuscisse a prevalere nettamente sull'altro. \nTra la fine del V secolo e l'inizio del IV secolo a.C., Dionisio I conquist\u00f2 il potere, Siracusa divenne la capitale di un vasto stato denominato' \"Arcontato di Sicilia\" che aveva unificato sotto il proprio controllo, in una sorta di monarchia, tutta la Sicilia orientale, e centrale inclusi pure molti centri abitati dai Siculi e dai Sicani. Lo stato fondato da Dionisio I, poi governato dai suoi successori e durato fino al 212 a.C., era una potenza militare e commerciale di una certa importanza che sconfisse a pi\u00f9 riprese le poleis italiote, i Popoli italici; che stipul\u00f2 accordi con i Galli per contrastare l'espansionismo romano e che fond\u00f2 svariate colonie sull'Adriatico: le citt\u00e0 di Ancona, Adria, Lissa e Alessio.\nTra il 316 a.C. e il 289 a.C., Agatocle riprese e potenzi\u00f2 la politica imperialista di Dionisio I, riuscendo quasi a prevalere definitivamente sui cartaginesi; nel 304 a.C. si proclam\u00f2 \" \"\u0392\u03b1\u03c3\u03b9\u03bb\u03b5\u03cd\u03c2 \u03c4\u1fc6\u03c2 \u03a3\u03b9\u03ba\u03b5\u03bb\u03af\u03b1\u03c2\" \" (Basil\u00e8us t\u00e8s Sikel\u00ecas) cio\u00e8 \"Re di Sicilia\" e auto-incoronandosi alla maniera ellenistica dei Diadochi orientali.\nQuesto scontro tra sicelioti e cartaginesi si concluse con lo scoppio della prima guerra punica, che tolse ai Cartaginesi le aree siciliane e pose una pesante ipoteca su Siracusa, unico regno siceliota importante.\nIn Sardegna, invece, i Cartaginesi conquistarono la parte meridionale dell'isola, pur incontrando difficolt\u00e0 a causa della resistenza opposta dalle popolazioni autoctone. Nel corso del tempo i Cartaginesi chiusero le coste dell'isola in un vero e proprio cerchio di fortezze e colonie. Questa conquista permise il controllo della produzione mineraria e agricola in relazione alle necessit\u00e0 puniche e non solo autoctone. L'agricoltura sarda si basava principalmente sulla produzione di grano, tanto che, gi\u00e0 nel 480 a.C., Amilcare I, impegnato nella battaglia di Imera, fece venire dalla Sardegna i rifornimenti di grano per le sue truppe, che si trovavano in Sicilia. Lo pseudo-aristotelico \"De mirabilibus auscultationibus\" riporta che Cartagine proibiva la coltivazione di piante da frutto per incentivare la monocoltura del grano. Anche l'artigianato sardo sub\u00ec profonde influenze puniche.\nCartagine entr\u00f2 anche nella storia dell'Italia peninsulare, alleandosi con gli Etruschi per combattere i pirati greci di Alalia, in Corsica. Le Lamine di Pyrgi testimoniano quanto fosse sentito l'influsso cartaginese sulle coste toscane e laziali. Nel 509 a.C., infine, la neonata Repubblica romana e i cartaginesi siglarono il primo dei Trattati Roma-Cartagine, che segn\u00f2 l'inizio di relazioni diplomatiche stabili fra le due citt\u00e0. Successivamente vennero conclusi altri trattati, in cui vennero concesse ulteriori concessioni all'Urbe fino alla caduta definitiva di Cartagine.\nCivilt\u00e0 greca.\nTra l'VIII e il VII secolo a.C., coloni provenienti dalla Grecia incominciarono a stabilirsi sulle coste dell'Italia meridionale e in Sicilia. Le prime colonie a essere costituite furono quelle ioniche e peloponnesiache: gli Eubei fondarono Pithecusa, Cuma, Reggio Calabria, Napoli, Naxos e Messina, i Corinzi Siracusa (i cui abitanti a loro volta fonderanno Ank\u00f3n, l'odierna Ancona, e Adr\u00eca, l'odierna Adria), i Megaresi Leontinoi, gli Spartani Taranto, mentre coloni provenienti dall'Acaia furono all'origine della nascita di Sibari e di Crotone. Altre importanti colonie furono Metaponto, fondata anch'essa da coloni Achei, Heraclea e Locri Epizefiri.\nCon la colonizzazione greca i popoli italici entrarono in contatto con una civilt\u00e0 raffinata, caratterizzata da espressioni artistiche e culturali elevate, che diedero origine nel Sud Italia e in Sicilia alla fioritura di filosofi, letterati, artisti e scienziati sia di origine greca (Pitagora) sia autoctona (Teocrito, Parmenide, Archimede, Empedocle ecc.). I Greci furono anche portatori di istituzioni politiche sconosciute all'epoca che prefiguravano forme di democrazia diretta. Tra le principali citt\u00e0 greche in Italia vi fu Siracusa che, fra il V e il IV secolo a.C., conobbe un notevole sviluppo demografico ed economico.\nAnche citt\u00e0 come Reggio Calabria o Napoli raggiunsero una notevole importanza politica ed economica: la prima sotto il governo di Anassila e la seconda con l'arrivo del navarca ateniese Diotimo. I contrasti fra le colonie greche e le popolazioni autoctone furono frequenti, nonostante i Greci cercassero di instaurare rapporti pacifici favorendo, in molti casi, un loro lento assorbimento. La ricchezza e lo splendore delle colonie furono tali da far identificare l'Italia meridionale peninsulare, dagli storici romani, con l'appellativo di Magna Grecia. Nel III secolo a.C. tutte le colonie italiote della Magna Grecia e quelle siceliote della Sicilia furono assorbite nello Stato romano. Per molte di esse incominci\u00f2 un fatale declino.\nRoma antica.\nSecondo la tradizione, la citt\u00e0 di Roma fu fondata il 21 aprile del 753 a.C. da Romolo sul colle Palatino. In realt\u00e0, gi\u00e0 in precedenza erano sorti villaggi in quella posizione, fondamentale per la via di commercio del sale, ma solo alla met\u00e0 dell'VIII secolo a.C. questi si unirono in una sola citt\u00e0. La zona era dotata, inoltre, di un buon potenziale agricolo, e la presenza dell'isola Tiberina rendeva facile l'attraversamento del vicino fiume Tevere.\nEt\u00e0 regia (753-509 a.C.).\nRomolo instaur\u00f2 nella citt\u00e0 il regime monarchico: fino al 509 a.C., Roma fu retta, secondo la tradizione, da sette re, che apportarono notevoli contributi allo sviluppo della societ\u00e0. Ognuno dei primi quattro, infatti, oper\u00f2 in un diverso ambito dell'amministrazione statale: il fondatore eponimo Romolo diede il via alla prima guerra di espansione contro i Sabini, originatasi dall'episodio del ratto delle Sabine, e associ\u00f2 al trono il re nemico Tito Tazio, allargando per primo le basi del neonato Stato romano. Suddivise poi la popolazione in tre trib\u00f9 e pose le basi per la ripartizione tra patrizi e plebei. Il suo successore, Numa Pompilio, istitu\u00ec i primi collegi sacerdotali, come quello delle Vestali, e riform\u00f2 il calendario. Il terzo re, Tullo Ostilio, riprese le ostilit\u00e0 contro i popoli vicini e sconfisse la citt\u00e0 di Alba Longa mentre, il successore, Anco Marzio, costru\u00ec il primo ponte di legno sul Tevere, fortific\u00f2 il Gianicolo e fond\u00f2 il porto di Ostia.\nAi primi quattro re, di origine latina, fecero seguito altri tre di origine etrusca: verso la fine del VII secolo a.C., infatti, gli Etruschi, all'apogeo della loro potenza, estesero la loro influenza anche su Roma, che stava divenendo sempre pi\u00f9 grande e la cui importanza a livello economico incominciava a farsi considerevole. Era dunque fondamentale per gli Etruschi assicurarsi il controllo su una zona che garantiva il passaggio delle rotte commerciali; anche se non si ebbe mai un reale controllo militare etrusco su Roma. Il primo re etrusco, Tarquinio Prisco, combatt\u00e9 contro i popoli confinanti, ordin\u00f2 la realizzazione di numerose opere pubbliche, tra cui il Circo Massimo, la Cloaca Massima e il tempio di Giove Capitolino sul Campidoglio e apport\u00f2, infine, anche alcuni cambiamenti in campo culturale. Il suo successore, Servio Tullio, fu, secondo la leggenda, l'ideatore dell'ordinamento centuriato, sostituendolo alla precedente ripartizione della popolazione e combatt\u00e9 anch'egli contro alcune delle principali citt\u00e0 etrusche e latine limitrofe a Roma. Ultimo monarca a governare Roma fu Tarquinio il Superbo, espulso dall'Urbe nel 510 a.C., secondo la leggenda con l'accusa di aver violentato la giovane Lucrezia; il patriziato romano, comunque, non era pi\u00f9 disposto a sottostare al potere centralizzato del re, ma desiderava acquisire un'influenza, in campo politico, pari a quella che gi\u00e0 rivestiva negli altri ambiti della vita civile.\nEt\u00e0 repubblicana (509-27 a.C.).\nLa conquista dell'Italia peninsulare.\nDopo la cacciata di Tarquinio il Superbo e il fallimento (determinato, secondo la leggenda, dalle eroiche azioni di Muzio Scevola, Orazio Coclite e Clelia) del suo tentativo di recuperare il trono con l'aiuto degli Etruschi condotti dal lucumone di Chiusi, Porsenna, fu instaurata, per opera di Lucio Giunio Bruto, organizzatore della rivolta antimonarchica, la Repubblica. Essa prevedeva la spartizione tra pi\u00f9 cariche dei poteri precedentemente appartenuti a un uomo solo, il re: il potere legislativo fu assegnato alle assemblee dei comizi centuriati e del senato, e furono create numerose magistrature, consolato, censura, pretura, questura, edilit\u00e0, che gestissero i vari ambiti dell'amministrazione. Tutte le cariche, tra le quali il consolato e il pretorato, erano \"cum imperio\", ossia collegiali, in modo tale che si evitasse l'affermazione di singoli uomini che potessero accentrare tutto il potere nelle loro mani.\nRoma si trov\u00f2 subito a lottare contro le popolazioni latine delle zone limitrofe, sconfiggendole nel 499 a.C. (o, secondo altre fonti, nel 496 a.C.) nella battaglia del Lago Regillo, e federandole a s\u00e9 nella Lega Latina mediante la firma del \"foedus Cassianum\", nel 493 a.C. Combatt\u00e9 poi contro gli Equi e i Volsci, e, una volta sconfitti, si scontr\u00f2 con la citt\u00e0 etrusca di Veio, espugnata da Marco Furio Camillo nel 396 a.C.\nI primi anni di vita della Repubblica romana furono notevolmente travagliati anche nell'ambito della politica interna, in quanto le gravi disuguaglianze sociali che avevano portato alla caduta del regno non erano state cancellate. I plebei avviarono cos\u00ec una serie di proteste contro la classe dominante dei patrizi: nel 494 a.C., infine, si ritirarono in secessione sul Monte Sacro (Secessio plebis). La situazione si risolse con l'istituzione della magistratura del tribunato della plebe e con il riconoscimento del valore legale delle assemblee popolari. Importanti acquisizioni furono anche la redazione, nel 450 a.C. da parte dei decemviri, delle leggi delle XII tavole, che garantivano una maggiore equit\u00e0 in ambito giudiziario, e l'approvazione della \"lex Canuleia\", nel 445 a.C.\nNel 386 a.C. l'esercito romano fu sconfitto dai Galli guidati da Brenno, che sottoposero l'Urbe a un rovinoso saccheggio. Vent'anni dopo, nel 367 a.C., furono promulgate le \"leges Liciniae Sextiae\", che ampliarono ulteriormente i diritti della plebe.\nConsolidata la propria egemonia nell'Italia centrale, Roma volse le proprie mire espansionistiche verso sud attaccando i Sanniti, contro i quali combatt\u00e9 tre difficili guerre (nel 343-341 a.C., nel 327-304 a.C. e nel 298-290 a.C.), che, nonostante alcune umilianti disfatte inflitte dai Sanniti a Roma (celebre quella delle Forche Caudine nel corso della seconda guerra sannitica), si conclusero dopo alterne vicende con la vittoria romana e la sottomissione totale dei Sanniti.\nConsolidata la propria egemonia sull'Italia centro-meridionale, Roma arriv\u00f2 a scontrarsi con le citt\u00e0 della Magna Grecia e con la potente Taranto, che invocarono allora l'aiuto del re d'Epiro Pirro, che sbarc\u00f2 in Italia con un potente esercito comprendente anche elefanti da guerra; nonostante alcune sofferte vittorie (con grandissime perdite) contro i Romani a Heraclea e ad Ascoli, Pirro fu duramente sconfitto a Maleventum nel 275 a.C. e costretto a tornare oltre l'Adriatico. Taranto, dunque, fu nuovamente assediata e costretta alla resa nel 272 a.C.: Roma era cos\u00ec potenza egemone nell'Italia peninsulare, a sud dell'Appennino Ligure e Tosco-Emiliano.\nLe guerre puniche e i conflitti in Oriente.\nLa conquista dell'Italia port\u00f2 Roma a scontrarsi con l'altra grande potenza del Mediterraneo Occidentale: Cartagine. Le guerre che si scatenarono furono di inaudita ferocia e di notevole durata, ma videro infine il trionfo totale di Roma. La prima guerra punica scoppi\u00f2 nel 264 a.C. allorch\u00e9 Roma invi\u00f2 un piccolo contingente in soccorso di Messina, con l'intento di assicurarsi il controllo dello stretto di Messina, ambito per\u00f2 anche dai Cartaginesi, che decisero di reagire con la guerra. Dopo alcune vittorie negli scontri terrestri, Roma potenzi\u00f2 la flotta, dotandola di corvi, e riusc\u00ec a ottenere alcune importanti vittorie navali, anche se il tentativo di Marco Attilio Regolo di portare la guerra sul suolo africano e imporre la resa a Cartagine fall\u00ec e il console, catturato, venne giustiziato facendolo rotolare dentro una botte. La guerra fin\u00ec, dopo alterne vicende, con la vittoria di Roma (241 a.C.), che pot\u00e9 cos\u00ec estendere il suo dominio annettendo Sicilia, Sardegna e Corsica; sconfisse inoltre i pirati illirici che, tacitamente supportati dalla regina Teuta, infestavano le coste adriatiche e, qualche anno pi\u00f9 tardi, incominci\u00f2 a espandersi nella pianura padana a scapito dei Celti (battaglia di Clastidium, 222 a.C.).\nNel frattempo, preoccupato dalle mire espansionistiche puniche in Hispania, il Senato stipul\u00f2 un nuovo patto con Cartagine; tuttavia, nel 218 a.C., dato che il generale punico Annibale Barca attacc\u00f2 la citt\u00e0 di Sagunto, alleata di Roma, si decise di dichiarare nuovamente guerra a Cartagine. Annibale valic\u00f2 le Alpi con un potente esercito comprendente anche elefanti e inflisse varie sconfitte alle legioni romane. Dopo una fase di stallo, durante la quale Roma pot\u00e9 riorganizzarsi, grazie alla politica attuata dal \"dictator\" Quinto Fabio Massimo, detto il temporeggiatore, le legioni romane subirono una pesante sconfitta contro Annibale nella battaglia di Canne (216 a.C.). Mentre numerose citt\u00e0 si alleavano con i Cartaginesi e anche la Macedonia di Filippo V scendeva in guerra contro Roma, Annibale si attard\u00f2 nel Sud Italia (\"ozi di Capua\"), mentre i Romani, seppure provati, poterono lentamente ricostituire le proprie forze: il console Publio Cornelio Scipione ottenne diverse vittorie sui Cartaginesi in Hispania, mentre in Italia Roma riusc\u00ec ben presto a recuperare le citt\u00e0 italiche che l'avevano tradita per allearsi con Annibale e sconfisse anche il fratello di Annibale, Asdrubale Barca, mentre tentava di portare rinforzi ad Annibale. Nel 203 a.C. Scipione, conquistata la Penisola iberica e ristabilita la situazione in Italia, sbarc\u00f2 in Africa per tentare di ottenere una vittoria definitiva e sconfisse Annibale, nel frattempo tornato a Cartagine, nella battaglia di Zama, costringendo Cartagine a capitolare e ad accettare le dure condizioni di pace imposte da Roma.\nDopo la conclusione della guerra con Cartagine, Roma complet\u00f2 la sottomissione della Gallia Cisalpina, sconfiggendo sia i Celti o Galli, sollevatisi contro Roma durante la seconda guerra punica, sia le popolazioni locali: attorno al 191 a.C. la Gallia Cisalpina fu ridotta a provincia, mentre nel 177 a.C. venne sottomessa anche l'Istria e, due anni dopo, i Liguri Cisalpini.\nOrmai potenza egemone del Mediterraneo occidentale, Roma volse le sue mire espansionistiche a danno degli stati ellenistici dell'Oriente, sottomettendo nell'arco di un cinquantennio (200 a.C.-146 a.C.) la Grecia (per maggiori approfondimenti su queste campagne non riguardanti la storia d'Italia e che qui non vengono trattate per motivi di spazio, cfr. guerre macedoniche) e completando la sottomissione di Cartagine (terza guerra punica, 149-146 a.C.). Con la sconfitta dei nemici contro cui combatteva da anni su entrambi i fronti, Roma era diventata padrona del Mediterraneo.\nConseguenze delle conquiste.\nLe nuove conquiste, tuttavia, portarono anche notevoli cambiamenti nella societ\u00e0 romana: i contatti con la cultura ellenistica, temuta e osteggiata da Marco Porcio Catone detto \"il Censore\", modificarono profondamente gli usi che fino ad allora si rifacevano al \"mos maiorum\", trasformando radicalmente la societ\u00e0 dell'Urbe. L'introduzione di usanze e conoscenze provenienti dall'Oriente (filosofia, retorica, letteratura, scienza greca) fece s\u00ec effettivamente che il livello culturale dei Romani, almeno dei patrizi, crescesse significativamente, ma gener\u00f2 altres\u00ec una decadenza dei valori morali, testimoniata dalla diffusione di costumi e abitudini moralmente discutibili, che non pot\u00e9 non provocare l'opposizione da parte degli ambienti pi\u00f9 conservatori, capeggiati da Catone il Censore, i quali si scagliarono contro le culture extra-romane, tacciate di corruzione dei costumi, e lottarono contro l'ellenizzazione dei costumi a favore del ripristino del mos maiorum, i valori che, secondo Catone, avevano reso grande Roma.\nI problemi connessi a un'espansione cos\u00ec grande e repentina che la Repubblica dovette affrontare furono enormi e di vario genere: le istituzioni romane, fino ad allora concepite per amministrare un piccolo Stato, non erano adatte per amministrare uno Stato che si estendeva dall'Hispania, all'Africa, alla Grecia, all'Asia. Le continue guerre in patria e all'estero, inoltre, immettendo sul mercato una quantit\u00e0 enorme di schiavi, usualmente impiegati nelle aziende agricole dei patrizi romani, portarono a ripercussioni tremende nel tessuto sociale romano: infatti la crisi della piccola propriet\u00e0 terriera, provocata dalla maggior competitivit\u00e0 dei latifondi schiavistici (che ovviamente producevano praticamente a costo zero), determin\u00f2 da una parte la concentrazione dei terreni coltivabili in poche mani e una grande quantit\u00e0 di merci a buon mercato, dall'altra gener\u00f2 la nascita del cosiddetto sottoproletariato urbano. Parecchie famiglie costrette a lasciare le campagne si rifugiarono nell'urbe, dove non avevano un lavoro, una casa e di che sfamarsi dando origine a pericolose tensioni sociali abilmente sfruttate dai politici pi\u00f9 scaltri.\nA tentare una riforma che ponesse un rimedio alla crisi furono per primi i fratelli Gracchi, ovvero Tiberio e Gaio Sempronio Gracco, il cui progetto di riforma prevedeva la limitazione dell'occupazione delle terre dello Stato a 125 ettari e la riassegnazione delle terre eccedenti ai contadini in rovina, oltre alla limitazione delle terre che le famiglie nobili potevano possedere a non pi\u00f9 di 1000 ettari; i terreni confiscati furono distribuiti in modo che ogni famiglia della plebe contadina avesse 30 iugeri (7,5 ettari). Un tale piano di riforma trov\u00f2 per\u00f2 l'opposizione dei ceti aristocratici, i cui interessi furono duramente colpiti, che impedirono l'attuazione della riforma assassinando i due fratelli.\nLe rivendicazioni di \"socii\" e schiavi: la \"guerra sociale\" e le guerre servili.\nGi\u00e0 dal tempo dei Gracchi a Roma si avanzavano proposte d'estensione dei diritti di cittadinanza anche agli altri popoli italici, fino ad allora federati, ma senza successo. La speranza degli alleati italici era che a Roma prevalesse il partito di coloro che volevano concedere agli alleati italici la cittadinanza romana. Ma quando nel 91 a.C. il tribuno Marco Livio Druso, che stava preparando una proposta per concedere la cittadinanza agli alleati fu ucciso, ai pi\u00f9 apparve chiaro che Roma non avrebbe concesso spontaneamente la cittadinanza. Fu l'inizio della guerra che, dal 91 a.C. all'88 a.C., vide combattersi gli eserciti romani e quelli italici. Gli ultimi a cedere le armi ai Romani, capeggiati tra gli altri da Silla e Gneo Pompeo Strabone, padre del futuro Pompeo Magno, furono i Sanniti. Gli italici si videro comunque riconosciuta la cittadinanza romana. All'epoca, comunque, l'Italia comprendeva solo la parte peninsulare; la parte transpadana formava la provincia della Gallia Cisalpina i cui abitanti, a differenza degli italici peninsulari, non erano ancora cittadini romani. Nel dicembre del 49 a.C., Cesare, concesse la cittadinanza romana agli abitanti della provincia e, nel 42 a.C., la provincia venne abolita del tutto, rendendo cos\u00ec la Gallia Cisalpina parte integrante dell'Italia romana, che costituiva a sua volta il territorio metropolitano di Roma e si differenziava per statuto dalle province, essendo queste ultime tutti i restanti territori al di fuori di essa.\nIl trattamento disumano degli schiavi, i quali, secondo la legge, non erano persone, ma strumenti dei quali il padrone poteva abusare, danneggiare o uccidere senza conseguenze legali, port\u00f2 essi a rivoltarsi pi\u00f9 volte a Roma nel tentativo di ottenere la libert\u00e0 o un miglioramento delle loro condizioni. Le prime due ribellioni, o guerre servili (scoppiate rispettivamente nel 135 a.C. e nel 104 a.C.), pur necessitando di anni di interventi militari diretti per essere sedate, non minacciarono mai la penisola italiana n\u00e9 tanto meno la citt\u00e0 di Roma direttamente.\nLa terza guerra servile, condotta dallo schiavo e gladiatore Spartaco e scoppiata a Capua nel 73 a.C., al contrario, mise in forti difficolt\u00e0 Roma, che sottovalut\u00f2 la minaccia: nei primi tempi numerose legioni subirono non pronosticate sconfitte contro gli schiavi ribelli, il cui numero era rapidamente cresciuto fino a 70.000, ma, una volta che venne stabilito un comando unificato sotto Marco Licinio Crasso, al comando di sei legioni, la ribellione venne schiacciata nel 71 a.C. Circa 10.000 schiavi fuggirono dal campo di battaglia, mentre 6.000 di essi vennero crocifissi lungo la Via Appia, da Capua a Roma. La rivolta scosse il popolo romano, che \u00aba causa della grande paura sembr\u00f2 incominciare a trattare i propri schiavi meno duramente di prima\u00bb.\nAnche la condizione legale e i diritti degli schiavi romani incominciarono a mutare: durante il principato di Claudio (41-54), fu promulgata una costituzione che puniva l'assassinio di uno schiavo anziano o ammalato, e che dava la libert\u00e0 agli schiavi abbandonati dai loro padroni, mentre, durante il regno di Antonino Pio (138-161), i diritti degli schiavi furono ulteriormente ampliati e tutelati, con la limitazione degli abusi che i padroni potevano commettere e l'istituzione di un'autorit\u00e0 teoricamente indipendente cui gli schiavi si potevano appellare.\nLa crisi della Repubblica: da Mario ad Augusto.\nNegli anni successivi la politica romana fu caratterizzata sempre pi\u00f9 dal radicalizzarsi della lotta tra il partito degli ottimati (optimates) e quello dei popolari (populares), che avevano visioni politiche completamente opposte: i primi avevano come principale esponente Lucio Cornelio Silla, valente generale, mentre i secondi erano capeggiati da Gaio Mario. Quest'ultimo si era distinto in varie imprese militari: pi\u00f9 volte console, condusse la vittoriosa guerra contro Giugurta (108 a.C.-105 a.C.) e riusc\u00ec a respingere la minaccia germanica dei Cimbri e dei Teutoni, che avevano inflitto fino ad allora pesanti sconfitte a Roma incutendo profondo timore ai Romani, con due vittorie ad Aquae Sextiae e a Vercelli. Sia contro Giugurta sia contro i Germani, Mario ebbe come legato un giovane nobile, di cui apprezzava le capacit\u00e0 militari: Silla.\nLo scontro tra ottimati e popolari, fino a che Gaio Mario rimase in vita, si risolse sempre nella lotta per l'ottenimento del consolato per i candidati della propria parte politica. Morto Mario, Silla, al ritorno dalla vittoriosa guerra in oriente contro Mitridate VI re del Ponto, ritenne che il momento fosse propizio per un colpo di Stato e con l'esercito in armi marci\u00f2 contro Roma, dove a Porta Collina ottenne la vittoria decisiva nella guerra civile contro i mariani (82 a.C.). Per consolidare la vittoria, Silla si fece eleggere dittatore a vita e incominci\u00f2 una vasta e sistematica persecuzione nei confronti dell'opposizione (le liste di proscrizione sillane) da cui il giovane Cesare, nipote di Mario, riusc\u00ec a stento a sottrarsi. Fino a che mor\u00ec, nel 78 a.C., l'unica seria opposizione contro Silla, fu quella condotta da Sertorio dalla provincia dell'Hispania. Nel 70 a.C. la costituzione sillana venne abolita da Pompeo e Crasso, della quale erano stati dieci anni prima fautori convinti.\nIl mondo romano si avviava a divenire troppo vasto e complesso per le istituzioni della Repubblica; la debolezza di queste ultime, e in particolare del senato divenne gi\u00e0 evidente nelle circostanze del primo triumvirato, un accordo informale con cui i tre pi\u00f9 potenti uomini di Roma, Cesare, Crasso e Pompeo, si spartivano le sfere d'influenza e si garantivano reciproco appoggio. Dei tre, la figura di Cesare era la pi\u00f9 emblematica dei nuovi rapporti di potere che stavano emergendo: nipote di Mario, egli aveva anche per questo aderito sin da giovane alla fazione dei \"populares\" e costru\u00ec il suo potere con le conquiste militari e il rapporto di fedelt\u00e0 personale che lo legava al suo esercito. Fu per questo che quando, dopo la morte di Crasso (53 a.C.), le ambizioni personali di Cesare e Pompeo si scontrarono, il senato prefer\u00ec schierarsi con quest'ultimo, in quanto pi\u00f9 vicino agli \"Optimates\" e pi\u00f9 rispettoso verso i privilegi senatoriali (per quanto non sfuggisse ai pi\u00f9 attenti, come Cicerone, che qualunque dei due contendenti avesse prevalso il potere del senato sarebbe stato irrimediabilmente compromesso).\nLo scontro, sempre latente, si mantenne comunque entro i limiti delle tradizionali forme di governo romane, fino al 49 a.C., quando il senato intim\u00f2 a Cesare di rimettere il suo comando delle legioni che aveva condotto alla conquista delle Gallie, e di tornare a Roma da privato cittadino. Il 10 gennaio, abbandonando gli ultimi dubbi (\"Alea iacta est\"), Cesare attravers\u00f2 con le sue truppe il Rubicone dando inizio alla guerra civile contro la fazione opposta. La guerra civile fu combattuta vittoriosamente da Cesare su tre fronti: il fronte greco, dove Cesare sconfisse Pompeo nella battaglia di Farsalo, il fronte africano, dove Cesare riusc\u00ec ad avere la meglio sugli \"Optimates\" guidati da Catone Uticense con la decisiva battaglia di Utica (49 a.C.), e il fronte iberico, dove la battaglia decisiva avvenne a Munda, sull'esercito nemico guidato dai figli di Pompeo, Gneo il Giovane e Sesto. Cesare, avuta la meglio sulla fazione avversa, assunse il titolo di \"dictator\", assommando a s\u00e9 molti poteri e prerogative, quasi un preludio della figura dell'imperatore, che per\u00f2 non assunse mai, ucciso alle idi di marzo nel 44 a.C.\nLa morte del dittatore, contrariamente alle dichiarate intenzioni dei congiurati, non port\u00f2 alla restaurazione della Repubblica, ma a nuovo periodo di guerre civili. Questa volta per\u00f2 i due contendenti, Augusto e Marco Antonio, non erano i campioni di due fazioni rivali, ma rappresentanti di due gruppi che combattevano per il predominio sulla parte avversa, senza avere alcuna velleit\u00e0 di restaurare la Repubblica, ormai superata come istituzione storica. La guerra civile tra Ottaviano e Marco Antonio termin\u00f2 con la Battaglia di Azio nel 31 a.C., che decret\u00f2 il trionfo di Ottaviano e diede inizio \"de facto\" al periodo imperiale della storia romana. Augusto mantenne in vita (formalmente) la Repubblica, di fatto trasformandola in una monarchia, pur nell'apparenza del Principato. Ufficialmente ebbe fine dopo il 235 d.C. In particolare, nel 284, l'imperatore Diocleziano, incominci\u00f2 una nuova fase, il Dominato, cambiando radicalmente le antiche istituzioni romane.\nEt\u00e0 imperiale (27 a.C.-476 d.C.).\nL'Italia sotto Augusto: le undici regioni augustee.\nOttaviano Augusto mantenne le antiche istituzioni repubblicane, seppur svuotandole di ogni potere effettivo. Sebbene la repubblica continuasse formalmente a esistere, in realt\u00e0 era diventata un principato retta dal \"princeps\" o imperatore, che era l'assoluto padrone dell'Impero. Con i nuovi poteri Augusto riorganizz\u00f2 l'amministrazione dell'Impero: stabil\u00ec moneta e tassazione standardizzata; cre\u00f2 una struttura di servizio civile formata da cavalieri e da uomini liberi (mentre in precedenza erano prevalentemente schiavi) e previde benefici per i soldati al momento del congedo. Suddivise le province in senatorie (controllate da proconsoli di nomina senatoria) e in imperiali (governate da legati imperiali). Fu un maestro nell'arte della propaganda, favorendo il consenso dei cittadini alle sue riforme. La pacificazione delle guerre civili fu celebrata come una nuova et\u00e0 dell'oro dagli scrittori e poeti contemporanei, come Orazio, Livio e soprattutto Virgilio.\nAugusto per primo cre\u00f2 un corpo di vigili, e una forza di polizia per la citt\u00e0 di Roma, che fu suddivisa amministrativamente in 14 regioni. Ottaviano complet\u00f2 il dominio sull'Italia, sottomettendo tra il 25 a.C. e il 6 a.C. alcune periferiche popolazioni alpine, tra cui Salassi, Reti e Vindelici. Per aver completato la sottomissione di tutte le 46 popolazioni della penisola italiana, i Romani eressero in suo onore un monumento celebrativo sulle falde meridionali delle Alpi, presso Monaco. Nel 7 d.C., Augusto, divise l'Italia in undici regioni. L'Italia, che cos\u00ec come durante il corso della Repubblica continuava a non essere una provincia, in quanto territorio metropolitano di Roma ben differenziato da queste ultime, si vide ancor pi\u00f9 privilegiata da Augusto e dai suoi successori in epoca imperiale, i quali costruirono sul suo territorio una fitta rete stradale e abbellirono le sue citt\u00e0 dotandole di numerose strutture pubbliche (foro, templi, anfiteatro, teatro, terme...), iniziativa nota come \"evergetismo augusteo\".\nL'economia italiana era florida: agricoltura, artigianato e industria ebbero una notevole crescita che permise l'esportazione dei beni verso le province. L'incremento demografico fu rilevato da Augusto tramite tre censimenti: i cittadini maschi furono 4.063.000 nel 28 a.C., 4.233.000 nell'8 a.C. e 4.937.000 nel 14 d.C. Se si considerano anche le donne e i bambini la popolazione totale nell'Italia del I secolo d.C. pu\u00f2 essere stimata sui 10 milioni di abitanti circa, di cui almeno 3 milioni erano schiavi. In politica estera tent\u00f2 di espandere l'impero. Oltre ad aver conquistato le regioni alpine dell'Italia (vedi sopra), intraprese anche alcune campagne in Etiopia, in Arabia Felix e in Germania, le quali ebbero per\u00f2 poco successo, sia per la strenua resistenza degli abitanti che per il clima avverso. Alla sua morte il suo testamento fu letto in senato: si raccomandava ai suoi successori di non intraprendere nessuna conquista, in quanto un'ulteriore espansione avrebbe provocato solo problemi logistici a un impero gi\u00e0 troppo vasto. I suoi successori rispettarono questa sua indicazione, e nei due secoli d'oro dell'impero furono solo due le conquiste territoriali di rilievo: la Britannia, conquista intrapresa nel 43 dall'Imperatore Claudio e portata avanti dal generale Agricola sotto Domiziano, e la Dacia, conquistata da Traiano.\nDinastia Giulio-Claudia (14-68).\nLa prima dinastia fu quella Giulio-Claudia, che fu al potere dal 14 al 68; nel corso di mezzo secolo si succedettero Tiberio, Caligola, Claudio e Nerone. I primi anni del regno di Tiberio furono pacifici e relativamente tranquilli. Egli consolid\u00f2 il potere di Roma e assicur\u00f2 la ricchezza e la prosperit\u00e0 dello Stato romano. Dopo la morte di Germanico e di Druso, i suoi eredi, l'imperatore, convinto di aver perso i favori del popolo e di essere circondato da cospiratori, si ritir\u00f2 nella propria villa di Capri (26), lasciando il potere nelle mani del comandante della guardia pretoriana, Seiano, che avvi\u00f2 le persecuzioni contro coloro che erano accusati di tradimento. Alla sua morte (37) il trono venne affidato a Gaio (soprannominato Caligola, per la sua abitudine di portare particolari sandali chiamati \"caligae\"), il figlio di Germanico. Caligola incominci\u00f2 il regno ponendo fine alle persecuzioni e bruciando gli archivi dello zio.\nTuttavia si ammal\u00f2 presto: gli storici successivi riportano una serie di suoi atti insensati che avrebbero avuto luogo a partire dalla fine del 37. Nel 41, Caligola cadde vittima di una congiura ordita dal comandante dei pretoriani Cassio Cherea. L'unico membro rimasto della famiglia imperiale era un altro nipote di Tiberio, Claudio. Questi, pur essendo considerato dalla famiglia stupido, fu invece capace di amministrare con responsabile capacit\u00e0: riorganizz\u00f2 la burocrazia e conquist\u00f2 la Britannia. Sul fronte familiare, Claudio ebbe meno successo: la moglie Messalina fu messa a morte per adulterio; successivamente spos\u00f2 la nipote Agrippina, che probabilmente lo uccise nel 54. La morte di Claudio spian\u00f2 la strada al figlio di Agrippina, Nerone. Questi inizialmente affid\u00f2 il governo alla madre e ai suoi tutori, in particolare a Seneca. Tuttavia, maturando, il suo desiderio di potere aument\u00f2: fece giustiziare la madre e i tutori e regn\u00f2 da despota. L'incapacit\u00e0 di Nerone di gestire le numerose ribellioni scoppiate nell'Impero durante il suo principato e la sua sostanziale incompetenza divennero rapidamente evidenti e nel 68 Nerone si suicid\u00f2.\nDinastia dei Flavi (69-96).\nAlla morte di Nerone l'ingerenza dell'esercito nella nomina dell'imperatore fu la causa di una guerra per la successione: nel 68, noto come \"anno dei quattro imperatori\", il trono fu conteso da quattro candidati, ognuno eletto imperatore dalla rispettiva legione: Galba, Otone, Vitellio e Vespasiano. La guerra civile si concluse con la vittoria di Vespasiano, che fond\u00f2 la dinastia Flavia. Questo imperatore riusc\u00ec a liberare Roma dai problemi finanziari creati dagli eccessi di Nerone e dalle guerre civili. Aumentando le tasse in modo drammatico, egli riusc\u00ec a raggiungere un'eccedenza di bilancio e a realizzare numerose opere pubbliche, come il Colosseo e un Foro il cui centro era il Tempio della Pace. Il regno del suo successore, il figlio Tito, dur\u00f2 soli due anni e fu segnato da due tragedie: nel 79 l'eruzione del Vesuvio distrusse Pompei ed Ercolano e, nell'80, un incendio distrusse gran parte di Roma. Tito mor\u00ec nell'81 a 41 anni, forse assassinato dal fratello Domiziano impaziente di succedergli. Fu con Domiziano che i rapporti gi\u00e0 tesi tra la dinastia flavia e il senato si deteriorarono a causa della divinizzazione dell'imperatore secondo modalit\u00e0 tipicamente ellenistiche e del divorzio dalla moglie Domizia, di estrazione senatoria. Nella parte finale del suo regno perseguit\u00f2 i filosofi e, nel 95, i Cristiani. Mor\u00ec l'anno seguente, vittima di una congiura. \nDinastia degli Antonini: gli imperatori adottivi (96-192).\nCon Nerva (96-98), successore di Domiziano, venne cambiato il sistema di successione degli imperatori con l'introduzione del cosiddetto \"principato adottivo\": questa riforma prevedeva che l'imperatore in carica in quel momento dovesse decidere, prima della sua morte, il suo successore all'interno del senato, in modo da responsabilizzare i senatori. Con questo criterio vennero scelti Traiano, Adriano, Antonino Pio, Marco Aurelio e Commodo (quest'ultimo era anche figlio di Marco Aurelio). Tramite la politica di pace instaurata e la prosperit\u00e0 derivatane il governo imperiale attir\u00f2 consensi unanimi, tanto che Nerva e i suoi successori sono anche noti come i \"cinque buoni imperatori\". In questo periodo, grazie alle conquiste per opera di Traiano di Dacia, Armenia, Mesopotamia e Assiria, l'Impero raggiunse la sua massima estensione (117). Le conquiste orientali di Traiano furono, per\u00f2, in gran parte abbandonate dal successore Adriano (118), anche se i territori perduti vennero successivamente riconquistati nelle guerre romano-partiche. Lo sviluppo economico e la coesione politica e ideale, raggiunta anche per l'adesione delle classi colte ellenistiche, che contraddistinsero il secondo secolo, non devono, comunque, trarre in inganno, in quanto da l\u00ec a poco l'impero cominci\u00f2 a mostrare i primi sintomi della decadenza.\nQuanto all'Italia, il suo posto nell'impero, nel secondo secolo, cominci\u00f2 a perdere la sua preponderanza, a causa della romanizzazione delle province, e in parte dell'integrazione delle loro \u00e9lite in seno agli ordini equestri e senatoriali. Il secondo secolo vide l'impero governato da imperatori provenienti dalle province e discendenti da antichi coloni italici: Traiano e Adriano originari della provincia dell'Hispania Baetica e Antonino Pio di quella della Gallia Narbonense. Fin dai primi anni del secolo, Traiano cerc\u00f2 di regolamentare la presenza dei senatori in Italia, obbligandoli a possedere un terzo delle loro terre in Italia; secondo Plinio il Giovane (VI, 19) certi senatori provinciali abitavano in Italia difatti come se fossero in vacanza, senza curarsi della penisola. La misura ebbe solamente un effetto limitato, quello di rialzare momentaneamente i prezzi delle propriet\u00e0, che stavano decadendo, e fu reiterata da Marco Aurelio ma in un'inferiore misura, un quarto delle terre.\nAltri fattori che assicuravano la sua preminenza sull'impero subirono una flessione, cominciata nel I secolo e che dur\u00f2 durante tutto il suddetto. Le legioni, oramai stanziate stabilmente sul limes romano, nelle province lontane, regionalizzarono poco a poco il loro reclutamento, soprattutto a partire da Adriano. Per molto tempo queste osservazioni hanno fatto ritenere vari studiosi che l'Italia romana nel II secolo fosse in declino e in forte crisi economica, demografica e infine incapace di reggere la concorrenza delle province. Altri, invece, hanno interpretato le numerose importazioni di materie prime provenienti dalle province non come il segno di un declino dell'Italia ma piuttosto come la conseguenza della misura sproporzionata del mercato romano-italico, foraggiato dalle imposte e dalle retribuzioni ai funzionari, o del fatto che certi trasporti marittimi a lunga distanza fossero pi\u00f9 economici dei trasporti terrestri a media distanza. L'Italia da sola non poteva produrre abbastanza da nutrire Roma col suo milione di abitanti, tanto pi\u00f9 che la coltivazione del grano era poco remunerativa rispetto all'olivo e alla vite; le importazioni massicce non bilanciate dalle esportazioni rendono conto di un declino.\nUn passo in avanti verso la parificazione dell'Italia con le province venne compiuto da Adriano, quando assegn\u00f2 l'Italia a quattro consolari portanti il titolo di legati propretori, titolo utilizzato per i governatori di provincia. Il moto di protesta sollevato nel senato, rappresentante dei vari municipi d'Italia, lesi nella loro autonomia fino ad allora sempre garantita, fece s\u00ec che la misura fosse annullata dal suo successore. La soluzione di Adriano rispondeva tuttavia a una reale esigenza: le regioni dell'Italia avevano bisogno di un'amministrazione pi\u00f9 gerarchizzata, in particolare nel campo della giustizia civile. Tanto che Marco Aurelio cre\u00f2 egli stesso nel 165 i giuridici (\"iuridici\") che esercitavano nei distretti. Il secondo secolo fu per l'Italia un secolo di transizione, di indietreggiamento della sua preminenza, ma non il declino che la storiografia ha letto fino agli anni settanta, appoggiandosi tra altri sulle tesi di M. Rostovtseff. Il vero declino avvenne in seguito. I prodromi della crisi che invest\u00ec l'impero romano nel III secolo incominciarono a farsi sentire soprattutto con Commodo (180-192), che min\u00f2 l'equilibrio istituzionale raggiunto e il cui atteggiamento dispotico favor\u00ec il malcontento delle province e dell'aristocrazia, portando al suo assassinio nel 192. Era l'ultimo degli Antonini.\nDinastia dei Severi (193-235).\nTra la fine del II e l'inizio del III secolo, l'Italia romana, in coincidenza con l'inizio del declino dell'impero, perse man mano i suoi privilegi di territorio non provinciale fino a venire parificata alle province. L'assassinio di Commodo diede il via a una breve guerra civile fra tre pretendenti al trono (tutti nominati dall'esercito), che vide la vittoria di Settimio Severo, che diede inizio alla dinastia dei Severi. Nel corso del suo regno, Settimio Severo (193-211) aument\u00f2 i poteri all'esercito e per questo viene visto da alcuni storici come uno degli artefici della rovina dell'impero.Alla sua morte (211) gli succedettero i figli Caracalla e Geta; l'ultimo dei due venne per\u00f2 fatto uccidere dal primo. Nel 212 Caracalla concesse la cittadinanza, finora concessa salvo alcune eccezioni solo agli italici, a tutti gli abitanti dell'Impero, segnando un ulteriore passo in avanti verso la parificazione con dell'Italia con le province. Il suo regno e quello dei suoi successori (Eliogabalo e Alessandro Severo) fu caratterizzato da lotte intestine, che nel 235 portarono, con l'uccisione di Alessandro Severo da parte del suo esercito, all'estinzione della dinastia dei Severi e all'inizio dell'anarchia militare.\nL'anarchia militare (235-284).\nIl periodo cosiddetto dell'anarchia militare dur\u00f2 dal 235 al 284 e fu caratterizzato dagli assalti dei barbari che premevano sul \"limes\" e che costrinsero i Romani a evacuare la Dacia e gli Agri Decumati (in Germania), e dalla crescente importanza dell'esercito, che spesso era fonte di disordini interni, con numerose rivolte e nomine di usurpatori: molti imperatori nel corso del III secolo morirono di morte violenta, proprio per mano dell'esercito.\nTardo impero (284-395).\nLa crisi del III secolo venne frenata dall'imperatore Diocleziano, istituendo la Tetrarchia, un regime collegiale di due Augusti e due Cesari che amministravano raggruppamenti distinti di province dell'Impero, accresciute in numero e riunite in Diocesi (impero romano); i Cesari alla morte o all'abdicazione degli Augusti sarebbero divenuti a loro volta Augusti, designando altri due Cesari. In questa circostanza l'Italia venne parificata alle altre province divenendo una diocesi a sua volta suddivisa in province, corrispondenti grossomodo alle regioni augustee. Diocleziano, inoltre, per contrastare meglio le invasioni, tolse a Roma il ruolo di sede imperiale preferendole citt\u00e0 pi\u00f9 vicine ai confini minacciati (Milano, Nicomedia, Treviri e Sirmio), ma le lasci\u00f2 comunque il titolo di capitale dell'Impero.\nLa riforma tetrarchica di Diocleziano non risolse per\u00f2 nei fatti il problema della successione, dato che alla sua abdicazione (305) scoppi\u00f2 una guerra civile tra i vari Cesari e Augusti, che termin\u00f2 solo nel 324 con la vittoria di Costantino I. Quest'ultimo (imperatore dal 306 al 337) continu\u00f2 la politica di Diocleziano, fondando una seconda capitale nell'antico sito di Bisanzio, da lui ridenominata Costantinopoli (330). Sempre Costantino pose fine, con l'Editto di Milano (313), alle persecuzioni contro i cristiani; il cristianesimo da qui in poi assunse sempre maggiore importanza per l'impero e, dopo un tentativo da parte dell'imperatore Giuliano (360-363) di restaurare il paganesimo, sotto il regno di Teodosio I (379-395) il cristianesimo divenne la religione ufficiale dell'Impero (380). L'Italia, pur perdendo sempre pi\u00f9 importanza, rimaneva comunque una delle regioni pi\u00f9 importanti dell'Occidente romano, perlomeno dal punto di vista religioso (il Papa risiedeva a Roma). Nel 395, alla morte di Teodosio, l'Impero si trov\u00f2 definitivamente suddiviso in un Impero d'Occidente (capitale Milano e poi Ravenna) e in un Impero d'Oriente (capitale Costantinopoli).\nL'Impero romano d'Occidente (395-476).\nSe l'Impero romano d'Oriente riusc\u00ec a sopravvivere per un altro millennio, la parte occidentale, includente l'Italia, croll\u00f2 in poco meno di un secolo. Numerose teorie, spesso discordi fra loro, cercano di spiegarne la caduta: principalmente si ritiene che la prima causa furono le invasioni barbariche, anche se queste furono, almeno in parte, agevolate dai limiti interni dell'Impero (perdita del mos maiorum, separatismo provinciale, l'influsso del cristianesimo sulla combattivit\u00e0 dei soldati e sulle discordie interne causate dalla lotta alle eresie, danni provocati dalle riforme di Costantino I, ecc.).\nNel corso del V secolo, a partire dal 406, Vandali, Alani, Suebi, Burgundi e Visigoti (spinti dalla migrazione verso occidente degli Unni) sfondarono il \"limes\" dell'Impero e dilagarono nelle province galliche e ispaniche, costringendo i Romani a riconoscerli come \"foederati\" (cio\u00e8 alleati dell'Impero che, in cambio del loro sostegno bellico, ottenevano il permesso di stanziarsi in alcune province), che, tuttavia, si svincolarono man mano dall'autorit\u00e0 centrale, andando a costituire dei veri e propri regni romano-barbarici, solo nominalmente componenti dell'Impero. Neanche l'Italia era al sicuro: il sacco di Roma del 410 per opera dei Visigoti di Alarico I fu visto dai contemporanei come il segno imminente della fine del mondo. Discordie interne peggiorarono la situazione: il \"comes\" d'Africa Bonifacio, nominato \"nemico pubblico\" da Galla Placidia, per difendersi invit\u00f2 i Vandali in Africa, che nel giro di un decennio la strapparono all'Impero (429-439), con il sostegno dei Mauri e della setta eretica dei Donatisti. I Vandali costruirono una flotta e in breve tempo occuparono la Sicilia, la Sardegna, la Corsica e le isole Baleari, riuscendo anche nell'impresa di saccheggiare Roma (455). Nel 452 gli Unni di Attila invasero il nord Italia, conquistando dopo un assedio Aquileia, provocando la fuga delle popolazioni sulle isole della laguna veneta e la nascita di Venezia, fermandosi infine a Governolo sul Po, dove incontr\u00f2 un'ambasciata formata dal prefetto Trigezio, il console Avienno e Papa Leone I.\nIn breve, eccettuata una parte della Gallia e la Dalmazia, l'Impero era ridotto alla sola Italia peninsulare. Tuttavia l'influenza dei barbari prosegu\u00ec indebolendo l'ormai traballante autorit\u00e0 degli Imperatori: nell'ultimo ventennio di vita l'Impero era governato da imperatori fantoccio manovrati da generali di origini germaniche (Ricimero (461-472), Gundobaldo (472-474), Flavio Oreste (475-476)), ormai i veri padroni di Roma. L'ultimo di questi generali, Oreste, dopo aver costretto alla fuga l'imperatore Giulio Nepote, che si rifugi\u00f2 in Dalmazia, dove continu\u00f2 a regnare fino al 480, pose sul trono il figlio Romolo Augusto. Un anno dopo, il rifiuto di Oreste di cedere alle truppe mercenarie barbariche un terzo dell'Italia, ne caus\u00f2 la rivolta, capeggiata da Odoacre che, dopo aver assediato a Pavia e poi ucciso Flavio Oreste, depose l'ultimo imperatore Romolo Augusto, causando la caduta formale dell'Impero. Infatti Odoacre decise di non nominarsi Imperatore romano, ma semplicemente Re d'Italia.\nAlto Medioevo.\nOdoacre, Goti e Bizantini (476-568).\nDeposto Romolo Augusto, Odoacre govern\u00f2 l'Italia per 17 anni come \"rex gentium\" \u2013 una formula del tutto nuova\u00a0\u2013 teoricamente alle dipendenze di Zenone, imperatore d'Oriente. Si serv\u00ec del personale amministrativo romano, lasciando libert\u00e0 di culto ai cristiani e combatt\u00e9 con successo i Vandali strappando loro la Sicilia. Ma nel 489 Zenone allontan\u00f2 gli Ostrogoti dal basso Danubio inviandoli in Italia affinch\u00e9 rovesciassero Odoacre e conquistassero l'Italia. Dopo cinque anni di guerra, il re goto Teodorico riusc\u00ec a uccidere Odoacre e a impadronirsi del trono, dando vita cos\u00ec al \"Regnum Italiae\" ostrogoto. Teodorico, che aveva vissuto a lungo a Bisanzio, garant\u00ec pace e prosperit\u00e0 all'Italia, affidando le magistrature civili ai Romani e l'esercito ai Goti; l'autorit\u00e0 dei magistrati romani era per\u00f2 limitata da funzionari goti detti \"comites\". Nonostante fosse ariano, si mostr\u00f2 tollerante con i Cattolici, anche se negli ultimi anni di regno reag\u00ec alla decisione dell'Imperatore Giustino I di bandire dall'Impero l'arianesimo lanciando una serie di persecuzioni che ebbero tra le sue vittime il filosofo Severino Boezio, condannato a morte nel 524, in quanto sostenitore della \"libertas romana\". Gli succedette Atalarico (526-534).\nNel 535, il nuovo e ambizioso imperatore d'Oriente Giustiniano (527-565), prese di mira la penisola nel suo tentativo di ricomporre l'unit\u00e0 dell'Impero Romano. Da l\u00ec ebbe inizio la lunga guerra gotica, che si protrasse per vent'anni, portando ulteriori devastazioni dopo le invasioni barbariche. Durante questa guerra i Bizantini, alla testa dei generali Belisario e Narsete, conquistarono la Dalmazia e l'Italia, nonostante la strenua resistenza del re goto Totila (541-552). L'Italia dopo la guerra era devastata: Roma dopo quattro assedi consecutivi era ridotta a non pi\u00f9 di 30.000 abitanti e la situazione gi\u00e0 grave fu peggiorata da una pestilenza. La Prammatica Sanzione promulgata da Giustiniano nel 554 (che tra le altre cose prometteva fondi per la ricostruzione) non riusc\u00ec a far tornare l'Italia una terra prospera e soli quattordici anni dopo una nuova invasione di un popolo germanico tocc\u00f2 l'Italia intera: i Longobardi.\nNel 529 san Benedetto da Norcia fonda l'Abbazia di Montecassino, la prima di una serie di monasteri che caratterizzeranno l'economia contadina di molte aree della penisola nel Medioevo, oltre che a fungere come centri di cultura.\nI Longobardi, il Ducato romano e i Bizantini (568-774).\nNel 568 l'Italia settentrionale venne invasa dai Longobardi, una trib\u00f9 germanica stanziata in Pannonia, ma che abbandon\u00f2 la terra sotto la pressione degli Avari. In pochi anni i Longobardi sottomisero tutto il nord Italia (tranne le zone costiere del Veneto e della Liguria), la Toscana e buona parte del centro-sud (che costitu\u00ec i ducati semi-indipendenti di Spoleto e Benevento). I Longobardi erano ariani e nei primi tempi, pur essendo un'esigua minoranza rispetto alla popolazione italica nativa, esercitarono un brutale diritto di conquista sui Romanici sottomessi, apportando devastazioni non inferiori a quelle della guerra gotica. La penisola era frazionata in due zone di influenza: longobarda (regno longobardo suddiviso, suddiviso a sua volta in Langobardia Maior e Langobardia Minor) e bizantina (esarcato d'Italia, costituito intorno al 584), con il Ducato romano formalmente in mano bizantina ma governato con una certa autonomia (comunque non totale) dal Papa. Dal secondo decennio del VII secolo, Pavia divenne stabilmente capitale del regno Longobardo.\nI primi due re, Alboino (?-572) e Clefi (572-574), morirono assassinati. Seguirono dieci anni di anarchia, con il regno longobardo senza un re e frammentato in 35 ducati indipendenti fra loro. Tent\u00f2 di approfittarne l'Imperatore bizantino Maurizio, alleato con i Franchi. I Longobardi, tuttavia, vista la minaccia dei Franchi, decisero di porre fine all'anarchia eleggendo re Autari (584-590), che riusc\u00ec a respingere le incursioni franche. I successori di Autari, Agilulfo (590-616) e Rotari (636-652), espansero ulteriormente il regno strappando ai Bizantini l'Emilia, la Liguria e il Veneto interno. In breve dovettero cercare anch'essi una forma di dominio pi\u00f9 organizzata: arrivarono le leggi scritte (Editto di Rotari, 643), dei funzionari regi con compiti di giustizia e supervisione (gastaldi), e, nel 603, l'inizio della conversione al cattolicesimo per opera della regina Teodolinda, dopo che un primo tentativo di conversione ad opera del Papa Gregorio Magno non ebbe successo.\nNel frattempo i Papi entrarono in contrasto con Bisanzio per la questione del monotelismo, una formula teologica compromissoria ideata dagli Imperatori per accontentare sia i cattolici sia i monofisiti. Con un editto del 648 (\"Typos\"), Costante II, impose il monotelismo e fece deportare il Papa Martino I in quanto questi non l'accettava. Nel 680, per opera dell'Imperatore Costantino IV, il monotelismo venne condannato come eresia e i rapporti tra pontefici e imperatori migliorarono. Nel 726, tuttavia, incominci\u00f2 l'iconoclastia, la lotta alle immagini, da parte dell'Imperatore Leone III. Di fronte all'opposizione del Papa, Leone ordin\u00f2 il suo assassinio ma il crimine fall\u00ec per l'opposizione delle truppe fedeli al Papa che si rivoltarono.\nNel 728 il re longobardo Liutprando (713-744), cedette a Papa Gregorio II alcuni castelli del Ducato romano per la difesa di Roma, tra cui quello di Sutri, l'atto, ricordato come la Donazione di Sutri, \u00e8 considerato come l'origine del potere temporale pontificio in Italia. Liutprando approfittando dei dissensi tra Bisanzio e la Chiesa Romana, intraprese nuove conquiste che furono aumentate dal suo successore, Astolfo (749-756), che allontan\u00f2 i Bizantini da Ravenna (751) e si accinse a unificare l'Italia conquistando il Lazio. Ma Papa Stefano II (752-757) chiam\u00f2 in suo soccorso il re dei Franchi Pipino il Breve, che sconfisse Astolfo e don\u00f2 le terre di Ravenna (l'esarcato) al Papa. Nacque cos\u00ec lo Stato della Chiesa e il potere temporale dei Papi venne legittimato tramite la falsa Donazione di Costantino. Nel 771 Papa Stefano III invoc\u00f2 l'intervento del nuovo re dei Franchi, Carlo Magno, contro Desiderio. La guerra tra Franchi e Longobardi si concluse nel 774 con la vittoria di Carlo, che assunse il titolo di \"Rex Francorum et Langobardorum\" (\"Re dei Franchi e dei Longobardi\") e unific\u00f2 la \"Langobardia Maior\" al suo Regno dei Franchi.\nL'Italia divisa tra Carolingi, Bizantini e Arabi (774-1002).\nDopo la definitiva sconfitta dei Longobardi, il papa riacquist\u00f2 la sua autonomia, garantita da Carlo, mentre a sud, nella \"Langobardia Minor\", sopravvisse indipendente il longobardo Ducato di Benevento, presto elevato al rango di principato. Nel 781 Carlo affid\u00f2 il Regno d'Italia, al figlio Pipino. Il papa, ormai distaccato dall'Impero d'Oriente, incoron\u00f2 Carlo Magno, suo protettore, \u00abImperatore dei Romani\u00bb (800), considerando vacante il trono di Costantinopoli perch\u00e9 retto da una donna, Irene, nacque cos\u00ec l'Impero carolingio. Pipino avvi\u00f2 varie campagne di espansione verso nord, ma mor\u00ec nell'810.\nNello stesso periodo vari domini dell'Impero bizantino incominciarono ad acquisire sempre maggiore autonomia: Venezia, la Sardegna e i ducati campani si emanciparono man mano da Bisanzio, eleggendo governatori locali senza svolte violente. Nell'860 la fiorente citt\u00e0 di Luna, fondata dai Romani alla foce del Magra, sub\u00ec un feroce saccheggio da parte dei vikinghi guidati da re Hasting; successive incursioni arabe, avvenute nell'arco di un secolo, condussero la citt\u00e0 alla rovina e all'abbandono dai suoi abitanti. Nel IX secolo gli Arabi incominciarono a sferrare varie incursioni nel Mediterraneo occidentale, conquistando gradualmente (tra 827 e 902) la Sicilia e attaccando pi\u00f9 volte i territori bizantini nell'Italia meridionale. Sulle coste della penisola e delle isole incominciano a essere costruite le torri di avvistamento per poter allarmare tempestivamente le popolazioni dell'arrivo dei pirati saraceni.\nSotto la dinastia macedone (867-1056), il catepanato bizantino d'Italia riusc\u00ec a recuperare terreno in Puglia, Basilicata e Calabria, raggiungendo il massimo della sua potenza sotto il governo di Basilio Boianne. Per quanto riguarda il regno d'Italia all'interno dell'Impero carolingio, il titolo di re d'Italia venne detenuto inizialmente dagli imperatori carolingi (Lotario I, Ludovico II il Giovane, Carlo il Calvo, Carlo il Grosso), ma con la dissoluzione dell'Impero carolingio (887) i territori del \"Regnum Italiae\" finirono in una sorta di anarchia feudale: tra l'888 e il 924 il titolo di re, al quale tuttavia non corrispondevano reali poteri, fu conteso fra numerosi feudatari locali, sia di origine italiana sia provenienti da regioni limitrofe: Berengario del Friuli, Guido II di Spoleto, Lamberto II di Spoleto, Arnolfo di Carinzia, Ludovico il Cieco e Rodolfo II di Borgogna. Anche il papato fu coinvolto in queste lotte, mostrando spesso un atteggiamento poco coerente.\nUn momento di maggior solidit\u00e0 del \"Regnum Italiae\" si ebbe con il governo di Ugo di Provenza (926-946), che, per risolvere il problema della successione, associ\u00f2 subito al trono suo figlio Lotario II d'Italia. Questi per\u00f2 scomparve gi\u00e0 nel 950, per cui gli successe il marchese d'Ivrea Berengario II, che, temendo intrighi, fece perseguire la vedova di Lotario II, Adelaide. Ella allora si rivolse all'imperatore tedesco Ottone I, chiedendogli di intervenire contro \"l'usurpatore\" Berengario. Ottone colse il pretesto e scese in Italia, dove sconfisse Berengario, entr\u00f2 nella capitale, Pavia, spos\u00f2 Adelaide e si cinse della corona italiana nel 951, legandola a quella di Germania. Ottone I ristabil\u00ec la supremazia imperiale sul Papa, la cui elezione per essere valida doveva ricevere la ratifica imperiale, e tent\u00f2 di strappare l'Italia meridionale ai Bizantini, riuscendo solo a ottenere un matrimonio tra suo figlio e la principessa bizantina Teofano. Il successore Ottone II non riusc\u00ec a controllare l'elezione papale e per\u00ec di malaria dopo aver subito una sconfitta contro gli Arabi in Calabria. Gli succedette Ottone III che, per restaurare l'Impero, pose la sede imperiale a Roma ma, a causa dell'opposizione della nobilt\u00e0 romana, fu da essa scacciato. Per\u00ec nel 1002.\nAl 960 - 963 risalgono i Placiti cassinesi, quattro pergamene, che rappresentano i primi documenti ufficiali contenenti frasi scritte in volgare d'Italia in sostituzione della lingua latina sempre utilizzata fino a quel tempo.\nNascita delle Repubbliche marinare.\nLa definizione di Repubbliche marinare, nata poi nell'Ottocento, si riferisce ad alcune citt\u00e0 portuali italiane che a partire dall'Alto e Basso Medioevo godettero, grazie alle proprie attivit\u00e0 marittime, di autonomia politica e militare, dominio commerciale e marittimo e prosperit\u00e0 economica. Tali Repubbliche marinare gestirono in maniera quasi monopolistica i commerci tra l'Europa e l'Asia interfacciandosi con l'Impero Bizantino e successivamente con l'Impero Ottomano.\nLa definizione \u00e8 in genere riferita in particolare alle quattro citt\u00e0 italiane i cui stemmi sono riportati, dal 1947, nelle bandiere della Marina Militare e della Marina Mercantile: Amalfi, Genova, Pisa e Venezia. Oltre alle quattro pi\u00f9 note, tra le repubbliche marinare si annoverano per\u00f2 anche Ancona, Gaeta, Noli e la repubblica dei dalmati italiani di Ragusa; in certi momenti storici esse ebbero un'importanza non secondaria rispetto ad alcune di quelle pi\u00f9 conosciute.\nPieno Medioevo.\nLa Chiesa riformata, la lotta per le investiture, la prima crociata (1000-1100).\nNell'XI secolo l'ufficio del Papa era in piena decadenza, conteso fra le sanguinarie famiglie romane e i tentativi moderati dell'imperatore germanico Enrico III il Nero, il quale, tra il 1046 e il 1057, pose sotto il suo controllo il papato nominando quattro Papi, tutti tedeschi. Ma si rivel\u00f2 altrettanto difficile governare le citt\u00e0 italiane: Pavia si ribell\u00f2 per ben due volte (1004 e 1024) a Enrico II (1002-1024), l'ultimo esponente della casa dei Sassoni. Il suo successore, Corrado II di Franconia (1027-1039), ricevette la richiesta di aiuto dell'arcivescovo di Milano Ariberto da Intimiano, contro cui si erano rivoltati i valvassori della Lombardia (che dipendevano da Ariberto). Corrado per\u00f2, per contrastare la grande feudalit\u00e0, concesse anche ai feudatari minori quello che il Capitolare di Quierzy aveva concesso ai maggiori: l'ereditariet\u00e0 (\"Constitutio de feudis\", 1037).\nIn questo periodo si lev\u00f2 alta la protesta contro la corruzione e l'abiezione del papato. Se da una parte ci furono movimenti religiosi di stampo pauperistico ed eremita - come quello di San Romualdo - dall'altra ebbe molta fortuna il nuovo monachesimo cluniacense, che si nutriva solo delle donazioni dei feudatari, ma che proponeva uomini di grande autorit\u00e0 morale, di spessa cultura e abili capacit\u00e0 politiche e amministrative. Pi\u00f9 tardi nacquero l'ordine dei monaci certosini e quello dei cistercensi, che puntavano l'attenzione alla vita solitaria e contemplativa, e che si diffusero a macchia d'olio. I riformatori (tra cui il movimento popolare dei Patari) desideravano una Chiesa non corrotta e pi\u00f9 simile a quella delle origini e biasimavano in particolare la simonia (compravendita delle cariche) e il nicolaismo (concubinato), che erano molto diffusi tra il clero. Nel 1058 divenne papa Niccol\u00f2 II, che condann\u00f2 con un concilio del 1059 nicolaisti e simoniaci, riuscendo anche a sottrarre il papato dal controllo dell'Imperatore. La lotta contro la corruzione continu\u00f2 sotto i pontefici Alessandro II, Gregorio VII e Innocenzo III.\nPapa Urbano II (1088-1099), di fronte alle richieste di aiuto dell'Imperatore bizantino Alessio I Comneno (il cui Impero era minacciato dai turchi Selgiuchidi, che avevano conquistato tutta l'Anatolia bizantina), invoc\u00f2 la Prima crociata. Gran parte dell'esercito crociato, salp\u00f2 da Bari, nell'agosto 1096, verso l'Anatolia, che conquist\u00f2 e consegn\u00f2 all'Imperatore di Bisanzio, i crociati crearono vari regni in Siria e in Palestina e infine conquistarono Gerusalemme (1099).\nLa posizione ambigua dei vescovi-conti, vassalli dell'imperatore che avevano anche cariche religiose, port\u00f2 il papato e l'impero a scontrarsi su chi li avrebbe dovuti nominare (lotta per le investiture). Il Papato reclamava per s\u00e9 il diritto di nominarli, in quanto vescovi, mentre l'Impero reclamava lo stesso diritto, in quanto vassalli. In questo ambito si colloca il famoso episodio dell'Umiliazione di Canossa dell'imperatore Enrico IV. Nel 1122 si arriv\u00f2 al compromesso di Worms, fra il Papa Callisto II ed Enrico V, in cui ognuna delle due parti rinunciava a un pezzo del suo potere.\nIn questo periodo nacquero le prime universit\u00e0: un decreto del 962 dell'Imperatore Ottone I al vescovo di Parma, Uberto, sancisce la nascita dell'Universit\u00e0 di Parma, inizialmente per la professione notarile, nel 1088 segue la nascita quella di Bologna, sempre a partire da studi di diritto.\nI Normanni e il Regno di Sicilia.\nContemporaneamente, al sud, si andava formando il Regno di Sicilia. I Normanni, popolo di avventurieri provenienti dalla Normandia, arrivarono nell'XI secolo nel sud Italia. Nel 1059 papa Niccol\u00f2 II riconobbe i territori normanni e nomin\u00f2 Roberto il Guiscardo \"duca di Puglia e di Sicilia\", nonostante l'isola fosse allora ancora sotto il controllo degli Arabi. Tra il 1061 e il 1091, Ruggero d'Altavilla, fratello di Roberto, strapp\u00f2 la Sicilia agli Arabi. Nel 1071, infine, gli ultimi baluardi bizantini, Brindisi e Bari, caddero in mano normanna. Nel 1113, Ruggero II, riusc\u00ec a riunire nelle sue mani tutti i possedimenti normanni creando uno Stato fortemente accentrato simile per molti versi ai moderni stati nazionali. Nel 1130 nacque il Regno di Sicilia, per volont\u00e0 dell'antipapa Anacleto II, espressa al concilio di Melfi.\nIl potere dei Normanni nell'Italia meridionale ebbe termine tra il 1194 (morte di Tancredi di Lecce) e il 1198, quando Enrico VI di Svevia, Imperatore del Sacro Romano Impero (morto nel 1197), in virt\u00f9 del suo matrimonio con Costanza d'Altavilla (morta nel 1198), un\u00ec alla corona imperiale quella di re di Sicilia. Il regno sub\u00ec una svolta accentratrice sotto la direzione di Federico II (1211-1250), il quale approv\u00f2 le costituzioni di Melfi. In questo periodo si affacciano nel panorama religioso varie eresie, che infine vengono controllate dall'istituzione del tribunale dell'Inquisizione.\nNello stesso tempo, in Sardegna, nascono e muoiono regni, comuni e signorie, ciascuno con una differente storia e cultura, ma tutti ben inseriti nel contesto internazionale del Medioevo, con regnanti che parteciparono alle crociate, che presero parte alla lotta tra Impero e Papato e che furono fautori del monachesimo.\nI comuni (1100-1250).\nA causa dell'assenza del potere imperiale, gi\u00e0 a met\u00e0 dell'XI secolo le famiglie pi\u00f9 potenti delle citt\u00e0 italiane del nord e del centro estromisero i conti e i vescovi dall'esercizio del potere. Esse si riunivano in associazioni - \"communes\" - che governavano su ogni aspetto della vita pubblica cittadina usurpando prerogative dell'Imperatore. Il potere esecutivo era detenuto da magistrati detti consoli, scelti tra l'aristocrazia, il ceto pi\u00f9 preminente. A essi si affiancavano delle assemblee (\"consigli\"). Per porre fine alle continue lotte interne, fu per\u00f2 necessario introdurre una nuova carica esecutiva, il podest\u00e0, scelto tra i forestieri affinch\u00e9 fosse un arbitro imparziale. Da ricordare fra queste citt\u00e0 le repubbliche marinare, dedite ai commerci: Amalfi, Genova, Pisa, Venezia (le pi\u00f9 note) e Ragusa, Gaeta, Ancona, Noli.\nLa crescente emancipazione dei comuni fu agevolata dalla debolezza dell'Impero, provocata dalle lotte per il trono imperiale tra le dinastie dei Welfen e Hohenstaufen, noti in Italia come Guelfi e Ghibellini. Questi ultimi erano fautori della totale indipendenza del potere imperiale dal Papa, mentre i guelfi erano pi\u00f9 possibilisti. Le lotte per il potere terminarono solo con l'ascesa dell'Imperatore Federico I Barbarossa (1155-1190), il quale combatt\u00e9 energicamente contro papato, feudatari e comuni, per ripristinare su di essi la propria autorit\u00e0: in ambito ecclesiastico oppose a Papa Alessandro III (1159-1181) un antipapa (e il Pontefice reag\u00ec scomunicandolo) mentre per contrastare l'autonomia dei comuni li attacc\u00f2, distruggendo Milano nel 1162. I comuni reagirono formando la Lega Lombarda, e grazie alla loro unione sconfissero l'Imperatore nella battaglia di Legnano (1176), costringendolo con la pace di Costanza (1183) a riconoscere l'autonomia delle municipalit\u00e0 italiane. Grazie a questo storico scontro, Legnano \u00e8 l'unica citt\u00e0, oltre a Roma, a essere citata nell'inno nazionale italiano.\nL'economia dei comuni italiani.\nDopo la nascita, i comuni italiani del centro nord si contraddistinsero sull'economia ferma dell'Europa medievale grazie alla loro vivacit\u00e0 nella produzione tessile e nei commerci; famose sono le sete prodotte nel comune di Lucca. I principali rapporti commerciali si avevano con i comuni della regione delle Fiandre, negli attuali Paesi Bassi.\nLa rinascita culturale nei Comuni.\n Sul piano culturale, sullo sfondo della rivalit\u00e0 tra Guelfi e Ghibellini, si era andato sempre pi\u00f9 ridestando un sentimento nazionale di avversione alle ingerenze tedesche, animato dal ricordo dell'antica grandezza di Roma, e sostenuto dal fatto che, i Comuni, la cui vita civile ruotava attorno all'edificio della Cattedrale, trovavano nell'identit\u00e0 spirituale rappresentata dalla Chiesa, idealmente erede delle istituzioni romane, un senso di comune appartenenza.\nDurante il XIII e il XIV secolo, questa rinascita culturale, sorta parallelamente a una generale ripresa economica, port\u00f2 alla formazione della lingua italiana volgare. Tra coloro che contribuirono a una tale rinascita ricordiamo Jacopone da Todi che scrisse delle famose \"Laude\", e soprattutto Francesco Petrarca, che affianc\u00f2 a varie opere scritte in latino alcune importanti composizioni in volgare italiano tra cui il \"Canzoniere\". Petrarca in particolare fu promotore di una riscoperta del classicismo, che sar\u00e0 poi proseguita dagli intellettuali rinascimentali.\nIn quegli anni si svilupp\u00f2 a Firenze una nuova corrente culturale: il Dolce stil novo, che rappresentava per certi versi la continuazione e l'evoluzione del vecchio Amor cortese dei romanzi cavallereschi. I principali esponenti di tale corrente furono Guido Cavalcanti, Guido Guinizzelli, e soprattutto Dante Alighieri, che rivoluzion\u00f2 in modo profondo la letteratura italiana con opere come la \"Vita Nova\" e la \"Divina Commedia\", universalmente riconosciuta come uno dei capolavori letterari di ogni tempo e ancora oggi studiata approfonditamente nelle scuole italiane. Da ricordare anche il contributo del fiorentino Giovanni Boccaccio, autore del \"Decameron\", uno dei capolavori della letteratura italiana. In questa opera racconta di alcuni giovani che per fuggire alla peste si rifugiano nelle campagne vicino a Firenze, e delle cento storie, molto spesso a carattere faceto, da raccontare per passare il tempo. Anche il \"Decameron\", al pari delle altre sopra indicate, contribu\u00ec alla nascita di un volgare italiano, o pi\u00f9 propriamente, di un dialetto fiorentino che sarebbe poi diventato la base dell'attuale lingua italiana. Forte \u00e8 anche la fioritura dell'arte, con artisti come Giotto, Duccio di Buoninsegna, Simone Martini, Arnolfo di Cambio e Jacopo della Quercia. Anche qui, Firenze (affiancata comunque dalle altre citt\u00e0 toscane), si dimostra un centro culturale attivo oltre che un centro politico importante.\nFederico II e la \"Res Publica Christiana\".\nDal matrimonio di Enrico VI di Svevia e Costanza d'Altavilla nacque Federico II di Svevia, rimasto orfano, fu posto sotto la protezione di Papa Innocenzo III, a Palermo, dove assunse il titolo di Re di Sicilia, mentre l'Impero di Germania pervenne a Ottone IV di Brunswick. Federico II depose Ottone IV nel 1215, succedendogli. Si scontr\u00f2 con successori di Innocenzo III, i Papi Onorio III, Gregorio IX ed Innocenzo IV, giungendo ad essere tre volte scomunicato nel conflitto col suo disegno egemonico sull'Italia e sul mondo cristiano. Federico concluse la sesta crociata, divenendo Re di Gerusalemme attraverso trattative col sultano d'Egitto al-Malik al-Kamil, ed invi\u00f2 i cavalieri dell'ordine teutonico a conquistare Prussia e paesi baltici. Il suo progetto di costituire una \"res publica christiana\", che rispondesse a lui e non al Papa, si infranse davanti all'opposizione dei Comuni, gelosi delle proprie libert\u00e0 repubblicane.\nDurante il suo regno emerse il dolce stil novo della scuola di Sicilia, e vennero tradotte opere filosofiche di Arabi e pensatori islamici. Federico II promosse, soprattutto nel sud della penisola, l'incontro di cultura musulmana, cristiana, ed ebraica. Nel 1250 Federico II mor\u00ec in Puglia, dopo aver perso importanti battaglie contro i suoi oppositori. La sua morte coincide con la fine del pieno medioevo e l'inizio di un'epoca tardo-medioevale, caratterizzata dalla frammentazione del suo impero e il declino del modello di monarchia universale, nonch\u00e9, dal Trecento in poi, da crisi profonde anche sul piano sociale ed economico.\nTardo Medioevo.\nL'affermazione delle signorie nel nord Italia.\nLe Signorie furono l'evoluzione istituzionale di molti comuni urbani dell'Italia centro-settentrionale attorno alla met\u00e0 del XIII secolo. Esse si svilupparono a partire dal conferimento della carica di podest\u00e0 o di capitano del popolo ai capi delle famiglie preminenti, con poteri eccezionali e durata spesso vitalizia. In tal modo si rispondeva all'esigenza di un governo stabile e forte che ponesse termine all'endemica instabilit\u00e0 istituzionale e ai violenti conflitti politici e sociali, soprattutto tra magnati e popolari. I signori pi\u00f9 forti e ricchi riuscirono quindi a ottenere la facolt\u00e0 di designare il proprio successore, dando cos\u00ec inizio a dinastie signorili attraverso la legittimazione dell'imperatore, che concedeva il titolo di Duca (spesso dietro forti compensi da parte dei Signori). Rimanevano tuttavia funzionanti le istituzioni comunali, sebbene spesso si limitassero a ratificare le decisioni del Signore.\nLe pi\u00f9 importanti furono quelle dei Medici, Gonzaga e Sforza. Ma anche quelle dei Della Torre, Visconti, Montefeltro, Estensi, Della Scala e Malatesta ebbero, in momenti diversi, notevole importanza.\nInizialmente le Signorie non erano istituzioni legittime ma si presentarono come \"cripto-Signorie\", cio\u00e8 delle \"Signorie nascoste\", in quanto si aggiunsero alle istituzioni comunali senza mostrarsi apertamente e senza mostrare cambiata l'istituzione vigente. Con questa Signoria, ancora in ombra (ma gi\u00e0 forte), salirono al potere molti avventurieri, ma soprattutto famiglie di antica nobilt\u00e0 feudale, che, dopo aver governato per una o due generazioni, decisero di legittimare il loro potere e di renderlo ereditario. Cos\u00ec ottennero nel XIV secolo il titolo di vicario imperiale e tra il XIV e il XV secolo i titoli di duca e marchese. L'assegnazione di questi titoli \u00e8 indice della stabilizzazione dei poteri signorili e della debolezza crescente degli Imperatori tedeschi, che gi\u00e0 dalla seconda met\u00e0 del XIV secolo non riuscivano a controllare le regioni settentrionali, rendendo cos\u00ec possibile l'affermazione delle Signorie, che successivamente si evolsero in Principati con dinastie ereditarie; ci\u00f2 avvenne quando i Signori, riconoscendo l'imperatore e pagando una quantit\u00e0 di denaro, vennero legittimati e riconosciuti come autorit\u00e0 da sudditi e principi.\nSavoia: da contea a ducato.\nNel 1003, con Umberto Biancamano, aveva avuto origine la Contea di Savoia, inizialmente limitata alla Savoia e Alta Savoia intorno a Chamb\u00e9ry, la capitale; quindi col matrimonio di Oddone di Savoia e Adelaide, figlia del Marchese di Torino, allargata ai territori di Susa e del marchesato di Torino. Amedeo VI, il \"Conte Verde\", acquis\u00ec i territori di Biella, Cuneo, Santhi\u00e0 e, suo figlio Amedeo VII (1360-1391), il \"Conte Rosso\", estese la contea acquistando quella di Nizza e con questa un approdo al mare. Infine suo figlio, Amedeo VIII, fu designato duca dall'imperatore Sigismondo nel 1416, istituendo il Ducato di Savoia.\nIl declino dell'Impero e del Papato (1302-1414).\nL'importanza dell'impero nel mondo politico medioevale, e in particolare in quello italiano, era notevolmente calata dopo la sconfitta di Federico Barbarossa alla battaglia di Legnano nel 1176 e quella di Manfredi nel 1266 a Benevento, che avevano segnato la fine del potere politico dell'impero rispettivamente nel Nord e nel Sud Italia.\nEnrico VII di Lussemburgo tent\u00f2, dopo la sua ascesa al soglio imperiale nel 1308, di restaurare l'antico potere imperiale in Italia, trovando per\u00f2 la fiera opposizione del libero comune di Firenze, di papa Clemente V e di Roberto d'Angi\u00f2. La sua discesa in Italia, con la conseguente incoronazione come Imperatore del Sacro Romano Impero (titolo vacante dalla morte di Federico II, durante il cosiddetto \"grande interregno\"), rimarr\u00e0 quindi un gesto puramente simbolico. Nel 1313 muore mentre si trova ancora in territorio italiano deludendo cos\u00ec coloro che avevano sperato in una unificazione del suolo italiano sotto la sua bandiera. Anche il Papato, l'altra grande istituzione medioevale, attraversa un periodo di crisi.\nEntrambe queste istituzioni si vedono costrette ad accettare la crescente influenza degli Stati nazionali, supportati dalla sempre pi\u00f9 potente classe borghese, e la crisi del sistema feudale. Bonifacio VIII, asceso al soglio pontificio nel 1296, cerc\u00f2 di restaurare il potere papale scontrandosi per\u00f2 con Filippo IV il Bello, re di Francia. Filippo scese in Italia e, con un gesto precedentemente impensabile, imprigion\u00f2 il Papa ad Anagni (1303), dove pare abbia ricevuto addirittura uno schiaffo (Schiaffo di Anagni). Nel 1305, Clemente V spost\u00f2 la sede papale in Francia, ad Avignone, che divenne la sede papale per i successivi settanta anni. I Papi avignonesi restarono succubi dei re di Francia e non mancarono di destare scandalo tra i loro contemporanei. Questo periodo, noto come cattivit\u00e0 avignonese, termin\u00f2 nel 1377 col ritorno a Roma di Papa Gregorio XI, che fu causa della guerra degli Otto Santi, combattuta tra il Papato e gli Stati dell'Italia centrale che nel frattempo si erano resi indipendenti. Nello stesso anno avvenne lo Scisma d'Occidente: alla morte di Gregorio XI i cardinali romani elessero al soglio pontificio Urbano VI mentre i cardinali francesi Clemente VII. Ci\u00f2 provoc\u00f2 un nuovo conflitto, nel corso del quale avvenne la Battaglia di Marino, vinta dalle milizie italiane capitanate da Alberico da Barbiano contro mercenari francesi. Lo scisma si complic\u00f2 ulteriormente dopo il Concilio di Pisa (1409) che, nel tentativo di unificare di nuovo la cristianit\u00e0, elesse un altro Papa. L'Europa rimase divisa tra i seguaci dei due (poi tre) Papi fino alla definitiva fine dello scisma avvenuta col Concilio di Costanza (1414).\nLo scisma aveva mostrato la debolezza dell'istituzione papale che era stata un punto di riferimento fondamentale nei secoli passati. Dal punto di vista culturale il Papa perdeva un'egemonia quasi millenaria, dal punto di vista politico la \"Cattivit\u00e0 avignonese\" e lo scisma successivo favorirono il distacco definitivo del Ducato di Urbino, gi\u00e0 iniziato sotto Guido da Montefeltro, e la nascita per breve tempo di una repubblica romana, tra il 1347 e il 1354, guidata da Cola di Rienzo. Questi, dopo essersi impadronito del potere, tent\u00f2 di organizzare una repubblica simile a quella romana ma alla fine della sua carriera sconfin\u00f2 nel delirio e venne linciato dai suoi stessi concittadini che lo avevano sostenuto.\nRepubbliche marinare.\nNel 1358 la Repubblica di Venezia, con la Pace di Zara, dovette cedere a re Luigi d'Ungheria, che guidava una coalizione antiveneta, tutti i suoi possedimenti in Dalmazia, dal Quarnaro alle Bocche di Cattaro, mantenendo le coste istriane e la marca trevigiana. Zara divenne capitale della Dalmazia e la Repubblica di Ragusa ottenne il diritto di autogoverno, iniziando il periodo di suo maggior sviluppo in alleanza antiveneziana con la Repubblica di Ancona.\nNel 1409 la Repubblica di Venezia compr\u00f2, per 100.000 ducati d'oro da Ladislao di Napoli e pretendente al trono d'Ungheria, i suoi diritti sulla Dalmazia, riprendendo cos\u00ec Zara, che divenne capitale della Dalmazia veneta, e baluardo di resistenza contro le incursioni ottomane che ormai si estendevano nell'entroterra illirico.\nIl meridione tra Angioini e Aragonesi (1250-1442).\nIl Papa, approfittando della morte di Federico II, cerc\u00f2 di insediare al trono del Regno di Sicilia Carlo I d'Angi\u00f2, fratello del re di Francia. Carlo trov\u00f2 per\u00f2 l'opposizione di Manfredi, figlio di Federico II, che inizialmente ottenne una serie di successi, tanto che il partito ghibellino si afferm\u00f2 in molti comuni italiani, primo tra tutti Firenze: le milizie guelfe della citt\u00e0 furono sconfitte a Montaperti (1260) dai Senesi, Ghibellini, aiutati dalle truppe dello stesso Manfredi. Costui fu tuttavia sconfitto pesantemente a Benevento da Carlo d'Angi\u00f2, provocando un improvviso crollo del partito ghibellino in tutta Italia.\nA causa dell'esoso fiscalismo degli Angioini (che misero ai posti di comando numerosi baroni francesi), nel 1282 la popolazione di Palermo insorse, chiamando in loro aiuto Pietro III d'Aragona, genero di Manfredi, che dichiar\u00f2 guerra agli Angioini, dando cos\u00ec inizio ai Vespri siciliani che si conclusero soltanto nel 1302 con la Pace di Caltabellotta, in seguito alla quale la Sicilia si sarebbe staccata dall'Italia meridionale, diventando un regno indipendente sotto la dinastia Aragonese. Il Regno di Napoli rest\u00f2 invece sotto la dominazione angioina, con capitale Napoli; sotto gli Angioini fu mantenuto l'assetto amministrativo di origine sveva, con giustizierati e universitates, anche se le ultime regalie del napoletano furono per\u00f2 perse, quali il diritto del sovrano di nominare degli amministratori regi nelle diocesi con sedi vacanti. Con Roberto d'Angi\u00f2 a Napoli fiorirono le scienze umanistiche, con l'istituzione di una scuola di teologi scolastici e la commissione di traduzioni dal greco, da Aristotele a Galeno, per la Biblioteca Nazionale di Napoli, ma fior\u00ec anche la cultura greca di Calabria, grazie alla quale il neoplatonismo e la cultura ellenistica entrarono nella tradizione italiana, dal Petrarca a Pico della Mirandola.\nMorto Roberto, seguirono anni di instabilit\u00e0 politica a causa di una guerra di successione fra Giovanna I di Napoli e Carlo di Durazzo, cui segu\u00ec il breve regno di Luigi II d'Angi\u00f2, subito detronizzato da Ladislao I, figlio di Giovanna. Sotto il regno di questi, il regno ritrov\u00f2 stabilit\u00e0, riuscendo ad espandersi su buona parte dell'Italia centrale ai danni dello Stato Pontificio e dei comuni toscani. Nel 1414 per\u00f2 Ladislao mor\u00ec e il regno torn\u00f2 presto nei confini originari. Gli succedette Giovanna II, l'ultima sovrana angioina nel napoletano, che non avendo avuto eredi diretti, adott\u00f2 un aragonese come figlio, Alfonso V d'Aragona, diseredandolo poi del regno, in favore di Renato d'Angi\u00f2. Alla morte di costei Alfonso rivendic\u00f2 il diritto di successione dichiarando guerra a Napoli. Col sostegno del ducato di Milano, Alfonso si impadron\u00ec in breve tempo del trono di Napoli, che govern\u00f2 con il nome di Alfonso I di Napoli e col titolo di \"Rex Utriusquae Siciliae\". Costui, come poi suo figlio Ferrante, contribu\u00ec ampiamente all'ammodernamento del territorio dominato sul modello economico aragonese, tramite il sostegno giuridico della transumanza, i fori boari, il contrasto dei privilegi feudali e l'adozione del napoletano come lingua di stato.\nLe lotte tra gli Stati italiani (1412-1454).\nNella prima met\u00e0 del XV secolo si ebbe un lungo periodo di guerre che interess\u00f2 l'intera penisola e fu segnato dai ripetuti tentativi degli Stati italiani pi\u00f9 forti di estendere la propria egemonia, come la citt\u00e0 di Firenze, che mira a estendere tutto il proprio dominio su ogni stato Toscano, a parte la Repubblica di Lucca che riusc\u00ec a mantenere l'autonomia fino al XIX secolo.\nIl regno di Napoli fu scosso da una lunga crisi dinastica iniziata nel 1435 con la morte dell'ultima regina angioina, Giovanna II, e conclusasi solo nel 1442 con la vittoria di Alfonso V d'Aragona, che ebbe la meglio sul rivale Renato d'Angi\u00f2. L'avvento della dinastia aragonese dei Trastamara segn\u00f2 anche la riunificazione \"de facto\" dei regni di Napoli e Sicilia e l'avvio di un periodo di stabilit\u00e0 dinastica destinato a durare fino alla fine del secolo.\nIl dominio sui mari fu invece l'obiettivo che contrappose gli interessi delle antiche repubbliche marinare: estromessa Amalfi gi\u00e0 nel XII secolo, lo scontro prosegu\u00ec tra Pisa, Genova e Venezia. Genovesi e Pisani combatterono ripetutamente per il controllo del Tirreno, e nel 1406 Pisa fu conquistata da Firenze, perdendo definitivamente la propria autonomia politica. Agli inizi del secolo la contesa era dunque ridotta a un duello fra Genovesi e Veneziani. Per tutto il Quattrocento perdur\u00f2 uno Stato di conflittualit\u00e0 tra le due repubbliche senza battaglie decisive. La potenza di Genova and\u00f2 affievolendosi nel corso del secolo e Venezia si afferm\u00f2 come padrona dei mari, raggiungendo il culmine della propria ascesa agli inizi del XVI secolo. Con la caduta dell'Impero bizantino (avvenuta nel 1453), l'altro grande rivale di Venezia, la \"Serenissima\" pot\u00e9 interessarsi a una politica di espansione territoriale sulla terraferma che prese avvio proprio agli inizi del XV secolo.Le iniziative militari veneziane entrarono in conflitto con gli interessi del ducato di Milano, impegnato a sua volta in una politica espansionistica guidata della famiglia Visconti. Nello scontro si inser\u00ec anche la repubblica di Firenze, minacciata dall'aggressivit\u00e0 viscontea e alleatasi con i Veneziani. La Serenissima riport\u00f2 una vittoria decisiva nella battaglia di Maclodio del 1427, assumendo una posizione egemone che allarm\u00f2 i Fiorentini, i quali preferirono rompere l'alleanza e schierarsi dalla parte di Milano. La guerra si protrasse con operazioni di minore portata fino alla pace di Lodi del 1454.\nRinascimento.\nLa pace di Lodi e la politica dell'equilibrio (1454-1492).\nLa Pace di Lodi, firmata nella citt\u00e0 lombarda il 9 aprile 1454, mise fine allo scontro fra Venezia e Milano in corso dall'inizio del XV secolo. Il trattato fu ratificato dai principali Stati regionali, prima fra tutti Firenze, passata da tempo dalla parte di Milano.\nGran parte dell'Italia settentrionale risultava spartita fra i due stati nemici, nonostante persistessero alcune potenze minori (Ducato di Savoia, la Repubblica di Genova, i Gonzaga e gli Estensi). In particolare, stabil\u00ec la successione di Francesco Sforza al Ducato di Milano, lo spostamento della frontiera tra i due stati sul fiume Adda, l'apposizione di segnali confinari lungo l'intera demarcazione e la nascita di un'alleanza fra stati italiani: la Lega Italica. L'importanza della Pace di Lodi consiste nell'aver dato alla penisola un nuovo assetto politico-istituzionale che\u00a0\u2013 limitando le ambizioni particolari dei vari Stati\u00a0\u2013 assicur\u00f2 per quarant'anni un sostanziale equilibrio territoriale e favor\u00ec di conseguenza lo sviluppo del Rinascimento italiano. A farsi garante di tale equilibrio politico sar\u00e0 poi\u00a0\u2013 nella seconda parte del Quattrocento \u2013 Lorenzo il Magnifico, attuando la sua famosa politica dell'equilibrio.\nUmanesimo.\nI principali centri dell'Umanesimo italiano sono soprattutto Firenze e Napoli, Padova con la sua Universit\u00e0 e Francesco Petrarca.\nI luoghi di sviluppo dell'Umanesimo sono i palazzi dei principi, come a Firenze sotto l'egida di Lorenzo il Magnifico, a Ferrara con gli Estensi, a Napoli alla corte aragonese di Alfonso I, ove si trovano biblioteche e cenacoli di uomini colti; nascono accademie, tra queste l\u2019Accademia platonica di Firenze, l\u2019Accademia Pomponiana a Roma, l\u2019Accademia Pontaniana di Napoli, e l\u2019Accademia Aldina veneziana .\nPoliticamente l'Umanesimo in Italia si accompagna alla trasformazione dei Comuni in Signorie e principati, essendo questi l'espressione della borghesia che ha consolidato il suo patrimonio e aspira al potere politico. Gli sviluppi dell'Umanesimo rientrano nella formazione delle monarchie nazionali in Europa.\nQuesto periodo vede la fioritura di quella civilt\u00e0 culturale e artistica, definita Rinascimento italiano, che nasce a Firenze e da l\u00ec si diffonde in tutta Europa dalla XV secolo a tutto il XVI secolo, e che mira a riscoprire la cultura classica antica, per un verso depurandola da alcune forme della religiosit\u00e0 medioevale e per un altro integrandola nello stesso contesto cristiano del Medioevo, sulla scia della rinascita spirituale che si era avuta nel Duecento con le figure di Gioacchino da Fiore e Francesco d'Assisi.\nLe citt\u00e0 in cui il Rinascimento si sviluppa maggiormente sono Firenze con la signoria dei Medici, Roma con Pio II, e Leone X, Venezia sotto il lungo dogato di Francesco Foscari, Milano con Ludovico il Moro, Mantova con i Gonzaga, Urbino nella corte di Federico da Montefeltro e a Napoli con il lungo regno di Ferrante d'Aragona e suo figlio Alfonso.\nL'Italia meridionale continuava a essere soggetta alle incursioni islamiche: nel luglio 1480 la citt\u00e0 di Otranto fu conquistata dai turchi, tutta la popolazione uccisa o ridotta in schiavit\u00f9 e solamente dopo tredici mesi Otranto venne riconquistata dagli Aragonesi, guidati da Alfonso d'Aragona, figlio del Re di Napoli.\nGuerre d'Italia.\nNel 1494, in Italia, i principali stati presenti erano: \nIl 1494, anno dell'invasione della penisola da parte della Francia, segna la fine della politica dell'equilibrio e l'inizio di quel lungo periodo di conflitti che va sotto il nome di \"guerre d'Italia\" e che terminano nel 1559. Secondo una formula storiografica fortunata tradizionale, questa data viene indicata come la fine della \"libert\u00e0 italiana\": la Penisola cade in gran parte sotto l'egemonia della Casa d'Asburgo, prima soprattutto del ramo spagnolo e poi di quello austriaco, una soggezione dalla quale si liberer\u00e0 solo nel XIX secolo con gli esiti delle guerre di indipendenza italiane.\nLa discesa di Carlo VIII in Italia.\nLa guerra, dopo il quarantennio di pace seguito agli accordi di Lodi, scatur\u00ec dall'iniziativa del re di Francia Carlo VIII, che discese in Italia alla testa di un esercito di 25.000 uomini con l'obiettivo di riconquistare il regno di Napoli, sul quale vantava diritti in virt\u00f9 del legame dinastico con gli Angioini. La conquista del reame napoletano rappresentava per Carlo la premessa per estendere il proprio controllo all'intera penisola e per affrontare direttamente la minaccia turca. La spedizione del re francese incontr\u00f2 il favore di molti principi italiani, che intendevano approfittare della sua potenza per conseguire obiettivi propri: il duca di Milano, Ludovico il Moro, ottenne grazie all'appoggio di Carlo VIII la cacciata del nipote Gian Galeazzo Maria Sforza, che insidiava il suo potere; a Firenze gli avversari dei Medici aprirono le porte della citt\u00e0 ai francesi costringendo alla fuga Piero il Fatuo e restaurando la repubblica sotto la guida di Savonarola. Anche i cardinali romani ostili ad Alessandro VI Borgia puntavano alla sua deposizione, ma il Papa spagnolo scongiur\u00f2 colpi di mano garantendo al re il passaggio attraverso i territori pontifici e offrendo suo figlio Cesare come guida in cambio del giuramento di fedelt\u00e0.\nIl 22 febbraio 1495 Carlo VIII entr\u00f2 a Napoli, sostenuto da buona parte dei baroni del regno schieratisi contro Ferrandino d'Aragona. Questa conquista non pot\u00e9 essere consolidata causa l'avversione che la sua impresa aveva suscitato anche tra coloro che inizialmente l'avevano favorita: Milano, Venezia e il Papa costituirono una lega antifrancese, a cui diedero il proprio appoggio anche l'imperatore Massimiliano e la Spagna dei \"Re Cattolici\". Carlo, volendo evitare di rimanere intrappolato nel Meridione, marci\u00f2 rapidamente verso nord, ma venne sconfitto il 6 luglio 1495 nella Battaglia di Fornovo, con cui la lega riusc\u00ec a costringere il sovrano a riparare in Francia. Venezia, ottenne dagli alleati la cessione di Cremona, Forl\u00ec, Cesena, Monopoli, Bari, Barletta e Trani.\nLe ostilit\u00e0 ripresero nel 1499 con la discesa in Italia di Luigi XII, successore di Carlo, che conquist\u00f2 il Ducato di Milano accampando i diritti ereditati dalla nonna Valentina Visconti e nel 1501 i francesi occuparono Napoli, ma furono sconfitti dai rivali spagnoli nella Battaglia del Garigliano (1503), nell'ambito di questo conflitto avvenne la disfida di Barletta.\nFra il 1499 e il 1503 Cesare Borgia, figlio del Papa Alessandro VI, conquist\u00f2 un dominio a cavallo fra le Marche e la Romagna, grazie anche all'appoggio della Francia e a una sua politica violenta e spregiudicata. Nel marzo del 1508, con la battaglia di Rusecco, la Serenissima sottrasse a Massimiliano I le citt\u00e0 di Gorizia, Trieste e Fiume.\nI signori della Romagna, spodestati da Cesare Borgia alla morte del padre, Papa Alessandro VI, accettarono di sottomettersi alla Repubblica di Venezia per riavere i loro domini, in tal modo la Serenissima prese possesso di Rimini, Faenza e altre citt\u00e0.\nIl nuovo Papa, il genovese Giulio II, temendo l'espansione della Serenissima, nel dicembre dello stesso anno, a Cambrai, stipul\u00f2 un accordo segreto, noto come Lega di Cambrai, con la Francia, la Spagna, il Sacro Romano Impero, il Ducato di Ferrara, il Ducato di Savoia e il Marchesato di Mantova, contro la Repubblica di Venezia.\nCarlo V e Francesco I.\nCon la formazione della Lega di Cambrai (1508) i francesi fecero ritorno in Italia, sconfiggendo nel 1509 con la battaglia di Agnadello i Veneziani, ma in seguito destarono le preoccupazioni dei principi della penisola. Nel corso di questi eventi Papa Giulio II cerc\u00f2 di ampliare i territori sotto il possesso papale arrivando nel 1511 a condurre di persona l'assedio vittorioso di Mirandola. \nIl pontefice costitu\u00ec quindi una Lega Santa antifrancese coinvolgendo la Spagna, l'Inghilterra, il Sacro Romano Impero e i mercenari svizzeri. Quest'ultimi nel 1513 sconfissero i francesi nella battaglia di Novara, i Veneziani vennero battuti il 7 ottobre dagli spagnoli nella battaglia de' La Motta, ma la Lega non riusc\u00ec ad approfittare dei propri successi, trascinando stancamente il conflitto per tutto il 1514.\nLe mire francesi sull'Italia furono ereditate nel 1515 dal nuovo re di Francia Francesco I, che con una nuova armata francese scese in Italia, battendo la Lega nella battaglia di Villafranca e congiungendosi il 13 settembre alle forze veneziane nella battaglia di Marignano, dove venne conseguita la vittoria finale e facendo sostanzialmente tornare la mappa dell'Italia allo \"status quo\" precedente il conflitto.\nFrancesco I fu protagonista col rivale Carlo V di una lunga lotta per l'egemonia continentale che ebbe in Italia il suo principale teatro. Col trattato di Noyon del 1516 alla Francia veniva confermato il possesso del Ducato di Milano e alla Spagna quello del Regno di Napoli. Questo accordo non bast\u00f2 a spegnere le rivalit\u00e0, che esplosero nuovamente nel 1519 con l'elezione a Imperatore del Sacro Romano Impero di Carlo V, gi\u00e0 re di Spagna, Napoli, Sicilia, e Arciduca d'Austria. Nel 1521 le armate francesi scesero nuovamente in Italia con l'obiettivo di riconquistare il reame napoletano, ma furono sconfitte nelle battaglie della Bicocca, di Romagnano e di Pavia, durante la quale lo stesso Francesco I fu fatto prigioniero a Pizzighettone e condotto in Spagna per essere liberato con la firma del Trattato di Madrid (1526) dietro cessione di Milano agli Sforza sotto la protezione Imperiale nel 1525. \nL'allarme per la crescente potenza degli Asburgo port\u00f2 alla costituzione della Lega di Cognac, promossa dal Papa Clemente VII e siglata dal sovrano francese insieme alle repubbliche di Venezia e Firenze. Un'alleanza fragile che non fu in grado di evitare il terribile sacco di Roma del maggio 1527 per opera dei Lanzichenecchi, soldati imperiali di origine prevalentemente tedesca e fede luterana, che contribu\u00ec ad aggravare le condizioni di povert\u00e0 a Roma in quel periodo. Tale episodio suscit\u00f2 orrore e costernazione in tutto il mondo cattolico e costrinse il Papa, asserragliato in Castel Sant'Angelo, alla pace con l'imperatore, dal quale ottenne la restaurazione dei Medici a Firenze, dove si era costituita una repubblica (1527-1530). Il 5 agosto 1529 venne stipulata la pace di Cambrai, con cui la Francia rinunciava alle mire sull'Italia.\nL'equilibrio fu nuovamente infranto nel 1542, con una nuova fase di conflitti franco-Imperiali in territorio italiano. Nel 1535, Carlo V annesse Milano come feudo Imperiale dopo l'esutinzione degli Sforza. Gli scontri ebbero esiti alterni, sanciti da deboli trattati di pace (come la pace di Cr\u00e9py del 1544) e continuarono anche dopo la morte di Francesco I e l'ascesa al trono del suo successore, Enrico II, nel 1547. \nLo scenario internazionale mut\u00f2 di colpo nel 1556, quando Carlo V abdic\u00f2 dopo aver diviso i suoi possedimenti fra il figlio Filippo II e il fratello Ferdinando I. Furono proprio Enrico e Filippo a stipulare nel 1559 la pace di Cateau-Cambr\u00e9sis, che mise fine definitivamente allo scontro tra Francia e Spagna per l'egemonia europea e sanc\u00ec, dopo un sessantennio di guerre continue, quella fine della \"libert\u00e0 italiana\" iniziata con la spedizione di Carlo VIII nel 1494. La Spagna consolid\u00f2 i propri domini in Italia (Milano, Napoli, Sicilia, Sardegna) e guadagn\u00f2 un primato, per quanto non egemonico e condiviso con altre realt\u00e0 come Impero e Papato, destinato a durare fino al 1714, anno della conclusione della guerra di successione spagnola e dell'avvento dell'Austria come potenza egemone sulla penisola.\nNel 1561 la breve guerra franco-savoiarda fu conclusa con il Trattato di Lione, Carlo Emanuele I di Savoia ampli\u00f2 il Ducato di Savoia in territorio italiano, nel 1563, acquisendo il Marchesato di Saluzzo, rinunciando cos\u00ec a territori oltre le Alpi di difficile controllo e spostando nello stesso anno la capitale del ducato da Chambery a Torino.\nIn questi anni si esaurisce la parabola del Rinascimento: l'Italia, per met\u00e0 soggetta alla corona spagnola, \u00e8 anche interessata dal processo di reazione della Chiesa cattolica al luteranesimo che va sotto il nome di Controriforma. Il periodo che segu\u00ec la fine delle guerre d'Italia - dalla seconda met\u00e0 del XVI a tutto il XVII secolo - \u00e8 stato a lungo etichettato come \"et\u00e0 della decadenza\", definizione semplicistica che \u00e8 stata fatta oggetto di revisione da molti storici del XX secolo.\nNel XVI secolo nasce la commedia dell'arte, nota fuori dall'Italia come commedia all'italiana.\nLa Repubblica di Venezia e le guerre con l'Impero Ottomano.\nOltre alle battaglie di Salonicco nel 1422-1430, Nicopoli nel 1396 e Gallipoli (Turchia) nel 1416, vi furono sette guerre ottomano-veneziane dove spesso Venezia fronteggi\u00f2 da sola (o quasi) l'Impero ottomano.\nNel XV secolo la Repubblica di Venezia si trovava in un momento di massima espansione territoriale sia nello Stato da Mar, dove aveva una striscia di porti ininterrotta che copriva la Dalmazia fino a Costantinopoli e una serie innumerevole di isole greche tra cui Creta, Rodi e Lemno, sia nello Stato da Tera, che copriva le attuali Tre Venezie comprese Bergamo, Brescia e Crema (Italia). I mercanti Veneziani si approvvigionavano continuamente presso l'impero bizantino.\nLa seconda e definitiva caduta di Costantinopoli nel 1453 fu vissuta dai cronisti dell'epoca con profondo sgomento. Enea Silvio Piccolomini, futuro Papa Pio II, scrisse:\n\"Ecco una seconda morte per Omero e anche per Platone... Ora Maometto regna fra noi. Ora i turchi incombono sulle nostre teste\" .\nQuesta vittoria ottomana determin\u00f2 uno sbarramento alla penetrazione genovese nel Mediterraneo Orientale e nel Mar Nero. Pi\u00f9 duramente colpita dal crollo della sua preziosa ma debole alleata, Venezia cerc\u00f2 di adattarsi alla nuova situazione e inizi\u00f2 immediatamente trattative con i nuovi padroni del Bosforo. Gi\u00e0 nel 1454 Venezia riusc\u00ec a ottenere alcuni vantaggi commerciali e il permesso di ottenere un ambasciatore a Costantinopoli: segno sia della sua potenza, sia del fatto che i turchi non fossero del tutto disinteressati a commerciare con i cristiani. Venezia aveva gi\u00e0 perso nel 1430 la citt\u00e0 di Tessalonica (attuale Salonicco) in mano turca, questo apr\u00ec un'epoca di guerre e commerci che si sarebbe protratta per i prossimi trecento anni.\nL'inizio ufficiale delle Guerre turco-veneziane data al 1470, allorquando la Serenissima perdette diverse isole dell'Egeo tra cui Negroponte, mentre in risposta i Veneziani saccheggiarono le citt\u00e0 di Satalia e Smirne. Durante queste guerre Venezia riusc\u00ec a impossessarsi del Regno di Cipro. Nel 1479, con il Trattato di Costantinopoli, i Veneziani dovettero rinunciare ai territori persi, ma in cambio ebbero accesso al commercio con l'impero ottomano.\nDurante la quarta Guerra ottomano-veneziana (1570\u20131573), i Turchi riuscirono a impossessarsi di Cipro. Per dissuadere ogni resistenza il comandante ottomano fece recapitare la testa tagliata del governatore di Nicosia Niccol\u00f2 Dandolo a Marcantonio Bragadin che rifiut\u00f2 la resa. Durante l'Assedio di Famagosta 6.000 Veneziani resisterono contro 100.000 Turchi (che dopo due mesi di insuccessi divennero 250.000) armati di 150 navi e 1.500 cannoni per ben 10 mesi. Alla fine, data la sproporzione numerica, il comandante ottomano Lala Kara Mustafa Pasci\u00e0 riusc\u00ec a prendere prigioniero il comandante veneziano Marcantonio Bragadin al quale, nonostante le condizioni pattuite per la resa, vennero inflitte le pi\u00f9 feroci torture.\nLe notizie dell'avanzata ottomana e delle pesanti torture inflitte al comandante veneziano fecero il giro d'Europa. I veneziani, assieme a Papa Pio V, riuscono a formare la Lega Santa, composta dagli stati italiani assieme alla Spagna, che mise insieme una flotta di 204 galee (di cui pi\u00f9 della met\u00e0 Veneziane). Il 7 ottobre 1571, nel mare Egeo, le flotte contrapposte si scontrarono nella Battaglia di Lepanto con la conseguente sconfitta della flotta ottomana.\nAppena terminata la peste in tutta Europa, inizi\u00f2 la quinta guerra ottomano-veneziana (1645-1669). Nonostante varie sconfitte navali inferte dai Veneziani, gli Ottomani riuscirono a conquistare l'isola di Creta. Ebbe inizio l'Assedio di Candia, il secondo assedio pi\u00f9 lungo della storia, che dura dal 1648 al 1669 (21 anni): gli ottomani alla fine vinsero, lasciando sul campo 130.000 morti e un terzo del budget dell'impero. Dopo 4 secoli di dominio veneziano l'isola di Creta divent\u00f2 turca.\nSeicento e Settecento.\nDomini spagnoli in Italia.\nDalla pace di Cateau-Cambr\u00e9sis fino al 1700-1714, la Spagna esercit\u00f2 il proprio dominio su tutta l'Italia meridionale ed insulare, sul Ducato di Milano e sullo Stato dei Presidi nel sud della Toscana (appannaggio della corona di Napoli). La Repubblica di Genova era alleata della Spagna, ed i suoi banchieri fungevano da tesorieri delle finanze spagnole. Il Ducato di Savoia e lo Stato Pontificio furono ago della bilancia fra Francia e Spagna, anche se spesso il primo divenne un campo di battaglia fra queste due potenze. La Repubblica di Venezia riusc\u00ec a conservare la propria indipendenza ed autonomia, cosa che per\u00f2 non fu sufficiente a preservarla da una lenta ma inesorabile decadenza a seguito della nuova geografia economica e dalle crisi del Seicento, che portarono a un declino politico e sociale dell'Italia intera.\nLa rivolta di Masaniello.\nIl rapace fiscalismo praticato dagli spagnoli suscit\u00f2 varie rivolte, la pi\u00f9 nota di questo periodo \u00e8 quella del 1647 del pescatore Masaniello, a Napoli. Questa fu scatenata dall'esasperazione delle classi pi\u00f9 umili verso le gabelle imposte sugli alimenti di necessario consumo. Dieci giorni di rivolta costrinsero gli spagnoli ad accettare le rivendicazioni popolari, ma, a causa di un comportamento sempre pi\u00f9 dispotico e stravagante, Masaniello fu assassinato all'et\u00e0 di ventisette anni dagli stessi rivoltosi che lo avevano appoggiato.\nLa sua morte non pose fine alla rivolta: i napoletani, condotti dal nuovo capopopolo Gennaro Annese, riuscirono dopo vari mesi a cacciare gli spagnoli dalla citt\u00e0 e il 17 dicembre fu proclamata la Real Repubblica Napoletana sotto la guida del duca francese Enrico II di Guisa, che come discendente di Renato d'Angi\u00f2 rivendicava diritti dinastici sul trono di Napoli. Enrico era appoggiato dalla Francia che sperava di riportare il Regno di Napoli sotto la sua influenza. L'esempio di Masaniello fu poi seguito anche da popolani di altre citt\u00e0: da Giuseppe d'Alessi a Palermo, e da Ippolito di Pastina a Salerno. La parentesi rivoluzionaria si concluse solo il 6 aprile 1648, quando gli spagnoli ripresero il controllo della citt\u00e0.\nNel 1701 a Napoli avvenne una nuova insurrezione contro gli spagnoli: la congiura di Macchia per opera dei nobili. Anche a causa di una scarsa partecipazione dei ceti umili, la rivolta fall\u00ec. Il dominio spagnolo su Napoli continu\u00f2 fino al 1707, anno in cui la guerra di successione spagnola pose fine al vicereame iberico sostituendogli quello austriaco.\nCondizioni economiche e culturali dell'Italia seicentesca.\nIn et\u00e0 moderna, l'Italia, e, pi\u00f9 in generale, tutta l'Europa meridionale, ebbe a soffrire dello spostamento delle grandi rotte commerciali dal Mediterraneo all'Atlantico, chiaramente percepibile a partire dagli ultimi decenni del Cinquecento. Le devastazioni belliche a seguito della guerra dei trent'anni colpirono soprattutto l'Italia settentrionale: il principale di questi scontri che vide contrapposti gli interessi imperiali a quelli francesi fu la guerra di successione di Mantova e del Monferrato. La forte pressione fiscale esercitata dalla Spagna sui suoi domini, dovuta alle esorbitanti spese di guerra, invece si fece sentire con gravissime conseguenze in tutto il meridione e in Lombardia, mentre i vuoti lasciati dalla grave pestilenza del 1630 ebbero effetti devastanti sull'economia italiana del tempo. \u00c8 un dato di fatto che fin dal quarto decennio del XVII secolo quasi tutta l'Italia era passata a essere un'area con gravi problemi di sottosviluppo economico, politicamente amorfa, socialmente disgregata. Fame e malnutrizione regnavano incontrastate in molte regioni peninsulari e nelle due isole maggiori.\nIl declino culturale dell'Italia non marci\u00f2 di pari passo con quello politico, economico e sociale. \u00c8 questo un fenomeno riscontrabile in molti paesi, Spagna compresa. Se nel Cinquecento il Rinascimento italiano produsse i suoi frutti pi\u00f9 maturi e si impose all'Europa del tempo, l'arte e il pensiero barocchi, elaborati a Roma a cavallo fra Cinquecento e Seicento, avranno una forza di attrazione e una proiezione internazionale non certo inferiori. \u00c8 comunque un dato di fatto che ancora per tutta la prima met\u00e0 del Seicento e oltre, l'Italia continu\u00f2 a essere un paese vivo, capace di elaborare un pensiero filosofico (Giordano Bruno, Tommaso Campanella, Paolo Sarpi) e scientifico (Galileo Galilei, Evangelista Torricelli) di altissimo profilo, una pittura sublime (Caravaggio), un'architettura unica in Europa (Gianlorenzo Bernini, Borromini, Baldassare Longhena, Pietro da Cortona) e una musica, sia strumentale (Arcangelo Corelli, Girolamo Frescobaldi, Giacomo Carissimi) sia operistica (Claudio Monteverdi, Francesco Cavalli) che fece scuola. A questo proposito ricordiamo che il melodramma \u00e8 una tipica creazione dell'et\u00e0 barocca.\nLa dominazione austriaca degli Asburgo.\nMorto Carlo II di Spagna (1\u00ba novembre 1700), per sua disposizione testamentaria, il duca Filippo d'Angi\u00f2, nipote di Luigi XIV re di Francia divenne re di Spagna, col nome di Filippo V. Conseguentemente Inghilterra, Austria e Paesi Bassi, per impedire il formarsi di forte unione tra Spagna e Francia, si strinsero nella \"alleanza dell'Aja\" (7 settembre 1701), iniziando la guerra di successione spagnola, che si combatt\u00e9 per dodici anni, coinvolgendo anche i possedimenti spagnoli in Italia, fino alla Pace di Utrecht (1713), che port\u00f2 la fine della dominazione spagnola in Italia e sostituita da quella austriaca.\nNel corso di questa guerra, da maggio a settembre 1706, Torino fu assediata dall'esercito francese, durante la difesa della citt\u00e0 il sacrificio di Pietro Micca ne imped\u00ec l'irruzione dei francesi da una galleria sotterranea, infine le forze congiunte piemontesi guidate da Vittorio Amedeo II e asburgiche comandate da Eugenio di Savoia sconfissero gli assedianti nei pressi della collina di Superga.\nLa guerra si concluse con il trattato di Utrecht (1713), con cui la Spagna perdette i suoi possedimenti in Italia. Il ducato di Milano, il regno di Napoli e quello di Sardegna finirono alla casa degli Asburgo, mentre il regno di Sicilia venne assegnato al duca Vittorio Amedeo II, grazie a ci\u00f2, Casa Savoia, prese il titolo di casata reale, con questo trattato inizi\u00f2 la dominazione austriaca in Italia, che si protrasse fino al 1866.\nLa guerra della Quadruplice Alleanza.\nLa situazione tra gli stati europei non era stabilizzata: Filippo V, che era riuscito a mantenere il trono spagnolo, ambiva a ricostruire la Grande Spagna, e, deciso a recuperare i territori perduti in Italia, riaccamp\u00f2 le pretese spagnole su Sardegna e Sicilia; conseguentemente il suo primo ministro, il Cardinale Alberoni, adott\u00f2 una politica aggressiva verso gli altri paesi cofirmatari del trattato. In aggiunta a ci\u00f2 Filippo V sostenne il desiderio della sua consorte, Elisabetta Farnese, di ottenere ducati in Italia per i propri figli.\nLa Spagna nel 1717-1718 prese quindi l'iniziativa occupando prima la Sardegna, in mano agli Asburgo, poi la Sicilia da poco divenuta sabauda. Come reazione l'Austria compose una quadruplice alleanza (1717) con Francia, Inghilterra e Paesi Bassi, che l'anno seguente consegu\u00ec una schiacciante vittoria a Capo Passero sulla flotta spagnola (1718).\nLa guerra si concluse con il trattato dell'Aia (1720) che decret\u00f2 lo scambio del possesso sulle isole italiane tra Asburgo e Savoia: i primi presero la Sicilia (allora pi\u00f9 ricca rispetto all'isola sarda) e il titolo regio di Vittorio Amedeo II cambi\u00f2, da Re di Sicilia a Re di Sardegna; titolo che i Savoia porteranno fino all'unificazione del Regno d'Italia.\nIl controllo delle dinastie straniere aument\u00f2 negli stati italiani: Elisabetta Farnese, regina di Spagna, ottenne per suo figlio, il futuro Carlo III di Spagna, i diritti dinastici dei Farnese e dei Medici, dinastie italiane in estinzione nella linea maschile, ottenendo dalle potenze europee il Ducato di Parma e Piacenza, di cui Carlo divenne duca nel 1731, e il Granducato di Toscana come principe ereditario.\nLa Spagna negli anni successivi usc\u00ec dal suo isolamento e con la Guerra di successione polacca (1733\u00a0\u20131738) riusc\u00ec a riportare sotto il suo controllo Napoli e la Sicilia.\nLa guerra di successione polacca.\nQuesta guerra inizi\u00f2 nel 1733 dopo la morte del Re di Polonia Augusto II, causa la volont\u00e0 della triplice alleanza costituitasi nell'anno precedente tra Russia, Prussia e Austria di impedire che la Polonia finisse sotto l'influenza francese. Il primo ministro francese, Andr\u00e9-Hercule de Fleury, riusc\u00ec a porre sul trono polacco Stanislao Leszczy\u0144ski, ma l'intervento militare russo costrinse quest'ultimo alla fuga consentendo all'altro pretendente, Augusto III di Sassonia, di insediarsi a sua volta sul trono polacco. Ci\u00f2 mortific\u00f2 la Francia che, per ritorsione, scaten\u00f2 la guerra contro l'Austria. La Francia era alleata con la Spagna, anch'essa governata dai Borbone, col vecchio accordo che aveva gi\u00e0 visto uniti i rispettivi troni nel corso della precedente guerra di successione spagnola; a essi si aggiunsero i Savoia. La guerra, combattutasi prevalentemente nel sud Italia, vide la sconfitta dell'Austria, che, avendo necessit\u00e0 di farsi riconoscere la Prammatica Sanzione del 1713 da parte delle altre case regnanti d'Europa (tra cui i Borbone di Francia e Spagna con i quali l'Austria era in guerra), pi\u00f9 che controbattere, subiva la guerra con la Francia.\nNel 1734, con la battaglia di Bitonto, l'Austria perse i regni di Napoli e di Sicilia ove si insediarono i Borbone di Spagna: Carlo al comando delle armate spagnole li conquist\u00f2, sottraendoli alla dominazione austriaca e l'anno seguente fu incoronato re delle Due Sicilie a Palermo, nel 1738 fu riconosciuto come tale dai trattati di pace, in cambio della sua rinuncia agli stati farnesiani e medicei in favore degli Asburgo e dei Lorena.\nIl preliminare di pace per il riassetto dell'Italia sottoscritto tra Francia e Austria il 3 ottobre 1735, poi confermato dalla successiva Pace di Parigi del 1739, previde l'assegnazione del Granducato di Toscana a Francesco Stefano di Lorena, una volta scomparso Gian Gastone de' Medici, l'ultimo rappresentante della dinastia de' Medici, per compensare l'assegnazione della Lorena a Leszczy\u0144ski. La validit\u00e0 della Prammatica Sanzione fu riconosciuta e Maria Teresa pot\u00e9 finalmente governare l'Austria senza opposizione delle altre monarchie, e veniva restituito il Ducato di Parma e Piacenza, mantenendo inoltre il porto franco di Livorno, ma cedeva a Carlo di Borbone lo Stato dei Presidi, il Regno di Napoli e il Regno di Sicilia. I Savoia acquisirono le Langhe e i territori orientali del milanese venendo autorizzati, inoltre, a costruire piazzeforti nei territori appena conquistati. Tali accordi avrebbero dovuto costituire per gli Stati italiani una sistemazione definitiva e stabile nel quadro della politica di equilibrio tra tutte le maggiori potenze europee della prima met\u00e0 del XVIII secolo, ma l'assetto geopolitico dell'Italia sarebbe stato nuovamente turbato nello spazio di qualche anno.\nLa guerra di successione austriaca.\n \nNell'ottobre 1740, mor\u00ec improvvisamente, privo di figli maschi, Carlo VI d'Asburgo e sal\u00ec al trono d'Austria la figlia primogenita Maria Teresa, di soli 23 anni, sposa di Francesco Stefano di Lorena. Questa ascesa provoc\u00f2 l'insorgere di numerosi dissensi tra le case regnanti europee che sfociarono nella cosiddetta guerra di successione austriaca, che si combatt\u00e9 anche in Italia. Nel suo corso la citt\u00e0 di Genova venne occupata per un breve periodo dagli austriaci (1746) e il malcontento dei Genovesi nei confronti degli occupanti austriaci gener\u00f2 una rivolta, iniziata col gesto patriottico di un ragazzino, Balilla, che lanci\u00f2 un sasso contro un soldato austriaco. I Genovesi riuscirono alla fine a cacciare gli austriaci.\nCon il Trattato di Aquisgrana (1748), che decret\u00f2 la fine del conflitto, l'Italia sub\u00ec un riassetto che rimase sostanzialmente stabile per relativamente lungo tempo, se comparato ai precedenti secoli di lotte e guerre quasi continue nel territorio italiano. L'Austria aveva ripreso il possesso del milanese e ristabilito la propria influenza sul Ducato di Modena in quanto il duca Francesco III d'Este, che aveva combattuto contro l'Austria nell'esercito spagnolo, nel 1753 combin\u00f2 il matrimonio di sua nipote Maria Beatrice Ricciardacon l'Arciduca Ferdinando d'Asburgo-Lorena, terzogenito di Maria Teresa d'Austria, in cambio della garanzia imperiale sulla sopravvivenza del ducato. Il Regno di Sardegna si era espanso verso la valle padana e si era riappropriato di Nizza e della Savoia. La Spagna era stata tacitata mediante la cessione del Ducato di Parma e Piacenza a Felipe di Borbone, mentre il fratello di questi rimaneva nel pieno possesso dei regni di Napoli e della Sicilia, non rimessi in discussione dal trattato, fino al 1759, quando, alla morte del fratellastro, Ferdinando VI, fu chiamato a succedergli sul trono di Spagna, passando a suo figlio Ferdinando I i troni napoletani e siciliani.\nGli unici stati italiani indipendenti e non sottoposti a controllo straniero rimasero il regno di Sardegna sabaudo, costituito dagli \"Stati di Terraferma\" e dall'isola di Sardegna, la Repubblica di Genova e la Repubblica di Venezia; queste ultime due erano in declino economico e conservavano, sia pur con modifiche avvenute nel tempo, un tipo di governo oligarchico repubblicano originario del periodo dei comuni medioevali. Inoltre vi era lo Stato Pontificio, sempre governato dal Papa, la cui nomina tuttavia. al tempo, poteva essere soggetta a veti da parte dei maggiori sovrani europei, e con un peso politico ormai ridotto rispetto al passato.\nNel 1768, con il Trattato di Versailles, la Repubblica di Genova cedette la Corsica alla Francia come garanzia per i debiti contratti (pari a circa due milioni di lire genovesi) verso il re di Francia Luigi XV, che aveva inviato proprie truppe sull'isola a sostegno di Genova contro la popolazione corsa in rivolta, la quale prosegu\u00ec anche dopo il passaggio dell'isola alla Francia. \nQuesto periodo di stabilit\u00e0 si concluder\u00e0 sul finire del secolo causa il coinvolgimento dell'Italia negli eventi legati alla rivoluzione francese e all'epopea napoleonica.\nCondizioni dell'Italia nel Settecento.\nAttorno agli anni trenta del XVIII secolo, si assiste ad una timida ripresa dell'economia italiana che si consolid\u00f2, soprattutto nel meridione, nei decenni successivi. L'Illuminismo, nato in Inghilterra, ma diffusosi in Italia attraverso l'intermediazione dei \"philosophes\" francesi, inizi\u00f2 a far sentire i suoi influssi nel nord a Milano, Parma come a Napoli e in Sicilia. Cesare Beccaria pubblica nel 1763 il trattato \"Dei delitti e delle pene\", nel quale propone l'abolizione della tortura e della pena di morte.\nNel campo delle scienze, Maria Gaetana Agnesi, fu la prima donna autrice di un libro di matematica e la prima a ottenere una cattedra universitaria di matematica, Lazzaro Spallanzani determina l'infondatezza della teoria della generazione spontanea, Luigi Galvani compie i suoi studi sull' elettricit\u00e0 e Alessandro Volta inventa la pila elettrica.\nL'Austria, che si era sostituita alla Spagna come potenza egemonica in Italia, soprattutto nella sua parte centro-settentrionale, venne governata da monarchi illuminati, Maria Teresa d'Austria e Giuseppe II in particolare, che introdussero in Lombardia, nel Trentino e nella regione di Trieste (la futura Venezia Giulia) delle riforme atte a favorire lo sviluppo economico e sociale di quelle terre.\nPeriodo napoleonico.\nVerso la fine del Settecento sulla scena politica italiana si affacci\u00f2 Napoleone Bonaparte. Questi nel 1796, comand\u00f2, come generale, la campagna italiana, al fine di far abbandonare al Regno di Sardegna la Prima coalizione, creata contro lo Stato francese, e per far arretrare gli austriaci. Gli scontri iniziarono il 9 aprile, contro i piemontesi e nel breve volgere di due settimane Vittorio Amedeo III di Savoia fu costretto a firmare l'armistizio. Il 15 maggio poi il generale francese entr\u00f2 a Milano, venendo accolto come un liberatore. Successivamente respinse le controffensive austriache e continu\u00f2 ad avanzare, fino ad arrivare in Veneto nel 1797. Qui si verific\u00f2 anche un episodio di ribellione a causa dell'oppressione francese chiamato Pasque Veronesi, che tenne occupato Napoleone per circa una settimana. Con il diretto intento di danneggiare il pontefice fu proclamata, nel 1797, la Repubblica Anconitana, con capitale Ancona, che fu poi unita alla Repubblica Romana: il tutto ebbe per\u00f2 breve durata, poich\u00e9 nel 1799 lo Stato Pontificio fu ripristinato. A ottobre del 1797 venne firmato il Trattato di Campoformio con il quale la Repubblica di Venezia fu annessa allo Stato austriaco. Il trattato riconobbe anche l'esistenza della Repubblica Cisalpina, la quale comprendeva Lombardia, Emilia-Romagna oltre a piccole parti di Toscana e Veneto, mentre il Piemonte venne annesso alla Francia, provocando cos\u00ec qualche moto di ribellione. Nel 1802 venne poi denominata Repubblica Italiana, con Napoleone Bonaparte, gi\u00e0 Primo Console della Francia, in qualit\u00e0 di Presidente.\nIl 2 dicembre 1804, Napoleone fu incoronato Imperatore dei francesi. In conformit\u00e0 col nuovo assetto monarchico francese, Napoleone divenne anche Re d'Italia, tramutando la Repubblica Italiana in Regno d'Italia. Questa decisione lo mise in contrasto con l'Imperatore del neonato Impero austriaco, Francesco I, che, essendo prima di tutto Imperatore dei Romani, risultava \"de iure\" pure Re d'Italia. La situazione si risolse con la guerra contro la Terza coalizione: l'Austria venne sconfitta (2 dicembre 1805) e il trattato di Presburgo (26 dicembre 1805) pose di fatto fine al Sacro Romano Impero che verr\u00e0 per\u00f2 sciolto solo nel 1807. L'anno successivo Bonaparte riusc\u00ec a conquistare il Regno di Napoli affidandolo al fratello e consegnandolo nel 1808 a Gioacchino Murat. Inoltre Napoleone riserv\u00f2 alle sorelle Elisa il Principato di Lucca e Piombino e a Paolina il ducato di Guastalla. Proprio nel 1808 il Regno d'Italia sub\u00ec un ampliamento con le annessioni di Toscana e Marche.\nNel 1809, Bonaparte occup\u00f2 Roma, in seguito a contrasti con il Papa, che l'aveva scomunicato, e per mantenere in efficienza il proprio Stato, relegandolo prima a Savona e poi in Francia. Nella campagna di Russia, che Napoleone intraprese nel 1812, fu determinante l'appoggio degli abitanti della penisola italiana, ma questa si risolse con una sconfitta e molti italiani trovarono la morte. Dopo la fallimentare campagna di Russia gli altri stati europei si riorganizzarono, coalizzandosi tra loro e sconfiggendo Bonaparte a Lipsia. I suoi stessi alleati, primo tra tutti Murat, lo abbandonarono alleandosi con l'Austria. Ormai abbandonato dagli alleati e sconfitto a Parigi il 6 aprile 1814 Napoleone fu costretto ad abdicare e venne mandato in esilio all'Isola d'Elba. Sfuggito alla sorveglianza riusc\u00ec a ritornare in Francia e a riprendere il potere. Guadagn\u00f2 nuovamente l'appoggio di Murat, il quale tent\u00f2 di esortare, senza successo, gli italiani a combattere con il Proclama di Rimini. Sconfitto Bonaparte, anche Murat venne vinto e ucciso. I regni creati in Italia scomparvero ed ebbe quindi inizio il periodo storico della Restaurazione.\nRisorgimento.\nLa Restaurazione (1815-1848).\nCon la Restaurazione ritornarono sul trono gran parte dei sovrani precedenti al periodo napoleonico. Il Regno di Sardegna, che durante l'invasione napoleonica era rientrato nei confini insulari, riottenne tutti gli Stati di terraferma e in pi\u00f9 si ingrand\u00ec con l'annessione della Repubblica di Genova, mentre Lombardia, Veneto, Istria e Dalmazia andarono all'Austria. Si ricostituirono i ducati di Parma e Modena e lo Stato della Chiesa, mentre il Regno di Napoli torn\u00f2 ai Borbone.\nIl Regno borbonico delle due Sicilie.\nPrima della Rivoluzione francese del 1789 e delle successive campagne napoleoniche, la dinastia dei Borbone regnava negli stessi territori, ma questi risultavano divisi nel Regno di Napoli e nel Regno di Sicilia (con l'eccezione dell'isola di Malta che era concessa in feudo al Sovrano Militare Ordine di Malta).\nUn anno dopo il congresso di Vienna e con il Trattato di Casalanza, Ferdinando di Borbone, che prima d'allora assumeva in s\u00e9 la corona napoletana (al di qua del Faro) come Ferdinando IV, e quella siciliana (al di l\u00e0 del Faro) come Ferdinando III, riun\u00ec in un'unica entit\u00e0 statuale il Regno di Napoli e il Regno di Sicilia, nel Regno delle due Sicilie, attraverso la \"Legge fondamentale del Regno delle Due Sicilie\" dell'8 dicembre 1816, a quasi 400 anni dalla prima proclamazione del Regno \"Utriusque Siciliae \"da parte di Alfonso il Magnanimo.\nAl momento dell'istituzione del Regno delle Due Sicilie la capitale fu fissata in Palermo ma, l'anno successivo, fu spostata a Napoli; Palermo, per\u00f2, continu\u00f2 a mantenere una sua dignit\u00e0 di capitale, essendo considerata appunto \"citt\u00e0 capitale\" dell'isola di Sicilia.\nIl Regno di Sardegna.\nLa storia d'Italia \u00e8 indissolubilmente legata alla storia dello Stato che l'avrebbe unificata politicamente sotto un'unica guida, il Regno di Sardegna. Fu creato sulla carta da Papa Bonifacio VIII nel 1297, con la denominazione di \"Regno di Sardegna e Corsica\", per risolvere la crisi politica e diplomatica tra la corona d'Aragona e il ducato d'Angi\u00f2 sulla Sicilia (la \"guerra del vespro\"). La realizzazione concreta del Regno di Sardegna avrebbe visto dapprima degli scontri dei catalano-aragonesi contro i pisani, e poi contro il Giudicato di Arborea, la cui politica estera prevedeva l'unificazione politica dell'isola sotto il suo regno e si mosse convenientemente in senso prima antipisano e poi antiaragonese. Per oltre cento anni, l'Isola fu teatro di una sanguinosa guerra prima di essere unificata definitivamente nel 1420, diventando uno Stato Associato della Corona Aragonese e parte del Reale e Supremo Consiglio d'Aragona.\nCon il matrimonio tra Ferdinando II di Aragona con Isabella di Castiglia a Valladolid, il 17 ottobre 1469, il Regno di Sardegna fu aggregato alla corona di Spagna e, con il matrimonio della loro figlia Giovanna con Filippo d'Asburgo e la nascita di Carlo V, pass\u00f2 agli Asburgo, prima di Spagna, poi a quelli d'Austria (1708). A seguito della guerra della Quadruplice Alleanza e del trattato dell'Aia (20 febbraio 1720), il Regno fu infine ceduto a Vittorio Amedeo II di Savoia, che ne divenne il diciassettesimo sovrano. Il 29 novembre 1847, gli Stati che componevano la corona di Casa Savoia si fusero insieme (Fusione perfetta) mantenendo la denominazione di \"Regno di Sardegna\". Il 4 marzo 1848, Carlo Alberto, promulg\u00f2 lo Statuto fondamentale del Regno, che avrebbe retto lo Stato italiano fino al 1\u00ba gennaio 1948, quando entr\u00f2 in vigore l'attuale Costituzione.\nI Savoia.\nUmberto Biancamano, nel 1032, ottenne dall'imperatore Corrado II la signoria della Savoia, della Moriana e d'Aosta. Attraverso varie successioni ereditarie, i Savoia ingrandirono nel tempo i loro territori a cavallo tra le Alpi Occidentali. Prima conti, poi duchi, nel 1416 ottennero pure il titolo nominale (senza territori) di re di Gerusalemme, lasciato in eredit\u00e0 da Carlotta di Lusignano. Riuscirono abilmente nel XVII e nel XVIII secolo a difendersi dalle mire espansionistiche della Francia, mantenendo tenacemente la loro autonomia. Da quando poi Emanuele Filiberto I di Savoia spost\u00f2 la capitale da Chamb\u00e9ry a Torino, per meglio difendersi dagli attacchi nemici, la dinastia prese le redini della storia italiana mantenendo il dominio sul ducato prima e sul Regno di Sardegna poi, fino alla unit\u00e0 d'Italia.\nNel 1713 Vittorio Amedeo II di Savoia assunse il titolo regio, divenendo re di Sicilia e successivamente, nel 1720, il diciassettesimo sovrano del Regno di Sardegna. I Savoia vennero allora a pieno titolo annoverati fra le casate d'Europa, fregiandosi dei titoli nominali di Re di Cipro, di Gerusalemme, d'Armenia, e dei titoli effettivi di duchi di Savoia, di Monferrato, Chiablese, Aosta e Genova; principi di Piemonte e Oneglia; marchesi di Saluzzo, Susa, Ivrea, Ceva, Maro, Oristano, Sezana; conti di Moriana, Genova, Nizza, Tenda, Asti, Alessandria, Goceano; baroni di Vaud e di Faucigny; signori di Vercelli, Pinerolo, Tarantasia, Lumellino, Val di Sesia; principi e vicari perpetui del Sacro Romano Impero in Italia. Il 17 marzo 1861 ottennero la corona di Re d'Italia. Nel 1936 Vittorio Emanuele III di Savoia fu proclamato Imperatore d'Etiopia e, nel 1939, Re d'Albania.\nI moti carbonari.\nCon la Restaurazione, che aveva portato al ritorno degli antichi sovrani e alla cessione di regioni italiane all'Austria, si svilupparono forti ideali patriottici. Nacque cos\u00ec la Carboneria e si diffuse proprio nelle regioni cedute agli austriaci e in Romagna, grazie anche a Piero Maroncelli. I primi moti carbonari nella penisola italiana vi furono nel 1820-21 e colpirono il Regno delle Due Sicilie nel luglio 1820 e il Piemonte nel marzo 1821. A Napoli il sovrano fu costretto a cedere la costituzione, obiettivo dei carbonari, ma l'intervento degli austriaci riport\u00f2 tutto come prima, e stessa cosa nel Regno di Sardegna. Contemporaneamente, nel Regno lombardo-veneto, vi furono molti processi, i pi\u00f9 famosi al conte Federico Confalonieri, a Silvio Pellico e allo stesso Piero Maroncelli.\nNonostante le sconfitte subite la carboneria non si sciolse e si ripresent\u00f2 sulla scena politica nel 1831, in particolare nel Ducato di Parma, nel Ducato di Modena e nello Stato Pontificio, venendo per la seconda volta repressa. Il risultato fu il decadimento della carboneria e la nascita della Giovine Italia, movimento anch'esso segreto fondato da Giuseppe Mazzini nel 1831. Dopo aver trovato una discreta adesione, Mazzini decise di organizzare i primi moti in terra sabauda, ma questi vennero scoperti ancor prima di iniziare e fallirono. Nonostante ci\u00f2 il Re Carlo Alberto di Savoia cambi\u00f2 la sua linea politica e alcuni anni dopo, nel 1848, concesse la costituzione, nota come Statuto Albertino, temendo reazioni pericolose alla monarchia. Prima di questo si verificarono altri tentativi. Il pi\u00f9 noto \u00e8 quello dei Fratelli Bandiera, italiani appartenenti alla marina austriaca, che tentarono di sollevare il sud, ma vennero catturati, anche grazie alla popolazione che li riteneva briganti, e fucilati.\nPrima guerra d'indipendenza.\nLe spinte nazionalistiche portarono a una serie di guerre di indipendenza contro l'Impero austriaco. Nel 1848 si verificarono varie insurrezioni popolari in Europa. Nei domini italiani sottoposti agli austriaci, in particolare si ebbero rivolte a Venezia con la proclamazione della Repubblica di San Marco e Milano (famose appunto le cinque giornate di Milano, che si conclusero il 22 marzo con la vittoria della popolazione locale e l'abbandono da parte del maresciallo austriaco Josef Radetzky della citt\u00e0). Visti i successi ottenuti dalle due citt\u00e0 Carlo Alberto di Savoia, sovrano del Regno di Sardegna decise, con l'appoggio bellico di altri stati italiani (Stato della Chiesa, il Granducato di Toscana e il Regno delle Due Sicilie), di entrare in azione il 23 marzo dando inizio alla prima guerra di indipendenza italiana.\nL'inizio del conflitto fu favorevole agli stati italiani, con varie vittorie, a Pastrengo, la Battaglia di Santa Lucia a Verona, poi Peschiera e Goito. Il ritiro dalla guerra del Papa, che temeva una reazione religiosa austriaca che avrebbe potuto provocare uno scisma, e di Ferdinando II di Borbone, decret\u00f2 per\u00f2 l'insuccesso della guerra, che si risolse con un nulla di fatto: gli austriaci recuperarono le citt\u00e0 perse (l'ultima a cadere fu Venezia nell'agosto 1849) e il 4 agosto Carlo Alberto firm\u00f2 l'armistizio; fu quindi costretto ad abdicare in favore del figlio Vittorio Emanuele II.\nSeconda guerra d'indipendenza.\nNel 1852 divenne primo ministro del Regno Sabaudo Camillo Benso, conte di Cavour, il quale attu\u00f2 numerose riforme economiche al fine di rendere il regno di Sardegna pi\u00f9 moderno, aumentando le ferrovie, ampliando il porto di Genova e favorendo la nascita dell'industria, fino ad allora inesistente nel Paese. Nel 1855 il Regno di Sardegna, sotto indicazione di Cavour, partecip\u00f2 alla guerra di Crimea, inviando 18.000 uomini. Questa partecipazione permise al regno sabaudo di essere presente al congresso di Parigi l'anno seguente dove il primo ministro attacc\u00f2 il comportamento austriaco e si cre\u00f2 simpatie tra inglesi, francesi e prussiani. Ricevuti pareri favorevoli all'azione da Napoleone III, nel 1858 i due strinsero un accordo segreto a Plombi\u00e8res, con il quale i francesi avrebbero sostenuto i Savoia in caso di attacco austriaco a patto che fossero gli austriaci ad attaccare: se i Piemontesi avessero conquistato Lombardia e Veneto, in cambio avrebbero ceduto alla Francia la Savoia e Nizza.\nAdottando un comportamento provocatorio nei confronti degli austriaci Cavour riusc\u00ec nell'intento di farsi dichiarare guerra, dando inizio alla seconda guerra di indipendenza italiana, che inizi\u00f2 il 29 aprile 1859. Dopo alcuni iniziali successi austriaci, la guerra volse in favore del Piemonte, che fu vittorioso, grazie al sostegno di Napoleone III, a Montebello (20 maggio), Palestro (30 maggio), Turbigo, Magenta e Milano (5 giugno), occupando cos\u00ec la Lombardia. Proprio quando il Piemonte si stava accingendo a occupare il Veneto, tuttavia, Napoleone III cominci\u00f2 le trattative, a insaputa dei piemontesi, che terminarono con la cessione della Lombardia. Gli accordi di Plombi\u00e8res prevedevano per\u00f2 anche la conquista del Veneto e Cavour, deluso, dovette comunque cedere, provocando varie proteste, Savoia e Nizza. Terminata la seconda guerra di indipendenza il granducato di Toscana, i ducati di Parma e Modena e la Romagna pontificia, vollero unirsi allo Stato sabaudo. Il Regno di Sardegna comprendeva a questo punto i territori delle attuali regioni Valle d'Aosta, Piemonte, Lombardia, Liguria, Emilia-Romagna, Toscana e Sardegna, mentre rimanevano esclusi quelli di Marche, Umbria e Lazio, sottoposti al dominio pontificio, oltre al sud borbonico e al Triveneto.\nSpedizione dei Mille e nascita del regno d'Italia.\nNel 1860 venne organizzata la spedizione dei Mille, guidata da Giuseppe Garibaldi. Partiti da Quarto il 5 maggio, sbarcarono l'11 a Marsala. Mentre Garibaldi, insieme ai \"picciotti\" siciliani conquistava l'isola, nella parte continentale del Regno delle due Sicilie il \"Comitato per l'Unit\u00e0 Nazionale\" di Napoli preparava la strada alla conquista della capitale: il 18 agosto dello stesso anno, con l'insurrezione di Potenza, la Basilicata, guidata dal governo prodittatoriale di Giacinto Albini, dichiar\u00f2 la sua annessione al Regno d'Italia. Il giorno seguente Garibaldi pass\u00f2 lo stretto di Messina. Il 7 settembre Garibaldi entr\u00f2 trionfalmente a Napoli, abbandonata dal re Francesco II di Borbone in favore di Gaeta. La sconfitta finale dei borbonici avvenne sul Volturno il 1\u00ba ottobre 1860. Il 21 ottobre si tennero i plebisciti che decretarono l'annessione dei territori del Regno delle Due Sicilie al Regno Sabaudo.\nIl parlamento sabaudo decise allora di proclamare il 17 marzo 1861 il Regno d'Italia, estendendo lo statuto albertino a tutto il Regno e consegnando la corona a Vittorio Emanuele II e ai suoi eredi. Nell'occasione Cavour scriveva: \nPer completare l'unit\u00e0 tuttavia mancavano ancora Veneto, Friuli, Venezia Giulia, Trentino e Lazio.\nTerza guerra di indipendenza.\nPer conquistare Veneto e Friuli, nel 1866, il Regno d'Italia dichiar\u00f2 guerra all'Austria alleandosi con la Prussia e dando cos\u00ec inizio alla terza guerra di indipendenza. Le sconfitte per\u00f2 furono molte, le pi\u00f9 famose a Custoza e Lissa. Gli unici successi vennero ottenuti da Garibaldi in Trentino. La vittoria prussiana, per\u00f2, fu d'aiuto all'Italia, che ricevette dalla Francia (che, a sua volta, aveva ottenuto dalla Prussia grazie alla vittoria di quest'ultima sull'Austria a Sadowa) il Veneto e il Friuli.\nMancava ancora Roma e per due volte Giuseppe Garibaldi ne tent\u00f2 la conquista con i suoi volontari: nel 1862 e nel 1867, venendo fermato nel primo caso dalle truppe italiane, nel secondo dall'esercito francese, che anche nel 1862 aveva costretto l'esercito regio a intervenire. La caduta del secondo impero francese, conseguenza della vittoria prussiana nella guerra franco-prussiana, tolse al papato la protezione di Napoleone III, detronizzato, e permise alle forze italiane di espugnare Roma il 20 settembre 1870, in seguito alla Breccia di Porta Pia. Ci\u00f2 determin\u00f2 tuttavia una profonda frattura tra Stato italiano e Chiesa, formalmente sanatasi poi con i Patti Lateranensi del 1929.\nIl Regno d'Italia.\nL'Italia liberale (1861-1914).\nIl Regno d'Italia (1861-1946) nacque nel 1861 dopo l'esito della seconda guerra di indipendenza e dopo i plebisciti degli altri territori conquistati. Con la prima convocazione del Parlamento italiano del 18 febbraio 1861 e la successiva proclamazione del 17 marzo, Vittorio Emanuele II fu il primo re d'Italia (1861-1878). La popolazione, rispetto all'originario Regno di Sardegna, quintuplic\u00f2. Istituzionalmente e giuridicamente, il Regno d'Italia venne configurandosi come un ingrandimento del Regno di Sardegna. Ci\u00f2, e anche l'aver a modello la struttura della Francia, comport\u00f2 quella che viene chiamata la piemontesizzazione del Paese, ovvero acquist\u00f2 un modello di governo fortemente centralizzato.\nIl neonato Stato, una monarchia costituzionale, si ritrov\u00f2, fin dai primi tempi, a tentare di risolvere problemi di standardizzazione delle leggi, di mancanza di risorse a causa delle casse statali vuote per le spese belliche, di creazione di una moneta unica per tutta la penisola e pi\u00f9 in generale problemi di gestione per tutte le terre improvvisamente acquisite. A questi problemi, se ne aggiungevano altri, come ad esempio l'analfabetismo, affrontato con l'estensione Legge Casati, e la povert\u00e0 diffusa, nonch\u00e9 la mancanza di infrastrutture. La questione che tenne banco nei primi anni della riunificazione d'Italia fu la questione meridionale e il brigantaggio delle regioni meridionali (soprattutto tra il 1861 e il 1865). Ulteriore elemento di fragilit\u00e0 era costituito dall'ostilit\u00e0 della Chiesa cattolica e del clero nei confronti del nuovo Stato, ostilit\u00e0 che si sarebbe rafforzata dopo il 1870 e la presa di Roma (questione romana).\nLa Destra storica.\nLa Destra storica, composta principalmente dall'alta borghesia e dai proprietari terrieri, form\u00f2 il nuovo governo, che ebbe come primi obiettivi il completamento dell'unificazione nazionale, la costruzione del nuovo Stato e il risanamento finanziario mediante nuove tasse che produssero scontento popolare e accentuarono il brigantaggio, represso con la forza. In politica estera, la Destra storica mantenne la tradizionale alleanza con la Francia, anche se le due nazioni si scontrarono in diverse questioni, prime fra tutte: l'annessione del Veneto e la presa di Roma. Nel 1876 il governo, guidato da Marco Minghetti, venne esautorato per la prima volta non per autorit\u00e0 regia, bens\u00ec dal Parlamento (\"rivoluzione parlamentare\"). Ebbe cos\u00ec inizio l'epoca della Sinistra storica, guidata da Agostino Depretis. Finiva un'epoca: solo pochi anni dopo, Vittorio Emanuele II mor\u00ec, e sul trono gli successe Umberto I.\nLa Sinistra storica.\nLa Sinistra abbandon\u00f2 l'obiettivo del pareggio di bilancio e avvi\u00f2 delle politiche di democratizzazione e ammodernamento del paese, investendo nell'istruzione pubblica e allargando il suffragio, nonch\u00e9 avviando una politica protezionistica di investimenti in infrastrutture e sviluppo dell'industria nazionale coll'intervento diretto dello Stato nell'economia. Per ci\u00f2 che concerne la politica estera, Depretis, abbandon\u00f2 l'alleanza con la Francia, a causa della conquista da parte dello Stato d'oltralpe della Tunisia. L'Italia entr\u00f2 quindi nella Triplice Alleanza, alleandosi con la Germania e l'Impero Austro-Ungarico. Favor\u00ec lo sviluppo del colonialismo italiano, innanzitutto con l'occupazione di Massaua in Eritrea.\nDal 1901 al 1914 la storia e la politica italiana fu fortemente influenzata dai governi guidati da Giovanni Giolitti.\nL'epoca giolittiana.\nGiolitti, come neo-presidente del Consiglio si trov\u00f2 a dover affrontare, prima di tutto, l'ondata di diffuso malcontento che la politica Crispina aveva provocato con l'aumento dei prezzi. Ed \u00e8 con questo primo confronto con le parti sociali che si evidenzi\u00f2 la ventata di novit\u00e0 che Giolitti port\u00f2 nel panorama politico a cavallo tra il XIX e il XX secolo. Non pi\u00f9 repressione autoritaria, bens\u00ec accettazione delle proteste e quindi degli scioperi, purch\u00e9 non violenti n\u00e9 politici, con lo scopo (riuscito) di portare i socialisti nell'arco parlamentare.\nGli interventi pi\u00f9 importanti di Giolitti furono la legislazione sociale e sul lavoro, il suffragio universale maschile, la nazionalizzazione delle ferrovie e delle assicurazioni, la riduzione del debito statale, lo sviluppo delle infrastrutture e dell'industria. In politica estera, ci fu il riavvicinamento dell'Italia alla Triplice intesa di Francia, Regno Unito e Russia. Fu continuata la politica coloniale nel Corno d'Africa, e dopo la guerra italo-turca, furono occupate Libia e Dodecaneso. Giolitti fall\u00ec nel suo tentativo di arginare il nazionalismo come avevano costituzionalizzato i socialisti, e non riusc\u00ec quindi a impedire l'entrata dell'Italia nella prima guerra mondiale e quindi l'ascesa del fascismo.\nL'espansione coloniale.\nL'inizio del regno vide l'Italia impegnata in una serie di attivit\u00e0 alla ricerca di espansione coloniale in Africa.\nIl Corno d'Africa.\nNel novembre 1869 il padre lazzarista Giuseppe Sapeto avvi\u00f2 le trattative per l'acquisto della Baia di Assab con l'appoggio dei governi di sinistra di Depretis e della compagnia privata di Raffaele Rubattino, queste si conclusero solamente nel 1882 rallentate delle contestazioni del governo egiziano, che rivendicava a sua volta il possesso della baia.\nAl ritiro degli egiziani dal Corno d'Africa nel 1884, i diplomatici italiani strinsero un accordo con la Gran Bretagna per l'occupazione del porto di Massaua che assieme ad Assab form\u00f2 i cosiddetti \"possedimenti italiani nel mar Rosso\" che dal 1890 assunsero la denominazione ufficiale di Colonia Eritrea. L'interesse coloniale prosegu\u00ec durante i governi di Francesco Crispi e la citt\u00e0 di Massaua divent\u00f2 il punto di partenza per un progetto mirato al controllo del Corno d'Africa.\nAttraverso i commercianti e gli studiosi italiani che frequentavano la zona, gi\u00e0 dagli anni sessanta, l'Italia aveva cercato di penetrare all'interno dell'Etiopia (all'epoca retta dal Negus Neghesti (Re dei Re, cio\u00e8 Imperatore) Giovanni IV, ma con la presenza di uno Stato relativamente autonomo nei territori del sud, retto da Menelik II), cercando di dividere i due Negus. Nel 1889 l'Italia ottenne, tramite un accordo del Console italiano di Aden con i Sultani che governavano la zona, i protettorati su Obbia e su Migiurtinia. Nel 1892 il Sultano di Zanzibar concesse in affitto i porti del Benadir (fra cui Mogadiscio e Brava) alla societ\u00e0 commerciale \"Filonardi\". Il Benadir, sebbene gestito da una societ\u00e0 privata, fu sfruttato dal Regno d'Italia come base di partenza per delle spedizioni esplorative verso le foci del Giuba e dell'Omo, e per ottenere il protettorato sulla citt\u00e0 di Lugh.\nA seguito della sconfitta e della morte dell'Imperatore Giovanni IV in una guerra contro i dervisci sudanesi (1889), l'esercito italiano occup\u00f2 parte dell'altopiano etiopico, compresa la citt\u00e0 di Asmara, sulla base di precedenti accordi fatti con Menelik il quale, con la morte del rivale, era riuscito a farsi riconoscere Negus Neghesti. Con il trattato che segu\u00ec, Menelik accett\u00f2 la presenza degli italiani sull'altopiano etiope e riconobbe nell'Italia l'interlocutore privilegiato con gli altri paesi europei. Quest'ultimo riconoscimento fu interpretato dagli italiani come l'accettazione di un protettorato e negli anni seguenti sar\u00e0 fonte di discordie fra i due paesi.\nLa politica di progressiva conquista dell'Etiopia si concluse con la campagna d'Africa Orientale (1895-1896) terminata con la pesante sconfitta nella battaglia di Adua (1\u00ba marzo 1896), uno dei pochi successi della resistenza africana al colonialismo europeo del XIX secolo. Dopo questa sconfitta la politica coloniale nel Corno d'Africa continu\u00f2 con il protettorato sulla Somalia, dichiarata colonia nel 1905.\nAltre colonie acquisite nel primo ventennio del novecento.\nNel 1901, come a molte altre potenze straniere, fu garantito all'Italia una concessione commerciale nell'area della citt\u00e0 di Tientsin in Cina. La concessione italiana, di 46 ettari, fu una delle minori concessioni concesse dall'Impero cinese alle potenze europee e, alla fine della prima guerra mondiale, si espanse inglobando la concessione austriaca nella stessa citt\u00e0. I termini di tale concessione vennero ridiscussi, e infine la stessa concessione venne di fatto sospesa, a seguito di un accordo tra la Repubblica Sociale Italiana e il governo filo-giapponese della Repubblica di Nanchino (che inglob\u00f2 la concessione) nel 1943.Dopo l'armistizio dell'8 settembre 1943, la guarnigione italiana a Tientsin combatt\u00e9 contro i giapponesi, ma dovette poi arrendersi e pagare con la prigionia in Corea. La concessione di Tientsin, cos\u00ec come i quartieri commerciali italiani a Shanghai, Hankou e Pechino, furono formalmente soppressi con il trattato di pace del 1947.\nDopo una breve guerra contro l'Impero Ottomano nel 1911, l'Italia acquis\u00ec il controllo della Tripolitania e della Cirenaica, ottenendo il riconoscimento internazionale in seguito al Trattato di Losanna (1912). Le mire italiane sulla Libia, vennero appoggiate dalla Francia, che vedeva di buon occhio l'occupazione di quel territorio in funzione anti-inglese. Con il fascismo, alla Libia venne attribuito l'appellativo di \"quarta sponda\", quando in realt\u00e0 per gran parte degli anni venti fu impegnata in una sanguinosa pacificazione della colonia.\nTra l'aprile e l'agosto del 1912, durante la fase conclusiva della guerra in Libia contro l'Impero ottomano, l'Italia decise di occupare dodici isole dell'Egeo sottoposte al dominio turco: il cosiddetto Dodecaneso. A seguito del Trattato di Losanna (1912), l'Italia pot\u00e9 mantenere l'occupazione militare del Dodecaneso fino a quando l'esercito turco non avesse abbandonato completamente l'area libica. Questo processo avvenne lentamente, anche perch\u00e9 alcuni ufficiali ottomani decisero di collaborare con la resistenza libica, per cui l'occupazione del Dodecaneso venne mantenuta nei fatti fino al 21 agosto 1915, giorno in cui l'Italia, entrata nella prima guerra mondiale assieme alle forze dell'Intesa, riprese le ostilit\u00e0 contro l'Impero Ottomano.\nDurante la guerra e l'occupazione italiana di Adalia l'isola di Rodi fu sede di un'importante base navale per le forze marine britanniche e francesi. Dopo la vittoria nella prima guerra mondiale, il Regno d'Italia intendeva consolidare formalmente la propria presenza nell'area dell'Egeo e lungo le coste turche. Tramite un accordo con il governo greco all'interno del Trattato di S\u00e8vres del 1919, si stabil\u00ec che Rodi diventasse italiana anche dal punto di vista formale, mentre le altre undici isole sarebbero passate alla Grecia, come la totalit\u00e0 delle altre isole del mar Egeo. In cambio, l'Italia avrebbe ottenuto dallo Stato greco il controllo della parte sud-ovest dell'Anatolia (Occupazione italiana di Adalia), che si estendeva da Konya fino ad Alanya e che comprendeva il bacino carbonifero di Adalia. La sconfitta dei Greci nella guerra contro la Repubblica di Turchia nel 1922, rese impossibile l'accordo e l'Italia mantenne l'occupazione dell'arcipelago, la cui amministrazione le fu infine riconosciuta con il Trattato di Losanna (1923).\nL'isola di Saseno fu occupata il 30 ottobre 1914 dal Regno d'Italia, fino a quando, dopo la prima guerra mondiale, il 18 settembre 1920, grazie a un accordo italo-albanese (accordo di Tirana del 2 agosto 1920, in cambio delle pretese italiane su Valona) e a un accordo con la Grecia, entr\u00f2 a far parte dell'Italia che la voleva per la sua posizione strategica. Fece prima parte della provincia di Zara (dal 1920 al 1941), poi, nel 1941, entr\u00f2 a far parte della provincia di Cattaro (Dalmazia). Occupata dai tedeschi nel settembre del 1943 e dai partigiani albanesi nel maggio del 1944, l'isola venne restituita all'Albania per effetto del Trattato di Parigi del 10 febbraio (1947). Oggi sull'isola esiste un deposito e una caserma della Guardia Costiera aperta nel 1997 per reprimere i traffici illeciti tra l'Italia e l'Albania e restano le installazioni (incluso un faro e varie fortificazioni) costruite durante la precedente occupazione italiana.\nCome rappresaglia dell'uccisione di civili e militari italiani in Libia ed Etiopia, durante il dominio coloniale italiano in Africa furono commesse (anche se in misura inferiore a quanto fatto - ad esempio - da inglesi e francesi) atrocit\u00e0 e crimini contro l'umanit\u00e0.\nLa questione meridionale e l'emigrazione italiana.\nGi\u00e0 dall'Ottocento e per tutto il Novecento si assiste al forte divario Nord-Sud del paese con la situazione di forte difficolt\u00e0 del Mezzogiorno d'Italia rispetto alle altre regioni del Paese. Nota come questione meridionale, utilizzata la prima volta nel 1873 dal deputato radicale lombardo Antonio Billia, intendendo la disastrosa situazione economica del Mezzogiorno in confronto alle altre regioni dell'Italia unita, viene adoperata nel linguaggio comune ancora oggi.\nAnche in virt\u00f9 di ci\u00f2, l'Italia, nel periodo a cavallo tra Ottocento e Novecento fu interessata dal fenomeno dell'emigrazione. Il fenomeno ha riguardato dapprima il Settentrione (Piemonte, Veneto e Friuli in particolare) e, dopo il 1880, anche il Mezzogiorno. In particolare, dai porti del Mar Mediterraneo partirono molte navi con migliaia di italiani diretti nelle Americhe in cerca di un futuro migliore.\nL'Italia nella prima guerra mondiale (1915-1918).\nL'iniziale neutralit\u00e0.\nAllo scoppio del conflitto l'Italia rimase neutrale, entr\u00f2 in guerra il 24 maggio 1915 a fianco dell'Intesa dopo la firma Patto di Londra che prevedeva che l'Italia avrebbe ottenuto, in caso di vittoria, il Trentino, l'Alto Adige, la Venezia Giulia, l'Istria, con l'esclusione di Fiume e la Dalmazia settentrionale.\nInoltre l'Italia avrebbe avuto l'arcipelago del Dodecaneso (occupato, ma non annesso a colonia dopo la guerra italo-turca), la base di Valona in Albania, il bacino carbonifero di Adalia in Turchia, nonch\u00e9 un'espansione delle colonie africane, a scapito della Germania (da aggiungersi alle gi\u00e0 esistenti colonie di Libia, Somalia ed Eritrea).\n1915-1918.\nIl comando dell'esercito venne affidato al generale Luigi Cadorna, con obiettivo il raggiungimento di Vienna passando per Lubiana. All'alba del 24 maggio il Regio Esercito spar\u00f2 il primo colpo di cannone contro le postazioni austro-ungariche asserragliate a Cervignano del Friuli che, poche ore pi\u00f9 tardi, divenne la prima citt\u00e0 conquistata, lo stesso giorno cadde il primo soldato italiano, Riccardo di Giusto. All'alba del medesimo la flotta austro-ungarica bombard\u00f2 la stazione ferroviaria di Manfredonia; alle 23:56, bombard\u00f2 Ancona. Il fronte bellico d'Italia ebbe come teatro le Alpi, dallo Stelvio al mare Adriatico. Lo sforzo principale per sfondare il fronte fu concentrato nella regione delle valli Isonzo, in direzione di Lubiana. L'iniziale avanzata italiana fu presto fermata, arrivando cos\u00ec a una guerra di posizione simile a quella che si stava svolgendo sul fronte occidentale, continuando con pochi risultati e molte perdite nel corso del 1915, 1916 e 1917.\nNell'ottobre 1917 la Russia abbandon\u00f2 il conflitto a causa della rivoluzione comunista. Le truppe degli Imperi centrali furono spostate dal fronte orientale a rinforzo di quello occidentale, austro-ungarici e tedeschi attraccarono il 24 ottobre convergendo su Caporetto e accerchiando la 2\u00aa Armata comandata dal generale Luigi Capello. L'unica armata resistita al disastro fu la 3\u00aa, guidata da Emanuele Filiberto di Savoia, cugino di Re Vittorio Emanuele III.\nLa rottura del fronte di Caporetto provoc\u00f2 il crollo delle postazioni italiane lungo l'Isonzo, con la ritirata delle armate schierate dall'Adriatico fino alla Valsugana, in Trentino, mentre gli austriaci avanzarono per 150\u00a0km in direzione sud-ovest raggiungendo Udine in soli quattro giorni. La disfatta port\u00f2 alla destituzione di Capello, ritenuto il principale responsabile della sconfitta, e di Cadorna, quest'ultimo sostituito dal maresciallo Armando Diaz come capo di stato maggiore; e fu anche la cagione di un elevato malcontento nelle truppe, che port\u00f2 a frequenti disordini, molti dei quali terminati con sommarie fucilazioni. Gli austro-ungarici fermarono gli attacchi in attesa della primavera del 1918, preparando un'offensiva che li avrebbe dovuti portare a penetrare nella pianura veneta. Tale offensiva arriv\u00f2 il 15 giugno: l'esercito dell'Impero attacc\u00f2 con 66 divisioni nella battaglia del solstizio (15-23 giugno 1918), che vide gli italiani resistere all'assalto.\nGli austro-ungarici persero le loro speranze, visto che il paese era ormai a un passo dal tracollo, assillato dall'impossibilit\u00e0 di continuare a sostenere lo sforzo bellico sul piano economico e su quello sociale, data l'incapacit\u00e0 dello Stato di farsi garante dell'integrit\u00e0 dello Stato multinazionale asburgico. Con i popoli dell'impero asburgico sull'orlo della rivoluzione, l'Italia anticip\u00f2 di un anno l'offensiva prevista per il 1919 per impegnare le riserve austro-ungariche e impedire loro la prosecuzione dell'offensiva sul fronte francese. Da Vittorio Veneto, il 23 ottobre part\u00ec l'offensiva. Gli italiani avanzarono rapidamente in Veneto, Friuli e Cadore e il 29 ottobre l'Austria-Ungheria si arrese. Il 3 novembre, a Villa Giusti, presso Padova l'esercito dell'Impero firm\u00f2 l'armistizio.\nEsito.\nL'Italia complet\u00f2 la sua unificazione nazionale acquisendo il Trentino-Alto Adige (Trento e Bolzano) e la Venezia Giulia (Gorizia, Trieste, Istria, Fiume, Zara). Queste regioni avevano fatto parte, fino ad allora, della Cisleitania nell'ambito dell'Impero Austro-Ungarico (con l'eccezione della citt\u00e0 di Fiume, incorporata nel Regno d'Italia nel 1924 e ubicata in Transleitania). Inoltre, al Regno d'Italia furono assegnate alcune compensazioni territoriali in Africa, come l'Oltregiuba, in Somalia. Ma il prezzo fu altissimo: 651.010 soldati e 589.000 civili, per un totale di 1.240.000 morti, su una popolazione di soli 36 milioni, con la pi\u00f9 alta mortalit\u00e0 nella fascia di et\u00e0 compresa tra 20 e 24 anni.\nIl ventennio fascista.\nNascita del fascismo e marcia su Roma.\nDopo la prima guerra mondiale la situazione interna italiana era precaria: le casse statali erano quasi vuote anche perch\u00e9 la lira durante il conflitto aveva perso buona parte del suo valore, a fronte di un costo della vita aumentato di almeno il 450%. Scarseggiavano le materie prime e le industrie faticavano a convertire la produzione bellica in produzione \"di pace\" e ad assorbire l'abbondanza di manodopera accresciuta dai soldati di ritorno dal fronte. Inoltre, il paese, con la sua economia basata sull'agricoltura, perse una grossa fetta della sua forza-lavoro causando la rovina di moltissime famiglie. Per questi motivi nessun ceto sociale era soddisfatto, e soprattutto tra i benestanti si insinu\u00f2 il timore di una possibile rivoluzione comunista, sull'esempio russo. L'estrema fragilit\u00e0 socio-economica port\u00f2 spesso a disordini, che il pi\u00f9 delle volte venivano stroncati con metodi sbrigativi e sanguinosi dalle forze armate. Inoltre, il trattato di Versailles (1919), non aveva portato nessun vantaggio importante all'Italia, in quanto il patto (memorandum) di Londra, che prevedeva l'annessione all'Italia della Dalmazia, non venne rispettato. In base al principio di autodeterminazione dei popoli, propugnato dal presidente statunitense Woodrow Wilson, la Dalmazia venne annessa al neocostituito Regno dei Serbi, dei Croati e degli Sloveni, con l'eccezione di Zara (a maggioranza italiana) e dell'isola di Lagosta, che con altre tre isole vennero annesse all'Italia.\nTra gli strati sociali scontenti e soggetti alle suggestioni della propaganda nazionalista sul mito della \"vittoria mutilata\", a seguito del Trattato di Pace, emersero le organizzazioni di reduci, soprattutto quelle degli ex-\"arditi\", che aggiungevano al malcontento generalizzato il risentimento dato dalla convinzione di non aver ottenuto un adeguato riconoscimento per i loro sacrifici e il coraggio dimostrati nei combattimenti al fronte.\nIn questo contesto, il 23 marzo 1919, Benito Mussolini fond\u00f2 a Milano il primo fascio di combattimento, un movimento che espresse la volont\u00e0 di \u00abtrasformare, se sar\u00e0 inevitabile anche con metodi rivoluzionari, la vita italiana\u00bb, autodefinendosi \"partito dell'ordine\" e guadagnandosi la fiducia dei ceti pi\u00f9 ricchi e conservatori, contrari a ogni agitazione e alle rivendicazioni sindacali che caratterizzarono il biennio rosso italiano. Il momento pareva propizio per Mussolini, e un contingente di 50.000 squadristi venne radunato nell'alto Lazio e mosse contro la Capitale, il 26 ottobre 1922. Mentre l'Esercito si preparava a fronteggiare il colpo di mano fascista (con Badoglio principale sostenitore della linea dura) il re Vittorio Emanuele III si rifiut\u00f2 di firmare il decreto di stato d'emergenza, costringendo alle dimissioni il presidente del consiglio Luigi Facta e il suo governo. Le camicie nere marciarono sulla Capitale il 28 ottobre, senza incontrare alcuna resistenza e due giorni dopo il re incaric\u00f2 Mussolini di formare il nuovo governo.\nIl fascismo diventa dittatura.\nDivenuto Presidente del Consiglio, Mussolini rafforz\u00f2 il proprio potere prima delle elezioni del 6 aprile 1924 facendo approvare una nuova legge elettorale (la cosiddetta \"Legge Acerbo\") che attribuiva i due terzi dei seggi parlamentari alla lista che avesse raccolto il 25% dei voti. Il \"listone\", guidato da Mussolini, ottenne il 64,9% dei voti. Il 30 maggio 1924 il deputato socialista Giacomo Matteotti prendendo la parola alla Camera contest\u00f2 i risultati delle elezioni, dieci giorni dopo, il 10 giugno 1924 Matteotti venne rapito e ucciso. Il 3 gennaio 1925, alla Camera, Mussolini con un famoso discorso si assunse ogni responsabilit\u00e0 per la violenza avvenuta: Con questo discorso Mussolini ufficializz\u00f2 la dittatura. Nel biennio 1925-1926 vennero emanati una serie di provvedimenti liberticidi: furono sciolti tutti i partiti e le associazioni sindacali non fasciste, venne soppressa ogni libert\u00e0 di stampa, di riunione o di parola, venne ripristinata la pena di morte e venne creato un \"Tribunale speciale\" con amplissimi poteri, in grado di mandare al confino con un semplice provvedimento amministrativo le persone sgradite al regime.\nPolitica interna.\nIl fascismo in politica interna tent\u00f2 di contrastare la svalutazione della lira con misure quali la messa in commercio di pane con meno farina, l'aggiunta di alcool alla benzina, l'aumento delle ore di lavoro da 8 a 9 senza variazioni di salario, l'istituzione della tassa sul celibato, la riduzione dei prezzi dei giornali, dei biglietti e dei francobolli ecc. L'11 febbraio 1929 furono firmati i Patti Lateranensi, che stabilirono il mutuo riconoscimento tra il Regno d'Italia e lo Stato della Citt\u00e0 del Vaticano. Con la ratifica del concordato la religione cattolica divenne la religione di Stato in Italia, fu istituito l'insegnamento della religione cattolica nelle scuole e fu riconosciuta la sovranit\u00e0 e l'indipendenza della Santa Sede. Il fascismo tent\u00f2 inoltre di rendere \"pura\" la lingua italiana italianizzando i prestiti linguistici e i toponimi stranieri in Valle d'Aosta e in Trentino-Alto Adige. Inoltre viene imposto l'uso del voi al posto del lei, considerato straniero. \nL'11 ottobre 1935 l'Italia venne sanzionata per l'invasione dell'Etiopia. Le sanzioni in vigore dal 18 novembre consisttero essenzialmente nell'embargo. In realt\u00e0 fu soltanto la Gran Bretagna a osservare le regole imposte dalle sanzioni. In seguito all'embargo, la propaganda politica spinse affinch\u00e9 si consumassero solo prodotti italiani. Fu in pratica la nascita dell'autarchia, secondo la quale \"tutto doveva essere prodotto e consumato all'interno dello stato\". Per esempio venne sostituito: la lana con il lanital (la lana di caseina), la benzina con il \"carburante nazionale\" (benzina con l'85% di alcool) mentre il caff\u00e8 venne sostituito con il \"caff\u00e8\" d'orzo. Le sanzioni all'Italia avvicinarono Mussolini a Adolf Hitler, il dittatore nazista tedesco. Ben presto i due dittatori strinsero un'alleanza, che venne consolidata dalla promulgazione, nel 1938, da parte di Mussolini, delle leggi razziali, che privarono di molti diritti civili e politici gli ebrei (e tutte le altre \"razze inferiori\"): molti persero il lavoro solo perch\u00e9 ebrei.\nLa politica estera e l'Impero.\n A seguito della completa conquista della Libia, avvenuta alla fine degli anni venti, Mussolini manifest\u00f2 l'intenzione di dare un Impero all'Italia e l'unico territorio rimasto \"libero\" da ingerenze straniere era l'Abissinia, nonostante fosse membro della Societ\u00e0 delle Nazioni. Il progetto d'invasione inizi\u00f2 all'indomani della conclusione degli accordi sul trattato di amicizia e si concluse con l'ingresso dell'esercito italiano ad Addis Abeba il 5 maggio 1936 (vedi Guerra d'Etiopia).\nQuattro giorni dopo venne proclamata la nascita dell'Impero italiano e l'incoronazione di Vittorio Emanuele III come Imperatore d'Etiopia (con il titolo di \"Qesar\", anzich\u00e9 quello di Negus Neghesti). Con la conquista di gran parte dell'Etiopia si procedette a una ristrutturazione delle colonie del Corno d'Africa. Somalia, Eritrea e Abissinia vennero riunite nel vicereame dell'Africa Orientale Italiana (AOI). Il progetto coloniale termin\u00f2 con l'occupazione britannica dei territori soggetti al dominio italiano nel 1941. Dal 1938 in Europa si inizi\u00f2 a respirare aria di guerra: Hitler aveva gi\u00e0 annesso l'Austria e i Sudeti e con la successiva Conferenza di Monaco gli venne dato il lasciapassare per l'annessione di tutta la Cecoslovacchia, mentre Mussolini, dopo l'Etiopia, stava cercando nuovi obiettivi per non perdere il passo dell'alleato tedesco. La vittima designata venne trovata nell'Albania. In due soli giorni (7-8 aprile 1939), con l'ausilio di 22.000 uomini e 140 carri armati, Tirana fu conquistata. Vittorio Emanuele III divenne anche re d'Albania. Il 22 maggio 1939 venne firmato il Patto d'Acciaio tra Germania e Italia.\nL'Italia nella seconda guerra mondiale.\nAlleata con la Germania (1940-1943).\nIl 10 giugno 1940 l'Italia entr\u00f2 nella seconda guerra mondiale come alleata della Germania contro Francia e Regno Unito. Nel 1941 fu dichiarata guerra all'Unione Sovietica e con l'Impero giapponese agli Stati Uniti d'America. Mussolini, confortato dagli schiaccianti successi della Germania di Adolf Hitler, credeva in una vittoriosa guerra lampo dell'alleato tedesco, assieme al quale avrebbe potuto sedere al tavolo dei vincitori. In realt\u00e0 le difficolt\u00e0 oggettive delle truppe italiane e le ingenti forze a disposizione dell'alleanza nemica, portarono non poche sconfitte all'esercito regio. I primi scontri ebbero luogo il 21 giugno sulle Alpi, contro la Francia, ormai sconfitta dai tedeschi, con la sola conquista di una piccola striscia nel sud del Paese. Dopo di ci\u00f2 Mussolini concentr\u00f2 le sue mire espansionistiche sulla Grecia. Pensando di non trovare alcuna resistenza le truppe italiane avanzarono in territorio greco, ma tra novembre e dicembre i greci contrattaccarono e costrinsero gli italiani a ritirarsi in Albania. Questo insuccesso caus\u00f2 la fine della \"Guerra parallela\", cos\u00ec chiamata da Mussolini.\nContemporaneamente si registrarono i primi insuccessi anche nelle colonie del corno d'Africa, perduto il 20 maggio 1941 con la resa del Duca d'Aosta dopo la Seconda battaglia dell'Amba Alagi. In questa occasione al Regio Esercito fu reso l'onore delle armi da parte dei britannici. L'11 aprile i tedeschi si impossessarono dell'area balcanica, concedendo allo Stato fascista di mettere nominalmente a capo dello Stato croato un rappresentante di casa Savoia. In base ad accordi con il capo del governo croato, Ante Pavelic, l'Italia avrebbe avuto per 25 anni il dominio del litorale della Croazia. Nel 1942 le operazioni italiane si concentrarono in Unione Sovietica e Africa. In entrambi i fronti, grazie alle truppe tedesche, si ebbero dei temporanei successi: in Russia si conquistarono vasti territori, mentre nel nord Africa Rommel penetr\u00f2 in Egitto, ma a causa degli attacchi dell'aviazione anglo-americana e della scarsit\u00e0 di rinforzi sempre meno frequenti si arriv\u00f2 a una sconfitta nella Seconda battaglia di El Alamein, che segn\u00f2 la fine delle speranze dell'Asse di conquistare l'Egitto ed i campi petroliferi del Medio Oriente.\nLa situazione peggior\u00f2 anche sul fronte russo con l'avvicinarsi dell'inverno, Mussolini non si era curato di rafforzare l'equipaggiamento delle truppe italiane appartenenti all'ARMIR, ex CSIR. Gi\u00e0 nell'estate vi erano state pesanti perdite nell'esercito italiano e nel dicembre 1942 cominciano le prime pesanti sconfitte, seguite dalla ritirata. A maggio gli alleati conquistarono Tunisi, ultimo baluardo africano dell'esercito italiano e poche settimane pi\u00f9 tardi anche le isole di Lampedusa e Pantelleria, dando inizio allo Sbarco in Sicilia.\nLa caduta del fascismo, la Repubblica di Sal\u00f2 e la resistenza (1943-1945).\nLe sconfitte militari causarono in Italia vari scioperi e un calo di consensi nei confronti del regime. Il 24 luglio 1943 si riun\u00ec il Gran consiglio del fascismo Mussolini venne sfiduciato e il mattino seguente arrestato. Vittorio Emanuele III pose Pietro Badoglio a capo del governo, pur annunciando il proseguimento della guerra a fianco dei tedeschi, segretamente stava trattando l'armistizio con gli Alleati, questo fu firmato il 3 settembre e reso pubblico l'8. Il giorno successivo Vittorio Emanuele III e Badoglio fuggirono da Roma per riparare in Puglia, sotto la protezione degli alleati. La reazione tedesca all'armistizio fu l'occupazione militare di gran parte dell'Italia, la cattura di molti soldati italiani e la liberazione di Mussolini il 12 settembre, posto a capo della Repubblica Sociale Italiana, di fatto subordinata ai tedeschi. Il Paese si trov\u00f2 diviso in due con il Regno del Sud a fianco degli alleati contro la Germania e la RSI. \nIn questo quadro drammatico, nacquero per\u00f2 le prime formazioni di partigiani, che soprattutto nel centro-nord diedero vita al primo nucleo dell'Italia libera. Il 22 gennaio 1944 gli anglo-americani, condotti dal maggior generale John Lucas, sbarcarono nell'Italia centrale, nella zona compresa tra Anzio e Nettuno, con lo scopo di aggirare le forze tedesche attestate sulla Linea Gustav e di liberare Roma. La lunga battaglia che ne deriv\u00f2 \u00e8 comunemente conosciuta come \"battaglia di Anzio\". Il 24 marzo i nazisti compirono l'eccidio delle Fosse Ardeatine, massacro eseguito a Roma ai danni di 335 civili italiani, come atto di rappresaglia per l'attacco in via Rasella eseguito da partigiani contro le truppe germaniche e avvenuto il giorno prima. Per la sua efferatezza, l'alto numero di vittime, e per le tragiche circostanze che portarono al suo compimento, \u00e8 diventato l'evento simbolo della rappresaglia nazista durante il periodo dell'occupazione. Le Fosse Ardeatine, antiche cave di pozzolana site nei pressi della via Ardeatina, sono diventate un monumento visitabile a ricordo dei fatti.\nNel maggio 1944 si accrebbe la sottomissione della RSI nei confronti della Germania nazista, con l'annessione del Trentino-Alto Adige, della provincia di Belluno e di Tarvisio al Terzo Reich. Il 5 giugno 1944, il giorno dopo la liberazione di Roma, Vittorio Emanuele III nomin\u00f2 il figlio \"Luogotenente Generale del Regno\" in base agli accordi tra le varie forze politiche che costituivano il Comitato di Liberazione Nazionale, che prevedevano di \u00abcongelare\u00bb la questione istituzionale fino al termine del conflitto. Umberto esercitava di fatto le prerogative di sovrano senza tuttavia possedere il titolo di re, appartenente a Vittorio Emanuele III, rimasto in disparte a Salerno. Nella primavera 1945 gli alleati poterono lanciare l'offensiva contro l'esercito tedesco sfondando in pi\u00f9 punti la Linea Gotica e portando gli alleati alla liberazione di Bologna il 21 aprile. L'arrivo degli alleati a Milano fu anticipato dalla insurrezione partigiana proclamata dal CLN il 25 aprile, questa data sar\u00e0 poi scelta come festivit\u00e0 nazionale per ricordare la liberazione. Il 28 aprile Mussolini venne fucilato e il suo cadavere esposto alla folla a Milano in piazzale Loreto il giorno successivo. Le truppe nazi-fasciste capitolarono il 29 aprile 1945, e il 2 maggio il comando tedesco firm\u00f2 a Caserta la resa delle sue truppe in Italia e per procura anche la resa formale dei reparti della RSI.\nNel 1945, la Francia tent\u00f2 di annettersi le province di Aosta e di Imperia: intervenne il presidente statunitense Harry Truman che ordin\u00f2 al generale Charles de Gaulle il ritiro delle sue truppe, e il governo italiano soppresse la provincia di Aosta riaccorpandola alla provincia di Torino. Nel 1948, la provincia di Aosta fu ricostituita nella forma di regione autonoma a statuto speciale.\nEpilogo del conflitto e costo della guerra.\nNell'aprile del 1945 le forze nazi-fasciste vennero sconfitte anche con il contributo dei partigiani, formati da ex-militari sbandati dopo l'armistizio ma anche da donne, ragazzi e anziani, e col supporto delle popolazioni, che cost\u00f2 spesso gravi massacri per rappresaglia da parte delle forze occupanti. Inoltre, vi furono gravi episodi di regolamenti di conti e di guerra civile che costarono agli sconfitti migliaia di morti.\nLa fine della guerra vide l'Italia in condizioni critiche: i vari combattimenti e bombardamenti aerei avevano ridotto molte citt\u00e0 e paesi in macerie, le principali vie di comunicazione erano interrotte, il territorio era occupato dalle truppe angloamericane, con l'eccezione dell'area triestina che venne velocemente occupata dai partigiani titini per un periodo di sei mesi, ritirandosi solo a seguito di un ultimatum alleato. Durante questo periodo i partigiani jugoslavi massacrarono molti italiani presenti in Dalmazia e in Venezia Giulia, sia collaboratori con gli occupatori tedeschi o oppositori all'annessione di quei territori alla Jugoslavia, gettando i cadaveri in mare o nelle foibe carsiche.\nIl numero di italiani morti a causa della guerra fu molto elevato: sono stimati tra 415\u00a0000 (di cui 330\u00a0000 militari e 85\u00a0000 civili) e 443\u00a0000 morti, stimando che la popolazione italiana all'inizio del conflitto fosse di 43.800.000 persone si arriva a conteggiare circa una vittima ogni 100 italiani. Dalla fine della guerra fino agli anni cinquanta avvenne anche l'esodo istriano durante il quale gran parte della popolazione di lingua italiana (in quantit\u00e0 stimata tra un minimo 200.000 e un massimo 350.000 persone,) abbandon\u00f2 i territori istriani e dalmati, occupati dalla Jugoslavia, rifugiandosi come profughi in Italia e all'estero.\nLa Repubblica Italiana.\nGli anni costituenti (1946-1948).\nCol referendum istituzionale del 2 e 3 giugno 1946, durante il quale per la prima volta anche le donne italiane ebbero il diritto al voto, gli italiani scelsero di cambiare la forma di governo statale da monarchia a Repubblica ed elessero i delegati Assemblea Costituente. Il 10 febbraio 1947 il governo De Gasperi firm\u00f2 per l'Italia il trattato di pace con le potenze vincitrici della seconda guerra mondiale, riconoscendo l'indipendenza delle sue colonie e dell'Albania e cedendo territori a Grecia, Albania, Jugoslavia e Francia. il 1\u00ba gennaio 1948 entr\u00f2 in vigore la Costituzione della Repubblica Italiana; Enrico De Nicola, fino a quel momento capo provvisorio dello Stato (a partire dal 1\u00ba luglio 1946), divenne per alcuni mesi il primo presidente della Repubblica Italiana, sostituito in seguito dall'economista Luigi Einaudi.\nLa \"prima\" repubblica (1948-1994).\nPresidente del Consiglio fu nei primi anni Alcide De Gasperi, per volere del quale l'Italia entr\u00f2 a far parte della sfera di influenza atlantica, filoamericana e anticomunista, contrapposta al blocco sovietico. Questa collocazione accender\u00e0 una competizione politica tra i due maggiori partiti, la DC e il PCI. Quest'ultimo tuttavia rimarr\u00e0 sempre all'opposizione per via dei legami ideologici e finanziari col regime totalitario dell'Unione Sovietica, legami che avrebbero provocato, nel caso di una sua entrata al governo, una rottura dell'alleanza internazionale con gli Stati Uniti e degli accordi di Yalta generando un'anomalia rispetto alle altre democrazie europee occidentali, dove i partiti comunisti avevano un consenso elettorale assai minore che in Italia oppure non esistevano, fino alla caduta del muro di Berlino.\nQuesto assetto politico, vide il susseguirsi di presidenti del consiglio appartenenti al medesimo partito (Democrazia Cristiana, che fu sempre il partito con la maggioranza relativa a ogni elezione nazionale) fino al 1981, facendo s\u00ec che in Italia non si ebbe una alternanza politica.\nAnche grazie agli aiuti economici provenienti dagli USA tramite il Piano Marshall, l'Italia inizi\u00f2 la ricostruzione di case e industrie danneggiate durante il conflitto, riprendendosi economicamente e dando vita al \"miracolo economico\": il Prodotto interno lordo crebbe del 6.3%, un record nella storia del paese, mentre il reddito pro capite pass\u00f2 da 350.000 a 571.000 lire; tra il 1958 e il 1959 gli investimenti lordi crebbero del 10% e tra il 1961 e il 1962 l'incremento fu del 13%. Questi numeri ridussero sensibilmente il divario storico con Paesi europei sviluppati come Inghilterra, Germania e Francia. L'Italia primeggiava soprattutto in due grandi settori ad alta tecnologia, quali la microelettronica e la chimica, grazie a gruppi industriali come la Olivetti e la Montecatini, ma anche nella farmaceutica, nel nucleare, nell'aeronautica, nelle telecomunicazioni e nel settore petrolifero, grazie alla scoperta di petrolio e gas metano in Pianura padana compiuta dall'ENI (Ente Nazionale Idrocarburi), creato nel 1953 da Enrico Mattei che negozi\u00f2 rilevanti concessioni petrolifere in Medio Oriente e un importante accordo commerciale con l'Unione Sovietica, rompendo l'oligopolio delle cosiddette \"Sette sorelle\".\nLa crescita del reddito pro capite produsse l'aumento dei consumi individuali che registrarono una crescita media di cinque punti percentuali l'anno. La domanda di beni durevoli (automobili, elettrodomestici, ecc.) raggiunse una crescita annua pari al 10.4%. L'industria registr\u00f2 una crescita pari all'84% tra il 1953 e il 1961. L'elevata disponibilit\u00e0 di manodopera era dovuta a un forte flusso di migrazione dalle campagne alle citt\u00e0 e dal sud verso il nord. Questo notevole sviluppo fu possibile anche grazie all'intervento dello Stato nell'economia con politiche economiche di stampo keynesiano soprattutto attraverso l'aumento della spesa pubblica e la creazione di societ\u00e0 a partecipazione statale. Infine, contribu\u00ec alla crescita dell'Italia la creazione, nel 1951, della Comunit\u00e0 europea del carbone e dell'acciaio, di cui l'Italia fu una delle nazioni fondatrici, evolutasi poi in CEE nel 1957, fino ad arrivare alla creazione del Mercato Europeo Comune (MEC) e ad arrivare nel 1979 a un sistema monetario europeo con l'ecu valuta virtuale. Ci\u00f2 permise l'apertura delle frontiere italiane ai commerci, col conseguente aumento delle esportazioni e degli scambi commerciali con l'Europa.\nNel 1961 avvennero le celebrazioni del Centenario dell'Unit\u00e0 d'Italia: il presidente degli Stati Uniti John Fitzgerald Kennedy disse: \u00abTutti noi, nel senso pi\u00f9 vasto, dobbiamo qualcosa all'esperienza italiana. \u00c8 un fatto storico straordinario: ci\u00f2 che siamo e in cui crediamo ha avuto origine in questa striscia di terra che si protende nel Mediterraneo. Tutto quello per la cui salvaguardia combattiamo oggi ha avuto origine in Italia, e prima ancora in Grecia. [...] Il Risorgimento, da cui \u00e8 nata l'Italia moderna, come la Rivoluzione americana che ha dato le origini al nostro Paese, \u00e8 stato il risveglio degli ideali pi\u00f9 radicati della civilt\u00e0 occidentale: il desiderio di libert\u00e0 e di difesa dei diritti individuali. Lo Stato esiste per proteggere questi diritti, che non ci vengono grazie alla generosit\u00e0 dello Stato. Questo concetto, le cui origini risalgono alla Grecia e all'Italia, \u00e8 stato, secondo me, uno dei fattori pi\u00f9 importanti nello sviluppo del nostro Paese. [...] Per quanto l'Italia moderna abbia solo un secolo di vita, la cultura e la storia della penisola italiana vanno indietro di oltre duemila anni. La civilt\u00e0 occidentale come la conosciamo oggi, le cui tradizioni e valori spirituali hanno dato grande significato alla vita occidentale in Europa dell'Ovest e nella comunit\u00e0 Atlantica, \u00e8 nata sulle rive del Tevere\u00bb.\nDal 1963 la DC, guidata da Fanfani, non fu pi\u00f9 in grado di governare da sola e apr\u00ec all'entrata dei socialisti al governo, formando un centrosinistra retto da un pentapartito. Il 1968 vide l'Italia trasformarsi radicalmente sul piano sociale, sia per le migliorate condizioni di vita dovute al boom economico degli anni precedenti, sia per le contestazioni di nuovi movimenti, soprattutto giovanili e operai, che portarono profonde modifiche al costume, alla mentalit\u00e0 generale, alla scuola, ma che a differenza delle altre liberaldemocrazie occidentali furono in larga parte dominati da una militanza di sinistra. Nel 1969 i movimenti studenteschi si saldarono con le proteste del mondo operaio e la crescita del conflitto sociale port\u00f2 al cosiddetto \"Autunno caldo\" con cui la classe operaria ottenne la settimana di 40 ore lavorative, una regolamentazione degli straordinari, la revisione del sistema pensionistico, il diritto di assemblea; nel 1970 verr\u00e0 infine approvato lo statuto dei lavoratori.\nIl 12 dicembre 1969 l'esplosione di una bomba all'interno della Banca Nazionale dell'Agricoltura in Piazza Fontana a Milano provoc\u00f2 diciassette vittime e un centinaio di feriti. La strage di Piazza Fontana inaugur\u00f2 la cosiddetta \"strategia della tensione\", termine con il quale la pubblicistica ha indicato un oscuro piano di attentati mirati a seminare il terrore tra la popolazione per preparare il terreno a un colpo di Stato di estrema destra, nel quale si ipotizz\u00f2 fossero coinvolti elementi dei servizi segreti e delle forze armate legati a gruppi neofascisti: infatti in tale strategia si inquadrano anche la strage di Peteano (31 maggio 1972, tre morti e due feriti), l'attentato alla questura di Milano (17 marzo 1973, quattro morti e cinquantadue feriti), quello al treno \"Italicus\" tra Firenze e Bologna (dodici morti e quarantotto feriti) nel 1974 e, nello stesso anno, la strage di piazza della Loggia a Brescia (otto morti e centodue feriti) durante una manifestazione sindacale, tutti attribuiti a gruppi di estrema destra.\nNegli anni settanta alcuni dei numerosi movimenti politici, sorti negli anni precedenti, si estremizzarono e arrivando a pratiche di lotta armata, sia da parte di gruppi rivoluzionari d'ispirazione marxista (come le Brigate Rosse), e sia da gruppi neofascisti come i \"NAR\") caratterizzando quelli che furono chiamati gli anni di piombo. L'indebolimento progressivo della coalizione di governo port\u00f2 al progetto di un compromesso storico tra DC e PCI, che tuttavia fall\u00ec proprio per il rapimento e l'uccisione, per opera delle Brigate Rosse, del nuovo segretario della DC Aldo Moro.\nLa tensione sociale, culminata nella strage di Bologna (2 agosto 1980, ottantacinque morti e duecento feriti), si dissolse con gli anni ottanta, detti del \u00abriflusso\u00bb, durante i quali ci fu un lento declino del potere dei sindacati e della partecipazione politica, ma un aumento del senso di ottimismo e di benessere sociale, con un significativo miglioramento del PIL. L'ascesa politica di Craxi fece naufragare il compromesso storico e port\u00f2 a una crescita del PSI, a spese del PCI, una crescita che nei suoi progetti avrebbe dovuto consentire la nascita di un'alternativa di sinistra alla DC, al fine di adeguare l'Italia agli altri paesi occidentali riassorbendone l'anomalia. La caduta del Muro di Berlino nel 1989 ebbe per\u00f2 ripercussioni anche in Italia, assumendo il significato di un crollo ideale dell'alternativa al capitalismo, e accelerando gli eventi politici. L'anno successivo il PCI deliber\u00f2 il proprio scioglimento, costituendo un nuovo partito denominato Partito Democratico della Sinistra che abbandon\u00f2 la tradizione comunista. Inizi\u00f2 cos\u00ec il disfacimento della Prima Repubblica, che logorata da scandali finanziari e da nuovi scenari mondiali, sarebbe terminata di l\u00ec a qualche anno. In questo contesto si inseriscono anche il famoso scandalo della loggia massonica P2 e l'Organizzazione Gladio.\nSempre negli anni ottanta e novanta, associazioni criminali o malavitose come la Mafia (o Cosa Nostra) in Sicilia, la 'Ndrangheta in Calabria, la Camorra in Campania, la Sacra Corona Unita in Puglia, l'Anonima sequestri in Sardegna, la banda della Magliana a Roma, la Mala del Brenta nel Veneto, la banda della Comasina in Lombardia, la Banda della Uno bianca in Emilia-Romagna, le Bestie di Satana nel varesotto, turberanno la vita sociale e politica della 1\u00aa Repubblica con le loro azioni delittuose contro i civili e lo Stato in generale. \nAltri eventi che segnarono la storia politica degli anni settanta-ottanta furono i delitti del Mostro di Firenze, l'Attentato a Giovanni Paolo II, la Strage dell'Heysel, l'Incidente di Vermicino, la sparizione di Emanuela Orlandi e Mirella Gregori, la strage di Ustica, fino alla Strage di Capaci e alla Strage di via d'Amelio dei primi anni 90'. Tra i disastri naturali, industriali e colposi che segnarono questo periodo si ricordano la Frana di Agrigento del 1966, il Disastro del Vajont, il Disastro di Seveso, il Disastro di Marcinelle, la Tragedia di Superga, il Naufragio dell'Andrea Doria, il Disastro di Molare, il disastro di Capoterra, il Disastro della motonave Elisabetta Montanari, il Disastro della Val di Stava, l'Alluvione di Firenze del 4 novembre 1966, l'Alluvione di Venezia del 4 novembre 1966, l'Alluvione della Valtellina del luglio 1987, l'Alluvione del Piemonte del 1994 e l'Alluvione di Sarno e Quindici del 1998, i terremoti del Belice, del Friuli e quello dell'Irpinia, il Disastro della funivia di Cavalese disastro della funivia di Cavalese, il Disastro di Punta Raisi, il Disastro di \u010cernobyl', il Disastro del Moby Prince, il Disastro della petroliera Haven.\nNel 1992 le indagini di Mani pulite sul fenomeno dilagante della corruzione attraverso tangenti (lo scandalo venne chiamato \"Tangentopoli\"), portarono al coinvolgimento e all'arresto di numerosi esponenti nazionali e locali di tutto il pentapartito e a un conseguente rapido declino delle tradizionali forze politiche. Contemporaneamente al disfacimento del vecchio sistema politico, il 23 maggio 1992, negli stessi giorni in cui le Camere erano riunite per eleggere il nuovo Presidente della Repubblica, avvenne la strage di Capaci (23 maggio 1992), in cui rimasero uccisi il giudice Giovanni Falcone, la moglie Francesca Morvillo e tre agenti di scorta, a cui segu\u00ec di due mesi la strage di via d'Amelio (19 luglio), che uccise il collega Paolo Borsellino insieme a cinque agenti di scorta; nell'estate 1993 altri attentati dinamitardi in via Fauro a Roma (ventiquattro feriti), in via dei Georgofili a Firenze (cinque morti e quarantotto feriti), in via Palestro a Milano (cinque morti e dodici feriti) e alle chiese romane di San Giovanni in Laterano e San Giorgio in Velabro (ventidue feriti) furono la feroce risposta di Cosa Nostra agli arresti e ai processi che la stavano indebolendo (vedi Bombe del 1992-1993). In questo contesto si inseriscono i presunti rapporti tra servizi segreti italiani e criminalit\u00e0 e la trattativa Stato-mafia.\nAlla tragica situazione politica e sociale si aggiunse anche la grave crisi economica che colp\u00ec lo Stato italiano tra il 1992 e il 1994 con l'uscita della lira dallo SME che insieme ad altre situazioni port\u00f2 alla luce la grande fragilit\u00e0 del sistema economico italiano. Cos\u00ec il vecchio Stato che fino ad allora aveva retto, ora sotto l'urto del terremoto politico, mafioso ed economico croll\u00f2 con le elezioni del 27-28 marzo 1994 che decretarono la fine di quella che verr\u00e0 chiamata informalmente Prima Repubblica, con la scomparsa del partito che fin dal 1948 mantenne la maggioranza relativa, la Democrazia Cristiana con il Partito Socialista Italiano, suo principale alleato dal tempo della nascita del centro sinistra, e la sostanziale dissoluzione del cosiddetto Arco costituzionale.\nLa \"seconda\" repubblica (1994-presente).\nDurante la seconda repubblica, seppure fra notevoli e gravi contraddizioni, fu limitata l'azione di Cosa Nostra, con una serie di leggi e con l'arresto di pericolosi mafiosi latitanti nel corso degli anni novanta e primi anni 2000. Nello stesso periodo furono parzialmente risanati i conti pubblici italiani (governo Prodi I), permettendo, seppure con molti sacrifici, di far rientrare la lira nello SME e quindi aderire, nel 1998, al primo gruppo di paesi che, utilizzando la moneta unica europea, l'Euro, entrarono nell'Unione economica e monetaria dell'Unione europea, pur non rispettando pienamente i parametri di Maastricht con deroga da parte dell'Unione europea.\nDalla disintegrazione dei vecchi partiti politici ne nacquero di nuovi come Forza Italia costituito dall'imprenditore Silvio Berlusconi, il nuovo Partito Popolare Italiano, nato dalle ceneri della vecchia DC, e Alleanza Nazionale che, originatasi dal vecchio Movimento Sociale, divenne il nuovo partito della destra italiana. Questi, insieme al PDS nato nel 1990, si alternarono in due coalizioni di governo al potere: quella di centrodestra, formata da Forza Italia, Alleanza Nazionale e Lega Nord, e quella di centrosinistra, formata dal PDS, PPI e altre forze minori, nel corso degli anni novanta e anni 2000. Cos\u00ec facendo si consolid\u00f2 il fenomeno del bipolarismo con l'alternanza al governo dei due schieramenti opposti di centrosinistra e centrodestra: dal 1996 al 2001 i governi dell'Ulivo (centrosinistra), dal 2001 al 2006 quelli della Casa delle Libert\u00e0 (centrodestra), dal 2006 al 2008 quello dell'Unione (centrosinistra), e dal 2008 al 2011 quello del Popolo della Libert\u00e0 (centrodestra). In questi anni, Silvio Berlusconi ottiene sempre maggiore attenzione da parte della stampa e della popolazione italiana e straniera, sia per i numerosi processi penali a carico del suddetto e sia per la sua influenza sul mondo politico ed economico italiano.\nNell'anno 2008 la crisi economica nata negli Stati Uniti d'America contagia l'Europa e l'economia italiana ne viene danneggiata. La crisi peggiora nel 2011 con la crisi del debito sovrano europeo che coinvolge anche l'Italia. Lo spread, ovvero il differenziale tra i BTP italiani e i Bund tedeschi, spesso supera i 500 punti base e sfiora i 700 punti, mettendo a rischio il paese di insolvenza sovrana. La difficile situazione economica e sociale, il malcontento popolare e le pressioni politiche dell'opposizione e del Capo dello Stato spingono il governo di Silvio Berlusconi a dimettersi il 12 novembre 2011, data che segner\u00e0 il suo allontanamento temporaneo dalla scena politica.\nIl Presidente della Repubblica Giorgio Napolitano dopo aver nominato Mario Monti senatore a vita, pochi giorni dopo lo nomina Presidente del Consiglio dei ministri a capo di un governo tecnico con il compito di stabilizzare l'economia, procedendo a riforme di stampo liberista e aumentando la pressione fiscale. Questa politica di austerit\u00e0 di bilancio, voluta da Monti e richiesta dalle istituzioni europee, scongiura nel breve periodo il rischio default grazie anche a una migliorata credibilit\u00e0/fiducia internazionale, ma si dimostra inevitabilmente infruttuosa nel medio-lungo periodo nella capacit\u00e0 di invertire la spirale recessiva in cui il paese \u00e8 sprofondato (insieme a parte dell'eurozona) con alcune riforme del governo di Monti (es. Riforma Fornero), concepite per salvaguardare i conti pubblici, che hanno acuito in alcuni casi il malcontento popolare. A seguito dell'abbandono della maggioranza da parte del PdL Monti si dimette il 21 dicembre 2012, dopo appena un anno di governo.\nLe elezioni del 24 e 25 febbraio 2013 marcano la fine del ciclo politico della \"seconda repubblica\": il Movimento 5 Stelle fondato da Beppe Grillo diventa la terza forze politica ottenendo quasi il 25% dei voti e le preesistenti forze politiche, inclusi il PdL e il PD, subiscono un brusco calo di voti.\nPer la prima volta il Presidente della Repubblica viene riconfermato al termine del suo primo mandato. Il 27 aprile 2013 si costituisce il Governo Letta, sostenuto dalla coalizione di PdL, PD e Con Monti per l'Italia, tra i suoi ministri vi \u00e8 C\u00e9cile Kyenge, prima persona afro-italiana in un governo. Il 22 febbraio 2014 Letta si dimette, sostituito da Matteo Renzi, segretario del Partito Democratico. Nella stessa legislatura, Napolitano si dimette, viene eletto il 31 gennaio 2015, con 665 voti Sergio Mattarella, fratello di Piersanti, assassinato dalla mafia.\nIl 7 dicembre 2016, sconfitto al referendum costituzionale del 4 dicembre 2016, Renzi si dimette sostituito da Paolo Gentiloni, deputato PD gi\u00e0 Ministro degli esteri.\nIl 4 marzo 2018 il Movimento Cinque Stelle e la Lega vincono le elezioni politiche. I due partiti si accorderanno in un contratto di governo che, dopo una fase di stallo e scontro col Presidente della Repubblica Sergio Mattarella rifiutatosi nominare Paolo Savona come ministro dell'economia per le sue posizioni antieuropeiste, e dall'indisponibilit\u00e0 di Matteo Salvini di trovare un sostituto, produrr\u00e0 il Governo Conte I; una crisi di governo porter\u00e0 alla nascita del Governo Conte II, terminato a sua volta con una crisi nel gennaio 2021 e sostituito dal Governo Draghi."}
{"id": "1434549", "revid": "74801", "url": "https://it.wikipedia.org/wiki?curid=1434549", "title": "Corrado Giustozzi", "text": "Noto con il nickname di \"Nightgaunt\" (ispirato alle creature fantastiche immaginate da Howard Phillips Lovecraft), \u00e8 anche ludologo nei settori dei giochi d'intelligenza, di parole, enigmistici, logici e matematici, di ruolo, di simulazione, al computer.\nBiografia.\nAttivo dal 1985 sui temi della sicurezza nei sistemi informatici e telematici, in particolare nell'ambito della sicurezza informatica e degli aspetti giuridici, sociali e culturali di rischio nell'uso delle nuove tecnologie.\n\u00c8 perito del tribunale penale di Roma in materia di criminalit\u00e0 informatica.\n\u00c8 iscritto dal 1989 all'Ordine dei giornalisti come pubblicista, avendo al suo attivo oltre mille articoli di approfondimento tecnico e divulgazione scientifica sui temi dell'information security. Collabora con la rivista on-line di informatica giuridica InterLex sin dalla sua fondazione (1995), pubblicando articoli e saggi sui rapporti tra diritto, privacy, sicurezza e nuove tecnologie. Per la rivista \"Internet Magazine\" cura dal 2004 una rubrica sulla sicurezza della rete.\n\u00c8 stato fondatore e direttore della rivista Byte Italia (1997) con la quale ha collaborato sino alla sospensione delle pubblicazioni nel 1999. \u00c8 stato vice direttore e direttore tecnico della rivista \"MCmicrocomputer\" con la quale ha collaborato ininterrottamente per vent'anni, dal numero 1 (1981) al numero 202 (2000).\nEsperienze e attivit\u00e0 nel settore ludico.\nLudologo nei settori dei giochi d'intelligenza, di parole, enigmistici, logici e matematici, di ruolo, di simulazione, al computer. In tali ambiti si \u00e8 occupato specialmente di musica al calcolatore, gioco artificiale (in particolare scacchi al computer), ludolinguistica informatica, gioco di ruolo telematico, simulazione e realt\u00e0 virtuale, computer grafica.\nSulle pagine di \"MCmicrocomputer\" ha condotto ininterrottamente per quindici anni (dal 1985 al 2000) la rubrica \"Intelligiochi\", punto di incontro di un'intera generazione di appassionati di informatica ludica.\nPioniere dell'utilizzo ludico della Rete, ha ideato e organizzato i primi eventi di gioco telematico in Italia, tra cui la prima campagna di gioco di ruolo online (Call of Cthulhu, 1993) e diverse edizioni della Caccia al Tesoro su Internet (Trofeo \"Le Chat d'Or\" di MC-link, 1996-1997). Ha contribuito a organizzare il primo torneo italiano di \"Doom\" in multiplayer (1994), realizzando anche lo scenario originale sul quale si \u00e8 disputata la finale, svoltasi a Urbino nell'ambito del Festival Italiano dei Giochi.\nHa partecipato come conferenziere o esperto a varie edizioni delle manifestazioni Gradara Ludens, Estategiochi, Expo Cartoons, Festival Italiano dei Giochi, Invito alla Lettura e a diverse trasmissioni radiofoniche e televisive. Ha partecipato al LXI Congresso Nazionale di Enigmistica Classica (Assisi, 2003) con una relazione invitata su \"Enigmistica e computer\".\nHa insegnato \"gioco elettronico\" nei primi corsi italiani di formazione per operatori ludici (Regione Toscana 1994, 2005). Ha sviluppato software specialistico di ludolinguistica per l'Istituto dell'Enciclopedia Italiana (incluso nel Vocabolario Italiano Treccani su CD-ROM, ed. 1998).\n\u00c8 autore del \"Motore anagrammatico del Gaunt\", il primo server Internet di generazione di anagrammi a frase in lingua italiana, accessibile in rete sin dal 1996.\nHa collaborato come consulente scientifico e tecnico alla traduzione e all'adattamento in italiano dei dialoghi di film di fantascienza quali \"Johnny Mnemonic\" (1995), \"The Net\" (1995), \"Guida galattica per autostoppisti\" (2005), nel quale ha prestato la voce a Gag Halfrunt, \"Sotto assedio - White House Down\" (2013), nel quale ha prestato la voce a una guardia del Campidoglio.\nAssociazioni e riconoscimenti.\n\u00c8 membro dei seguenti Comitati Scientifici:\n\u00c8 membro con diritto di voto di:\n\u00c8 socio effettivo di:\nDal febbraio 2010 \u00e8 uno dei 30 membri del \"Permanent Stakeholders' Group\" di ENISA, l'agenzia europea per la sicurezza delle informazioni e le reti.\nIl 13 luglio 2021 gli viene conferita la Laurea Honoris Causa in \"ICT e Internet Engineering\" dall'Universit\u00e0 Tor Vergata\nOpere.\n\u00c8 autore o coautore delle seguenti opere:"}
{"id": "1434550", "revid": "767487", "url": "https://it.wikipedia.org/wiki?curid=1434550", "title": "Eclipse (Yngwie Malmsteen)", "text": "Eclipse \u00e8 un album pubblicato nel 1990 dal chitarrista svedese Yngwie Malmsteen."}
{"id": "1434553", "revid": "438678", "url": "https://it.wikipedia.org/wiki?curid=1434553", "title": "Scandalosa Gilda", "text": "Scandalosa Gilda \u00e8 un film del 1985 diretto da Gabriele Lavia con protagonisti Monica Guerritore e lo stesso Gabriele Lavia, allora coniugi.\nTrama.\nUna donna dell'alta borghesia romana, sorpreso per caso il marito in flagrante adulterio, abbandona il tetto coniugale con auto e valigia e incontra in un autogrill un disegnatore di fumetti erotici che, dopo averle raccontato il soggetto d'un suo film d'animazione, la convince ad allacciare una relazione sessuale estemporanea. L'uomo, come spesso accade in letteratura, s'innamora, lei no. Cominciano cos\u00ec 24 ore d'inviti e di ripudi, d'offerte e di perversioni: lui per strappare alla sconosciuta ogni suo segreto, lei per umiliarlo e umiliarsi allo stesso tempo. Finch\u00e9, all'alba del giorno seguente, la \"jeep\" dell'uomo sbanda ed esce fuori strada. Morto lui, la donna sconvolta attraversa le corsie dell'autostrada per chiedere un passaggio e tornare a Roma.\nL'inserto cartoonistico della Scandalosa Gilda.\nDisegni di Francesco Maurizio Guido noto come Gibba, decano dell'animazione italiana, rappresenta a detta di pubblico e critica la parte migliore e mirabile del film. \"Scandalosa Gilda nel Paese di Cazziglia\", trattasi di un'operetta cantata da Anna Andrea su testo di Cristiano Malgioglio, avente per protagonisti icone antropomorfe degli organi sessuali. Seppur diretti, soggetto e stile non sforano la volgarit\u00e0, rievocano invece il buono spirito infantile ed al contempo maturo della cartoonistica italiana del dopoguerra. Una piccola chicca dell'animatore genovese. La diffusione televisiva nelle reti nazionali ne ha sempre omessa la rappresentazione, sicch\u00e9 al pubblico resta la descrizione grafica che Gabriele Lavia fa alla protagonista.\nCuriosit\u00e0.\nIl gruppo musicale degli Stadio nel 1995 ha inciso un brano intitolato \"Scandalosa Gilda\" su ispirazione del film di Lavia. Il brano \u00e8 presente nell'album \"Di volpi, di vizi e di virt\u00f9\".\nFino al 16 novembre 1992 era vietato ai minori di 18 anni - III edizione revisione Ministero."}
{"id": "1434555", "revid": "256896", "url": "https://it.wikipedia.org/wiki?curid=1434555", "title": "Distretti della Tanzania", "text": "I distretti della Tanzania (in swahili: \"wilaya\") costituiscono la suddivisione territoriale di secondo livello del Paese, dopo le regioni, e ammontano a 169."}
{"id": "1434560", "revid": "69275", "url": "https://it.wikipedia.org/wiki?curid=1434560", "title": "Uzbekistan Football Federation", "text": ""}
{"id": "1434562", "revid": "599013", "url": "https://it.wikipedia.org/wiki?curid=1434562", "title": "Dodoma (disambigua)", "text": "Dodoma \u00e8 la capitale della Tanzania. Dalla citt\u00e0 prendono il nome anche:"}
{"id": "1434564", "revid": "73843", "url": "https://it.wikipedia.org/wiki?curid=1434564", "title": "Iringa (disambigua)", "text": "Iringa \u00e8 una citt\u00e0 della Tanzania, da cui prendono nome anche:"}
{"id": "1434565", "revid": "968255", "url": "https://it.wikipedia.org/wiki?curid=1434565", "title": "Grotte di Castellana", "text": "Le grotte di Castellana sono un complesso di cavit\u00e0 sotterranee di origine carsica di interesse speleologico e turistico, situato nel comune italiano di Castellana Grotte, in Puglia.\nAnnesso al complesso vi \u00e8 un museo speleologico.\nStoria.\nLa storia della Grave inizia nel Cretaceo superiore (novanta milioni di anni fa), quando la Puglia era sommersa da un antico mare, nel quale vivevano vaste colonie di molluschi e vegetali marini. Per milioni di anni, generazioni e generazioni di queste forme di vita si sono succedute le une alle altre e, morendo, i loro gusci svuotati e le loro carcasse si sono accumulati sul fondo del mare, formando un gigantesco deposito di fango e di sabbia, che con il suo lento ma continuo accrescimento si \u00e8 via via compresso, fino a formare uno strato di calcare dello spessore di diversi chilometri.\nA partire da sessantacinque milioni di anni fa, il progressivo innalzamento delle terre ha portato la regione al suo aspetto attuale e nella massa calcarea emersa, a causa della sua rigidit\u00e0, si sono formate estese fratture, che l'hanno fortemente incisa. L'acqua fluviale d'intense precipitazioni, percolando nel sottosuolo, ha formato un'estesa falda acquifera sotterranea in grado di sciogliere gradualmente il calcare e di allargare le fratture. Queste fratture hanno finito poi per unirsi le une alle altre per il crollo della roccia frapposta, formando cos\u00ec piccoli condotti, via via trasformatisi in ambienti sempre pi\u00f9 ampi.\nNei luoghi in cui le fratture s'intersecano in gran numero (fenomeno qui pi\u00f9 rilevante che in qualsiasi altro punto del sistema carsico castellanese) si sono verificati estesi e ripetuti crolli verso l'alto che hanno ridotto via via lo spessore di roccia che separava la cavit\u00e0 dall'esterno. Tale processo \u00e8 continuato finch\u00e9 lo strato residuo, ormai assottigliato, non \u00e8 crollato, facendo giungere all'interno della grotta il primo raggio di luce.\nLa scoperta.\nA memoria d'uomo l'inghiottitoio d'accesso alla Grave \u00e8 sempre esistito. Un primo tentativo di esplorazione fu realizzato alla fine del XVIII secolo da alcuni giovani del luogo, che tuttavia si arrestarono pochi metri dopo il maestoso ingresso. La scoperta dell'intero sistema di voragini e cavit\u00e0 che compongono il complesso risale al 23 gennaio 1938 ad opera dello speleologo Franco Anelli nell'ambito di una campagna di ricerche speleologiche condotte nelle Murge sudorientali su invito dell'ente provinciale per il turismo di Bari.\nRicerche in corso.\nLa Grave \u00e8 ben lungi dall'aver rivelato tutti i suoi segreti. Nel 2006 l'Amministrazione Comunale e la Societ\u00e0 Grotte di Castellana hanno progettato ed effettuato un vasto intervento di ripulitura dell'abisso, riportando in superficie molti detriti, accumulatisi nel corso dello scavo della galleria d'accesso e di altri lavori di sistemazione turistica delle cavit\u00e0, nonch\u00e9 il materiale di risulta, convogliato dallo scorrimento delle acque fluviali nella citata galleria e, da qui, in una depressione alla base della parete nord della voragine. \u00c8 questo il punto nel quale si potrebbe sperare di rinvenire un accesso a nuove cavit\u00e0, che potrebbero svilupparsi lungo la principale linea di frattura delle grotte, oggi conosciute, oppure perpendicolarmente a essa. Lo stesso Anelli, infatti, aveva gi\u00e0 intrapreso uno scavo in tale direzione ma aveva dovuto rinunciarvi, di fronte al pericolo di frane e per la scarsit\u00e0 dei fondi a disposizione.\nLe insufficienti risorse finanziarie hanno impedito, nel 2006, di completare lo scavo in questione, bloccato proprio laddove la parete della caverna inizia a curvarsi verso l'interno.\nUn'indagine condotta in loco ha evidenziato ancora vari metri di terra sotto il punto di massima profondit\u00e0 raggiunta e, inoltre, ricerche geofisiche di superficie, condotte negli anni passati con varie tecniche d'indagine, hanno consentito d'ipotizzare l'esistenza di nuovi rami, che si diramerebbero dalla voragine iniziale. La storia della Grave non pu\u00f2, pertanto, dirsi conclusa e, forse, si avr\u00e0 in futuro un riscontro circa gli esiti della pionieristica spedizione guidata nel Settecento da Vincenzo Longo, nel corso della quale quegli esploratori avrebbero visto caverne diverse da quelle oggi conosciute, esistenti, addirittura, sotto l'abitato di Castellana-Grotte. .\nDescrizione.\nLe grotte di Castellana, estese per circa 3 chilometri, si aprono a 330 m sopra il livello del mare a meno di 500 metri dall'abitato di Castellana. L'intero territorio comunale \u00e8 caratterizzato da rocce calcaree composte essenzialmente da carbonato di calcio, prevalentemente del tipo calcare di Altamura.\nL'ingresso naturale alle grotte \u00e8 un'enorme voragine profonda sessanta metri denominata \"la Grave\". La visita al pubblico si snoda lungo uno scenario per circa 1\u00a0km. L'itinerario pi\u00f9 lungo, richiede due ore e si sviluppa per 3\u00a0km, tra caverne e voragini a cui sono stati dati nomi mitologici o fantastici. Dalla Grave alla Grotta Nera o della Lupa Capitolina, dopo aver superato il Cavernone dei Monumenti, superato la Calza e successivamente la Caverna della Civetta, attraversato il Corridoio del Serpente, la Caverna del Precipizio ed il Piccolo Paradiso, si scorre per il lungo Corridoio del Deserto detto anche il Grand Canyon sotterraneo (di una colorazione rossiccia dovuta alla presenza in tale tratto di minerali ferrosi) si raggiunge la Caverna della Torre di Pisa, il limpido Laghetto di acqua di stillicidio, il Corridoio Rosso, la Caverna della Cupola ed infine passando dal luccicante Laghetto di Cristalli, si giunge nella Grotta Bianca, cavit\u00e0 luminosa e splendente.\nSono presenti anche stalattiti eccentriche che sembrano violare la legge di gravit\u00e0.\nBiologia.\nLa caverna nera \u00e8 cos\u00ec denominata per la particolare colorazione che assumono le pareti per la presenza di piccoli funghi neri \"Scolecobasidium anellii\".\nLa fauna cavernicola.\nLe ricerche biospeleologiche condotte all'interno delle grotte di Castellana hanno portato alla scoperta di una ricchissima fauna cavernicola, tra cui nuove specie endemiche quali:\n\u00c8 presente anche l'ortottero \"Troglophilus andreinii\", una specie di cavalletta cavernicola.\nCom'\u00e8 tipico di moltissime grotte, non mancano i pipistrelli, presenti qui con cinque specie: \"Miniopterus schreibersii\", \"Rhinolophus ferrumequinum\", \"Rhinolophus mehelyi\", \"Rhinolophus euryale\" e \"Myotis capaccinii\".\nIl Museo speleologico Franco Anelli.\nInaugurato nel 2000, a 62 anni dalla scoperta del sistema carsico, \u00e8 intitolato allo speleologo lodigiano Franco Anelli (speleologo) (1899-1977) che delle grotte fu, oltre che scopritore, anche divulgatore e appassionato direttore. Agli originari intendimenti di Anelli (ossia che la visita al Museo Speleologico sar\u00e0 una facile, dilettevole escursione fra le pagine di un libro affascinante, il libro delle grotte: pochi ordinati capitoli di commento a un ponderoso volume, quello della Scienza delle caverne) si \u00e8 ispirato, nella realizzazione del percorso didattico-espositivo, il Gruppo Puglia Grotte, l'associazione speleologica castellanese, fondata nel 1971, che \u2013 per conto della societ\u00e0 Grotte di Castellana \u2013 gestisce la struttura.\nIl Museo, ospitato nell'edificio progettato nel 1952 dall'architetto Pietro Favia (1895-1972), oltre a rappresentare un utile momento di approfondimento per il turista interessato e un punto di riferimento per la ricerca speleologica pugliese \u2013 presso la struttura del Museo \u00e8 ospitato il Centro di Documentazione Speleologica Pugliese \"Franco Orofino\" della Federazione Speleologica Pugliese, comprendente una biblioteca tematica, un'emeroteca e un archivio fotografico.\nIl 9 dicembre 2015 \u00e8 stata inaugurata presso il Museo una nuova sala multimediale 3D nell'ambito del progetto \u201cI laboratori del viaggiatore epico\u201d, secondo passo del pi\u00f9 ampio progetto (SAC) Sistema Ambientale Culturale \u201cLa Murgia dei Trulli: dal mare alla Valle d\u2019Itria\u201d di cui il Comune di Castellana Grotte fa parte.\nI laboratori didattici.\nIl Museo Speleologico \"Franco Anelli\" \u00e8 da vari anni meta di un crescente turismo scolastico che, attraverso visite guidate, laboratori didattici e visite speleoturistiche nelle diramazioni laterali delle grotte, rappresenta una delle principali novit\u00e0 del sito carsico negli ultimi anni. Tra i laboratori didattici proposti \u2013 \"nati\", secondo l'intendimento di Anelli, \"per contribuire a diffondere nel mondo della scuola ...la conoscenza degli studi del sottosuolo naturale attraverso un'efficace illustrazione del mondo sotterraneo e dei fenomeni che in esso si svolgono o che si sono svolti nel lontano passato della storia geologica d'Italia, fenomeni fisici, biologici e antropici...\" \u2013 vi sono, tra gli altri, quelli di astronomia, scienza delle grotte, speleologia, biospeleologia, geologia ed ecologia. Inoltre presso il Museo Speleologico \"Franco Anelli\" sono attive una serie di iniziative, allo scopo di favorire l'apprendimento educativo tramite laboratori interattivi e lezioni specifiche da svolgere anche all'interno dell'ambiente ipogeo, come la proposta speleojunior, per consentire agli studenti di vivere l'emozione del buio e di comprenderne gli aspetti pi\u00f9 nascosti.\nLe grotte di Castellana nella cultura di massa.\nNelle grotte di Castellana sono state ambientate e girate diverse sequenze del film poliziesco \"Istantanea per un delitto\".\nSpettacoli all'interno delle grotte di Castellana.\nDal 2008 le grotte di Castellana ospitano \"Hell in the Cave \u2013 versi danzanti nell'aere fosco\" . Dal 2011 al 2014 ha attratto nella Grave delle grotte di Castellana circa 30.000 visitatori."}
{"id": "1434567", "revid": "466539", "url": "https://it.wikipedia.org/wiki?curid=1434567", "title": "Gino Bechi", "text": "Biografia.\nSi avvicin\u00f2 alla musica a diciassette anni con i maestri Frazzi e De Giorgi, debuttando nel 1936 a Empoli come Germont ne \"La traviata\". Ben presto divenne uno dei pi\u00f9 importanti cantanti lirici italiani, venendo chiamato, tra gli altri, al Teatro alla Scala, all'Opera di Roma, a Lisbona e nei maggiori teatri del Sudamerica. Sono rimaste memorabili alcune interpretazioni in opere verdiane quali \"Otello\", \"Rigoletto\", \"Nabucco\".\nNel 1950, in seguito alla rappresentazione di \"Falstaff\" al Covent Garden di Londra con i complessi della Scala, la critica non ebbe per lui parole di elogio, probabilmente anche per una certa nota \"allergia\" dei critici inglesi alle voci molto timbrate di scuola italiana, che oltretutto una discutibile tradizione vorrebbe estranee all'ultimo personaggio verdiano. Nel 1958 ritorn\u00f2 a Londra, al Drury Lane, in \"Guglielmo Tell\", questa volta con grande successo.\nSi ritir\u00f2 dalle scene nel 1965. Negli anni successivi gest\u00ec una scuola di perfezionamento per giovani cantanti lirici a Firenze. Fu presidente a Siena del concorso internazionale di canto intitolato a Ettore Bastianini.\nDotato di voce di grande ampiezza, estesa e di pregevole timbro, Bechi fu uno dei pi\u00f9 famosi cantanti lirici tra gli anni quaranta e cinquanta, formando con Maria Caniglia e Beniamino Gigli un trio di artisti la cui fama travalic\u00f2 l'ambito del pubblico d'opera ).\nVenne scritturato pi\u00f9 volte in film di carattere musicale, sia basati su opere liriche che non, e la sua popolarit\u00e0 presso il grande pubblico rimane particolarmente legata alla canzone di Cesare Andrea Bixio \"La strada nel bosco\", colonna sonora del film \"Fuga a due voci\", divenuta un suo cavallo di battaglia."}
{"id": "1434568", "revid": "1305772", "url": "https://it.wikipedia.org/wiki?curid=1434568", "title": "Kigoma (disambigua)", "text": ""}
{"id": "1434574", "revid": "197508", "url": "https://it.wikipedia.org/wiki?curid=1434574", "title": "Bassa California del sud", "text": ""}
{"id": "1434575", "revid": "599013", "url": "https://it.wikipedia.org/wiki?curid=1434575", "title": "Didier Agathe", "text": "Ha iniziato la sua carriera professionistica nel , giocandoci dal 1992 al 1999. Nella stagione 1996/97 ha giocato in prestito all'Olympique Al\u00e8s. Nel 1999 si trasferisce in Scozia, prima al Raith Rovers, poi all' e infine al . Nel 2006 firma per l'Aston Villa, ma gioca soltanto 5 partite.\nBiografia.\nPur avendo giocato 121 partite per il Celtic, ha recitato come attaccante del Rangers in un film con Robert Duvall, \"A Shot at Glory\"."}
{"id": "1434576", "revid": "119077262", "url": "https://it.wikipedia.org/wiki?curid=1434576", "title": "Same (disambigua)", "text": ""}
{"id": "1434578", "revid": "88740", "url": "https://it.wikipedia.org/wiki?curid=1434578", "title": "Kirchner", "text": ""}
{"id": "1434582", "revid": "1305772", "url": "https://it.wikipedia.org/wiki?curid=1434582", "title": "Lindi (disambigua)", "text": ""}
{"id": "1434585", "revid": "599013", "url": "https://it.wikipedia.org/wiki?curid=1434585", "title": "Serengeti (disambigua)", "text": "Il Serengeti \u00e8 una grande pianura della Tanzania, da cui prendono nome anche:"}
{"id": "1434586", "revid": "256896", "url": "https://it.wikipedia.org/wiki?curid=1434586", "title": "Mbeya (disambigua)", "text": "Mbeya \u00e8 una citt\u00e0 della Tanzania, da cui prendono nome anche:"}
{"id": "1434590", "revid": "92723", "url": "https://it.wikipedia.org/wiki?curid=1434590", "title": "Morogoro (disambigua)", "text": "Morogoro \u00e8 una citt\u00e0 della Tanzania, da cui prendono nome anche:"}
{"id": "1434593", "revid": "1573940", "url": "https://it.wikipedia.org/wiki?curid=1434593", "title": "Dendrodoris nigra", "text": "Dendrodoris nigra () \u00e8 un mollusco nudibranchio della famiglia Dendrodorididae."}
{"id": "1434594", "revid": "124021620", "url": "https://it.wikipedia.org/wiki?curid=1434594", "title": "Red, White &amp; Cr\u00fce", "text": "Red, White &amp; Cr\u00fce \u00e8 una raccolta dei M\u00f6tley Cr\u00fce pubblicata nel 2005.\nContiene le canzoni preferite di ciascuno dei membri del gruppo e quattro inediti: \"Black Widow\" (disponibile fin a quel momento solo in una rara versione demo), \"If I Die Tommorow\", \"Sick Love Song\" e \"Street Fighting Man\" (cover dei Rolling Stones) incise nella recente riunione.\nLa versione giapponese dell'album contiene nel Disco 2 la bonus track \"I'm A Liar (And Thats The Truth)\" (anche questo \u00e8 un brano inedito)."}
{"id": "1434595", "revid": "34928", "url": "https://it.wikipedia.org/wiki?curid=1434595", "title": "Laringale", "text": ""}
{"id": "1434596", "revid": "46291", "url": "https://it.wikipedia.org/wiki?curid=1434596", "title": "Dioncophyllaceae", "text": "Dioncophyllaceae \u00e8 una famiglia di piante angiosperme a cui appartengono tre sole specie viventi, ognuna inclusa in un proprio genere e tutte originarie della regione tropicale dell'Africa occidentale.\nDescrizione.\nAlmeno in uno stadio del loro ciclo vitale, ciascuna di esse si ritrova sotto forma di liana e si ancora alla pianta ospite grazie a degli uncini - o viticci - generati dalla regione terminale della nervatura centrale delle foglie.\nTassonomia.\nLa specie pi\u00f9 conosciuta \u00e8 la \"Triphyophyllum peltatum\" che, durante l'accrescimento, assume temporaneamente il comportamento di pianta carnivora, con foglie provviste di ghiandole adesive per la cattura di insetti. Le altre due specie sono l\"'Habropetalum dawei\" e la \"Dioncophyllum thollonii\".\nSecondo il sistema Cronquist (1981), la famiglia delle Dioncofillacee apparterrebbe all'ordine Violales, mentre la classificazione APG, pi\u00f9 recente e basata sui dati bio-molecolari, la pone nell'ordine Caryophyllales."}
{"id": "1434597", "revid": "125758520", "url": "https://it.wikipedia.org/wiki?curid=1434597", "title": "A letto con il nemico", "text": "A letto con il nemico (\"Sleeping with the Enemy\") \u00e8 un film del 1991 basato sull'omonimo romanzo di Nancy Price, diretto da Joseph Ruben e interpretato da una giovane Julia Roberts.\nTrama.\nLaura e Martin Burney sembrano una coppia felice che vive in una bella casa al mare nella elegante e ricca zona di Cape Cod, sulla East Coast. In realt\u00e0 Martin \u00e8 un uomo violento e possessivo, con una personalit\u00e0 ossessiva-compulsiva. La vita di Laura \u00e8 sotto il totale controllo di suo marito che arriva spesso a picchiarla per futili motivi. Stanca e al limite della sopportazione, la donna pianifica la fuga. Una sera i coniugi vengono invitati dal vicino a fare un giro in barca a vela, ma un improvviso temporale li sorprende. Laura trova il momento giusto e si butta in acqua fingendosi annegata. Non vi \u00e8, per\u00f2, nessun ritrovamento che ne accerti la morte.\nDopo il funerale della moglie, Martin non si d\u00e0 pace e torna in citt\u00e0. In ufficio, per\u00f2, riceve una telefonata di condoglianze dall'istruttrice di nuoto di Laura. La cosa lo mette in allarme poich\u00e9 \u00e8 sempre stato convinto che sua moglie non sapesse nuotare e che ci\u00f2 fosse la causa della sua scomparsa. L'uomo intuisce che Laura potrebbe essere ancora viva e ne ha la conferma quando trova la fede nuziale di lei sul fondo del wc. Nel frattempo Laura ha cambiato vita e aspetto: ora vive a Cedar Falls in Iowa, e si fa chiamare Sara Waters.\nLaura conosce Ben, suo vicino di casa, allegro, estroverso, insegnante di recitazione. Nonostante i traumi ancora vivi in lei, tra i due inizia una storia d'amore. Laura si riavvicina anche alla madre, cieca e paralizzata, che vive nella vicina casa di riposo. La ragazza aveva nascosto la donna e aveva fatto credere al marito che fosse morta.\nBen presto per\u00f2 Martin scopre che sua suocera \u00e8 viva e spacciandosi per un agente di polizia la incontra e riesce a estorcerle abbastanza informazioni per ritrovare sua moglie.\nMartin segue Laura fino ad un luna park, poi riesce a introdursi in casa sua e inizia volutamente a lasciare indizi della sua presenza. Inizialmente Laura crede si tratti di pura suggestione ma alla fine si ritrova faccia a faccia con Martin, armato di pistola. Quando Ben bussa alla porta di Laura per augurarle la buonanotte, capisce subito che qualcosa non va. Finge inizialmente di andarsene per poi piombare in casa e cogliere Martin di sorpresa. Sfortunatamente quest'ultimo riesce a tramortirlo e afferra la pistola per ucciderlo. Laura riesce per\u00f2 a disarmare suo marito, si impossessa dell'arma e la punta su di lui. Nel frattempo chiama la polizia e li informa di aver appena ucciso \"uno sconosciuto\", dopodich\u00e9 spara pi\u00f9 volte finch\u00e9 Martin non cade a terra. Laura gli si avvicina per constatarne la morte ma l'uomo la coglie di sorpresa e con le ultime forze afferra la pistola e preme il grilletto contro di lei, fortunatamente per\u00f2 l'arma si inceppa. Beffato, Martin si accascia a terra e muore mentre Laura raggiunge Ben ancora frastornato e lo abbraccia, in attesa dei soccorsi.\nAccoglienza.\nCon un budget di 19.000.000 di dollari, il film ne incass\u00f2 $ 174.999.005."}
{"id": "1434598", "revid": "486946", "url": "https://it.wikipedia.org/wiki?curid=1434598", "title": "Angiosperma", "text": ""}
{"id": "1434599", "revid": "599013", "url": "https://it.wikipedia.org/wiki?curid=1434599", "title": "Danilo Goffi", "text": "Biografia.\nNel 1991 \u00e8 stato vincitore del campionato europeo junior dei 10.000 metri in pista a Salonicco (Grecia). Tuttavia \u00e8 dalla maratona che ha ottenuto i migliori risultati della carriera. Ne ha disputate 33 di cui 6 in occasioni iridate. Il suo primato \u00e8 di 2 ore, 8 minuti, 33 secondi; terzo classificato a Rotterdam (Paesi Bassi) il 19 aprile 1998. Nello stesso anno ha vinto la Coppa Europa a squadre a Budapest ed \u00e8 stato argento nell'individuale.\nNel 2006 ha vinto nuovamente la Coppa Europa nella maratona svolta a Goteborg.\nNelle olimpiadi si piazza nono classificato ad Atlanta (Georgia, Stati Uniti d'America) con 2 ore, 15 minuti e 8 secondi."}
{"id": "1434600", "revid": "599013", "url": "https://it.wikipedia.org/wiki?curid=1434600", "title": "Mtwara (disambigua)", "text": "Mtwara \u00e8 una citt\u00e0 della Tanzania, da cui prendono nome anche:"}
{"id": "1434602", "revid": "97557286", "url": "https://it.wikipedia.org/wiki?curid=1434602", "title": "Chad Trujillo", "text": "Chad Trujillo ha frequentato la scuola superiore a Oak Park (Illinois). Nel 1995 ha ricevuto il Bachelor of Science in Fisica dal Massachusetts Institute of Technology. Nel 2000 ha ricevuto il Ph.D. in astronomia dall'Universit\u00e0 delle Hawaii. In seguito ha fatto un post-dottorato al Caltech e attualmente lavora presso il Gemini Observatory alle Hawaii.\nTrujillo esamina la fascia di Kuiper e le regioni esterne del sistema solare, specializzandosi nel determinare con l'ausilio di computer le orbite di numerosi oggetti transnettuniani.\nNell'agosto del 2005 Trujillo, Michael E. Brown e David L. Rabinowitz hanno annunciato la scoperta di Eris, oggetto transnettuniano con dimensioni solo di poco inferiori a quelle di Plutone. In seguito si \u00e8 scoperto che Eris ha anche una luna: Disnomia.\nComplessivamente il Minor Planet Center gli accredita la scoperta di cinquantaquattro asteroidi, effettuate tra il 1996 e il 2013, tutte in cooperazione con altri astronomi: K. Berney, Michael E. Brown, Jun Chen, Wyn Evans, David Jewitt, Marcin Kubiak, Jane X. Luu, R. Poleski, David L. Rabinowitz, Scott S. Sheppard, David James Tholen, Andrzej Udalski. Ha coscoperto anche la cometa periodica C/2014 F3 Sheppard-Trujillo ."}
{"id": "1434603", "revid": "34928", "url": "https://it.wikipedia.org/wiki?curid=1434603", "title": "Teoria laringale", "text": ""}
{"id": "1434604", "revid": "73125", "url": "https://it.wikipedia.org/wiki?curid=1434604", "title": "Chadwick A. Trujillo", "text": ""}
{"id": "1434605", "revid": "729019", "url": "https://it.wikipedia.org/wiki?curid=1434605", "title": "Deverbia", "text": "I deverbia sono dei dialoghi oppure monologhi, recitati da attori senza per\u00f2 l'accompagnamento di strumenti musicali (tipico dei cantica). In questa recitazione viene utilizzato il senario \"giambico\". Grazie a questo metro viene riprodotta una ritmica che si avvicina alla prosa, rendendo cos\u00ec il dialogo pi\u00f9 comune, pi\u00f9 vicino alla conversazione di tutti i giorni."}
{"id": "1434607", "revid": "1442080", "url": "https://it.wikipedia.org/wiki?curid=1434607", "title": "Julio Olarticoechea", "text": "Era soprannominato \"El Vasco\" (in italiano \"il Basco\").\nCarriera.\nGiocatore.\nInizi\u00f2 la sua carriera professionistica nel Racing Club, prima di trasferirsi nel River Plate e nel Boca Juniors. Dopo queste esperienze pass\u00f2 al Nantes. La stagione successiva torn\u00f2 in Argentina, prima all'Argentinos Juniors, poi al Racing Club e infine al Club Deportivo Mandiy\u00fa, dove chiuse la carriera.\nGioc\u00f2 nella nazionale argentina per 32 volte, vincendo anche il in Messico.\nAllenatore.\nDopo aver guidato la nazionale argentina femminile ai Giochi panamericani di Toronto 2015, il 6 luglio 2016 viene annunciato come selezionatore della nazionale olimpica dell'Argentina al posto del dimissionario Gerardo Martino."}
{"id": "1434608", "revid": "124723723", "url": "https://it.wikipedia.org/wiki?curid=1434608", "title": "Corrado Cagli", "text": "Biografia.\nIl primo periodo romano.\nCorrado Cagli nasce ad Ancona il 23 febbraio 1910 da Alfredo e Ada Della Pergola. Cinque anni pi\u00f9 tardi, si trasferisce insieme con la famiglia a Roma ove compie studi classici e frequenta l'Accademia di Belle Arti.\nGi\u00e0 nel 1925-1926, Cagli illustra le copertine e alcune pagine interne de \u201cLa Croce Rossa Italiana Giovanile\u201d, rivista per le scuole primarie e secondarie italiane. Nel 1927 realizza una tempera per il soffitto di un club in via Sistina, opera che in seguito verr\u00e0 distrutta, mentre nella primavera dell'anno successivo esordisce con un lavoro di artigianato, un cofano \u201cdel focolare\u201d alla XCIV Esposizione di Belle Arti della Societ\u00e0 Amatori e Cultori di Belle Arti a Roma. Sempre nel 1928 realizza un murale a \u201c\"tempera magra\"\u201d per il salone adibito a teatro del gruppo rionale Campo Marzio \u2013 Trevi \u2013 Colonna\u00a0 del PNF, in via del Vantaggio a Roma. Dell'opera perduta non \u00e8 rimasta alcuna traccia a parte che una testimonianza di Dario Sabatello che in uno scritto ne evoca i temi: \u201c\"Sono scene di vita nei campi, nelle officine, nelle palestre; plastiche e sincere e sentite\"\u201d.\nA Umbertide.\nNel 1929, a Umbertide, inizia a lavorare nella fabbrica di ceramiche d'arte Rometti dove, l'anno dopo, sar\u00e0 nominato direttore artistico. Nello stesso anno, sempre ad Umbertide, nella casa Mavarelli-Reggiani, esegue un affresco di 60 metri sul tema della \"Battaglia del grano\", suddiviso in dodici riquadri che rivestono le quattro pareti della sala.\nCagli e i nuovi pittori romani.\nNell'aprile del 1932 Cagli inaugura una personale con Adriana Pincherle alla Galleria di Roma, diretta da Pier Maria Bardi, nella quale espone \"La Fortuna\" e vari ritratti - fra cui il \"Ritratto di Sclavi\" e \"Igino\" - studi, disegni, alcune ceramiche e la scultura \"Ritratto di Serena\". Successivamente fonda, assieme a Giuseppe Capogrossi ed Emanuele Cavalli, il \"Gruppo dei Nuovi Pittori Romani\". Alla fine dell'anno ha gi\u00e0 decorato alcune pareti alla Mostra romana dell'Edilizia ed eseguito \"Preparativi alla guerra\" (una tempera all'uovo su muro di 30 metri quadri) nel vestibolo della V Triennale di Milano quando, su invito della Commissione Archeologica di Salerno, si reca a Paestum e visita, probabilmente, anche Napoli e Pompei). Il viaggio, durante il quale esegue dipinti e disegni, sar\u00e0 importante per la sua conoscenza della pittura pompeiana.\nNel 1933 scrive l'articolo \"Muri ai pittori\", fondamentale per la storia del muralismo italiano, in cui formula i suoi fondamenti teorico-estetici, sostenendo delle posizioni affini a quelle che Sironi andava esprimendo nello stesso periodo:\nA Parigi.\nNel dicembre 1933, Cagli si sposta Parigi dove espone insieme a Capogrossi, Cavalli e Sclavi alla Galerie Jacques Bonjean. Organizzata dal conte Emmanuele Sarmiento, la mostra \u00e8 presentata in catalogo dal critico Waldemar George che raggruppa i quattro giovani artisti sotto l'etichetta di \"Ecole de Rome\". Cagli espone \"Ritratto del pittore Prieto\", \"Edipo\", \"La colomba\", \"Natura morta\", \"Composizione\". La mostra ha numerose recensioni, sia in suolo italiano sia francese.\nDi nuovo a Roma.\nSi apre nel febbraio del 1935 al Palazzo delle Esposizioni di Roma la II Quadriennale d\u2019arte nazionale, ordinata da C.E. Oppo. Cagli espone quattro pannelli murali asportabili per la rotonda allestita da Piero Aschieri. I pannelli, alti quasi 4 metri, raffigurano il tema della bonifica dell'Agro Pontino (sono costituiti da una \"Protas\"i e da tre \"Cronache del tempo\"). Presenta inoltre un cospicuo numero di opere: \"La Romana\", \"Il neofita\", \"Il Palatino\", \"Ritratto di Afro\", \"L'Angelica\", \"I Sabaudesi\", \"La notte di San Giovanni\", \"I neofiti\", \"Composizione\", \"Battaglia\", \"Sette pennelli\" e sei disegni.\u00a0Gli viene assegnato un premio di 10.000 lire.\nNel 1932/33 gli vengono commissionate le decorazioni policrome eseguite su vetro di Venezia per la fontana dello Zodiaco a Terni, danneggiate nell'ultimo conflitto mondiale.\n\u00c8 incaricato della realizzazione di due dipinti murali per l'edificio di Castel De'Cesari (odierna Accademia Nazionale di Danza) di Roma, ristrutturato dall'architetto razionalista Gaetano Minnucci come sede dell'Opera Nazionale Balilla. Uno dei due murali raffigura \"La corsa dei barberi\", rievocazione della celebre corsa dei cavalli bradi attraverso il Corso fino a Piazza del Popolo. Il ministro dell'Educazione Renato Ricci ordina la distruzione degli affreschi, a seguito della censura per inadeguatezza tematica. Nascosto da una falsa parete, costruita dallo stesso Cagli, verr\u00e0 preservato il dipinto murale situato nella biblioteca, portato allo scoperto nel 1945 su iniziativa di Mirko Basaldella.\nIl 1935 \u00e8 un anno importante per il giovane artista, poich\u00e9 tra aprile e maggio tiene una prima personale di cinquanta disegni alla \"Galleria La Cometa\" della Contessa Anna Laetitia (Mimi) Pecci Blunt, diretta da Libero De Libero e dallo stesso Cagli, inaugurata in quella occasione. La galleria svolger\u00e0 fino al 1938, in gran parte anche grazie all'influsso di Cagli, un'importante opera di diffusione culturale di taglio antinovecentista. Il catalogo contiene uno scritto di Massimo Bontempelli, zio di Cagli, sul disegno.\nNel 1936 si inaugura al Palazzo dell'Arte a Milano, la VI Triennale Internazionale. Cagli presenta sulla parete di fondo della sala delle Priorit\u00e0 Italiche, realizzata dal gruppo BBPR, un grande dipinto, 6x6 metri, a tempera encaustica su tavola tamburata, \"La battaglia di San Martino e Solferino\". Del grande murale, realizzato in pannelli distinti nello studio romano e poi montato soltanto a Milano, non esistono cartoni o disegni d'insieme, ma solamente un bozzetto realizzato per la presentazione.\nIl 26 maggio 1937 viene inaugurata l\u2019\"\u201cExposition Internationale des Arts et des Techniques\u201d\" a Parigi. Cagli, aiutato da Afro Basaldella, suo collaboratore, realizza una serie di grandi dipinti (circa 200 m lineari) a tempera encaustica su tavola tamburata per la decorazione del vestibolo del padiglione italiano. I dipinti raffigurano immagini monumentali di Roma e ritratti dei grandi italiani dall'epoca romana al Risorgimento.\nNel giugno del 38' si apre la XXI Biennale di Venezia. Cagli partecipa con un affresco su intonaco, \"Orfeo che incanta le belve\", di cui esiste un cartone preparatorio.\nL'esilio e la partecipazione alla Seconda guerra mondiale.\nAlla fine del 1938 \u00e8 costretto all'esilio, a seguito della proclamazione delle leggi razziali e dell'intensificarsi degli attacchi antisemiti nei confronti della sua persona e della sua opera. Si stabilisce prima a Parigi dove continua ad esporre e, alla fine dell'anno 1939, da Cherbourg, si imbarca alla volta di New York. Nella \"grande mela\" la sua arte non passa inosservata ed espone qualche tempo dopo il suo arrivo alla rinomata Julien Levy Gallery.\nNel 1941, nel mese di gennaio, tiene una personale al Civic Center Museum di San Francisco, ma due mesi dopo Cagli si arruola nell'esercito americano. Non cessa tuttavia la sua attivit\u00e0 artistica, realizzando un cospicuo numero di dipinti e disegni e partecipando agli eventi espositivi come una personale alla Shaeffer Gallery di Los Angeles ed una personale di disegni al Wadsworth Atheneum di Hartford.\nNel 1943 si trasferisce in Gran Bretagna al seguito dell'esercito e l'anno successivo partecipa alle campagne di Francia, tra cui lo Sbarco in Normandia, Belgio e Germania. In questi anni realizza il celebre ciclo di disegni sul tema della guerra, tra cui spiccano le immagini ritratte al campo di concentramento di Buchenwald alla cui liberazione egli prese parte tra le truppe alleate. \nAl termine della guerra ritorna a New York dove prosegue la sua attivit\u00e0 sperimentando tecniche e stili sempre cangianti ed \u00e8 tra i fondatori del \"The Ballet Society (odierno New York City Ballet) insieme a George Balanchine e \"Lincoln Kirstein. All'interno della compagnia Cagli era colui che realizzava le scene e i costumi.\nIl rientro in Italia.\nNel 1948 decide di rientrare definitivamente in Italia e si stabilisce in uno studio in via del Circo massimo.\nLa stabilit\u00e0 e la tranquillit\u00e0 gli permettono di proseguire il suo percorso di ricerca analitica in pittura e di partecipare ad eventi espositivi sia in suolo italiano che estero. Intorno a lui gravitano numerosi artisti tra cui Mirko Basaldella, Capogrossi, Alberto Burri, Renato Guttuso.\nNegli anni 1949-1950, partecipa alla costituzione dell'importante collezione Verzocchi, sul tema del lavoro, inviando, con un autoritratto, \"Il vasaio\"; la Collezione oggi \u00e8 conservata nella Pinacoteca Civica di Forl\u00ec.\nTra la fine degli anni '50 e gli inizi del '60 viene incaricato, insieme ad altri artisti, di decorare la turbonave Leonardo da Vinci. Cagli dar\u00e0 il suo contributo allestendo alcune zone del transatlantico con i progetti di Leonardo da Vinci (come volo degli uccelli, ecc...) e con sei arazzi realizzati con il contributo dell'Arazzeria Scassa di Asti. \nNel 1963-64 espone alla mostra \"Peintures italiennes d'aujourd'hui\", organizzata in Medioriente e in Nordafrica.\nAll'inizio degli anni '70 crea il graffito per il Museo Monumento al Deportato Politico e Razziale di Carpi (Modena): l'opera rappresenta il corpo senza vita di un deportato nudo accanto alla recinzione del campo.Il filo spinato originale sotto al grafico di Cagli, richiama il visitatore al significato simbolico di oppressione e privazione della libert\u00e0 che il filo spinato assume in relazione al sistema dei campi. Oggi il filo spinato \u00e8 divenuto universalmente l\u2019emblema della violenza contro l\u2019uomo.\nNon lascia tuttavia l'attivit\u00e0 di scenografo e costumista, partecipando a numerose rappresentazioni teatrali come: \"Tancredi\" di Rossini, del 1952; \"Macbeth\" di Bloch, del 1960; \"Estri\" di Petrassi, del 1968; \"Persephone\" di Stravinsky, del 1970; \"Agnese di Hohenstaufen\" di Spontini, del 1974; \"Missa Brevis\" di Stravinsky, del 1975.\nMuore a Roma, nella sua dimora all'Aventino, il 28 marzo 1976.\nArchivio Corrado Cagli.\nDa oltre quaranta anni l'Archivio Corrado Cagli, con sede a Roma in via della Fonte di Fauno n. 12, \u00e8 custode di foto, testi, documenti, ma non solo in quanto organizza ogni anno eventi espositivi per mantenere vivo il ricordo di questo grande artista.\nOpere nei musei.\nCon l'opera \"La regola\"\nEsposizioni.\n1932\n1935\n1936\n1937\n1938\n1939\n1940\n1941\n1942\n1944\n1945\n1946\n1947\n1948\n1949\n1950\n1951\n1952\n1953\n1954\n1955\n1956\n1957\n1958\n1959\n1960\n1961\n1962\n1963\nTorino, Centro per l'arredamento, \u201c\"La pittura di Cagli nell'arredamento moderno\"\u201d.\n1964\n1965\n1966\n1967\n1968\n1969\n1970\n1971\n1972\n1973\n1974 \n1975\n1976\n1977\n1978\n1979\n1980\n1981\n1982\n1983\n1984\n1985\n1986\n1987\n1988\n1989\n1990\n1991-1992\n1992\n1993\n1996\n1999\n1999-2000\n2000\n2003\n2004\n2005\n2006\n2007\n2009\n2010\n2011\n2014"}
{"id": "1434609", "revid": "29244", "url": "https://it.wikipedia.org/wiki?curid=1434609", "title": "Goniodoris montrouzieri", "text": ""}
{"id": "1434610", "revid": "29244", "url": "https://it.wikipedia.org/wiki?curid=1434610", "title": "Glossodoris montrouzieri", "text": ""}
{"id": "1434612", "revid": "1573940", "url": "https://it.wikipedia.org/wiki?curid=1434612", "title": "Goniodoris ovata", "text": "Goniodoris ovata \u00e8 un mollusco nudibranchio della famiglia Goniodorididae.\nIl nome deriva dal latino \"ovatus\" che pu\u00f2 significare sia ovale, ovoidale, che maculato."}
{"id": "1434616", "revid": "2161976", "url": "https://it.wikipedia.org/wiki?curid=1434616", "title": "Demo de midi", "text": "Demo de midi \u00e8 un album di Giuni Russo, pubblicato il 28 novembre 2003 dalla Sony Music.\nIl disco.\nFra gli anni ottanta e gli anni novanta, la cantante registr\u00f2 diversi brani rimasti inediti, sostanzialmente a causa di un mancato supporto da parte dei discografici dell'epoca.\nIl titolo \"Demo de midi\" s'ispira all'espressione francese \"d\u00e9mon de midi\" (resa in italiano con \"demone meridiano\"), che si usa per gli uomini in crisi di mezza et\u00e0, ma il termine \"demo\" si riferisce al contenuto dell'album, composto esclusivamente da provini di brani inediti, spesso chiamati per l'appunto \"demo\", e contiene anche un gioco di parole sull'espressione \"d\u00e9mod\u00e9\" (\"fuori moda\").\nTra le registrazioni risalenti agli anni ottanta compaiono: \"Amore speciale\", brano che era destinato all'album \"Mediterranea\" (1984) e ne \u00e8 stato escluso per mancanza di spazio; \"L'abisso del sesso\", canzone scritta da Juri Camisasca intorno al 1985; \"Diva divina\", scritta nel 1986 e divenuta sigla televisiva del programma televisivo \"Effetto cinema\" (1987).\nAgli anni novanta risalgono, invece, tutti gli altri brani: \"La donna \u00e8 mobile\", \"Suggestione mentale\", \"Mezzanotte al sole\" e \"Io non so amare, \"scritti tra il 1991 ed il 1992; \"Una la verit\u00e0\", prima versione di \"Amala\" (1992), con citazioni dal romanzo \"Guerra e pace\" di Tolstoj; \"La sposa\" e \"La sua figura\", registrate per la prima volta tra il 1992 ed il 1993 prima di confluire nella loro versione definitiva all'interno dell'album \"Se fossi pi\u00f9 simpatica sarei meno antipatica\"; \"Notturno dall'Italia\", scritto da Giuni e da Maria Antonietta Sisini tra il 1996 e il 1998, con citazioni tratte dalla famosa canzone \"Lili Marlene\"; la versione studio di \"Vieni\", brano che fino ad allora era stato pubblicato solamente in versione live, e a cui partecipa Gabriele Mandel per la parte recitata in urdu (lingua mista fra persiano, inglese, indiano e arabo).\nChiude il disco una ghost track che consiste in un mix strumentale che riprende vari momenti dell'album.\nPer quanto concerne la parte strumentale, molte tracce (come ad esempio \"Diva divina\"), sono state rielaborate appositamente per la pubblicazione di questo lavoro."}
{"id": "1434626", "revid": "599013", "url": "https://it.wikipedia.org/wiki?curid=1434626", "title": "Shinyanga (disambigua)", "text": "Shinyanga \u00e8 una citt\u00e0 della Tanzania, da cui prendono il nome anche:"}
{"id": "1434632", "revid": "857138", "url": "https://it.wikipedia.org/wiki?curid=1434632", "title": "Singida (disambigua)", "text": "Singida \u00e8 una citt\u00e0 della Tanzania, da cui prendono nome anche:"}
{"id": "1434636", "revid": "287204", "url": "https://it.wikipedia.org/wiki?curid=1434636", "title": "B68 Toftir", "text": "Il B68 Toftir (nome completo: Tofta \u00cdtr\u00f3ttarfelag, \"squadra di calcio di Toftir\"), \u00e8 una societ\u00e0 calcistica faroese con sede nella citt\u00e0 di Toftir. I suoi colori sociali sono il rosso e il nero.\nDopo la prima promozione in Premier League nel 1980, hanno vinto il campionato faroense per tre volte (1984, 1985 e 1992). Nel 2004 sono stati retrocessi, ma al termine della stagione successiva hanno riconquistato la Formuladeildin. Persa nuovamente nel 2006, il B68 ha chiuso la stagione 2007 in 1. deild al primo posto conquistando cos\u00ec nuovamente la massima serie. Retrocesso al termine della Formuladeildin 2012. Immediatamente riottenuta la promozione nella stagione successiva, il suo percorso in massima serie durer\u00e0 soltanto un anno, retrocedendo al termine della Formuladeildin 2014.\nNella stagione 2020 si classifica quarto in 1.Deild 2020, garantendosi la possibilit\u00e0 di sfidare l'AB Argir nello spareggio promozione/retrocessione, che vincer\u00e0 per 3-2 dopo i tempi supplementari e centrando la promozione nella massima divisione Faroese a sei anni dall'ultima partecipazione.\nStrutture.\nStadio.\nLo stadio di casa del B68 Toftir \u00e8 lo Svangaskar\u00f0. Con circa 6000 posti, \u00e8 lo stadio pi\u00f9 grande di tutte le Isole Faer Oer ed ha ospitato a lungo gli incontri della Nazionale di calcio delle F\u00e6r \u00d8er.\nFormazione Riserve.\nIl B68 ha una formazione riserve attualmente militante in 2. deild. La formazione riserve non pu\u00f2 militare nella stessa competizione della formazione principale n\u00e9 prende parte alla Coppa delle isole F\u00e6r \u00d8er.\nStatistiche.\nPartecipazione alle coppe europee.\nSono state 12 le gare europee in cui ha preso parte il B68. \nRosa.\nAggiornata al 4 aprile 2021\n "}
{"id": "1434637", "revid": "174925", "url": "https://it.wikipedia.org/wiki?curid=1434637", "title": "Diploma Heinricianum", "text": ""}
{"id": "1434639", "revid": "124123", "url": "https://it.wikipedia.org/wiki?curid=1434639", "title": "Emmanuel Marie Fr\u00e9teau de Saint Just", "text": "Signore di Vaux-le-P\u00e9nil e di Saint-Liesne, fu eletto dal suo ordine, il 20 marzo 1789, deputato della nobilt\u00e0 di baliato di Melun e Moret-sur-Loing agli Stati Generali del 1789.\nEra gi\u00e0 un personaggio noto: consigliere al Parlamento di Parigi, sostenne la necessit\u00e0 di resistere agli Editti di Lom\u00e9nie de Brienne; per questo, fu imprigionato a Doullens nel 1788. Con tale fama di illuminista monarchico, la nobilt\u00e0 liberale della regione di Melun, ostile alla Corte, fece convergere su di lui i suoi voti nella primavera del 1789.\nA Versailles, si un\u00ec alla fazione dei nobili contrari all'assolutismo e favorevoli all'unione dei tre ordini in un'unica Assemblea nazionale. Prese pi\u00f9 volte la parola, tanto che il caustico Mirabeau lo soprannomin\u00f2 \u00abla comare Fr\u00e9teau\u00bb. Eletto due volte presidente dell'Assemblea, fu tra i promotori di coloro che intendevano dare al Re il titolo costituzionale di \u00abRe dei francesi\u00bb.\nLa svolta radicale impressa alla Rivoluzione dopo il 10 agosto 1792 lo trov\u00f2 in disaccordo e si ritir\u00f2 nelle sue terre di Vaux-le-P\u00e9nil, acquistate dal nonno H\u00e9racle fin dal 1728, sul quale il padre fece costruire un castello tuttora esistente. Continu\u00f2 tuttavia a partecipare alla vita comunale: caduto in sospetto di attivit\u00e0 controrivoluzionarie durante il Terrore, fu arrestato il 4 maggio 1794 e ghigliottinato il successivo 14 giugno."}
{"id": "1434641", "revid": "1573940", "url": "https://it.wikipedia.org/wiki?curid=1434641", "title": "Glossodoris pallida", "text": "Glossodoris pallida () \u00e8 un mollusco nudibranchio della famiglia Chromodorididae.\nBiologia.\nSi nutre della spugna \"Hyrtios erectus\"."}
{"id": "1434642", "revid": "122269542", "url": "https://it.wikipedia.org/wiki?curid=1434642", "title": "Daniele Zoratto", "text": "Carriera.\nGiocatore.\nCresciuto nei dilettanti del Piobbico, ha poi giocato a , Bellaria, (con cui ha esordito in Serie A nella stagione 1981-1982) e , affermandosi in seguito nel Brescia Calcio portato dalla Serie C1 alla A dal 1984 al 1986.\nTrasferitosi al , ha giocato con i ducali a partire dal 1989, contribuendo alla prima promozione degli emiliani in Serie A, fino al 1994, vincendo una Coppa Italia, una Coppa delle Coppe e una Supercoppa UEFA. Conta una presenza in nazionale: fu, infatti, convocato da Arrigo Sacchi per una partita di qualificazione ai Mondiali del 1994 contro la Svizzera.\nLasciato il Parma, chiuse la carriera agonistica con una stagione nelle file del .\nIn carriera ha totalizzato complessivamente 156 presenze in Serie A e 119 presenze e 3 reti in Serie B.\nAllenatore.\nLe prime esperienze da allenatore sono immediatamente dopo il ritiro dal calcio giocato tra i dilettanti del Voluntas Calcio, compagine bresciana. Dal 1997 allena i Giovanissimi del Brescia e dal 1999 gli Allievi.\nNel 2002 diviene collaboratore tecnico nello staff del , arrivando a rivestire il ruolo di vice dal 1\u00ba giugno 2004 al 30 giugno 2006 sotto le direzioni di Silvio Baldini, Pietro Carmignani e Mario Beretta. Il 18 giugno 2005, a causa della squalifica comminata a Carmignani, \u00e8 lui a guidare il Parma alla vittoria e alla salvezza nello spareggio di Bologna.\nIl 1\u00ba luglio 2006 diventa allenatore del , in Serie B, con il suo vecchio compagno Luigi Apolloni come assistente. Zoratto \u00e8 stato esonerato il 1\u00ba febbraio 2007 a causa della mancanza di risultati.\nIl 20 aprile 2008 viene richiamato alla guida del Modena dove va a sostituire Bortolo Mutti, e viene nuovamente esonerato il 26 gennaio 2009.\nIl 30 novembre 2009 viene assunto dal come allenatore in seconda al fianco del neo-tecnico granata Mario Beretta del quale era gi\u00e0 stato vice a Parma. Con l'esonero di Beretta, avvenuto il 10 gennaio, \u00e8 esonerato anche lui.\nDal 1\u00ba luglio 2010 al 25 luglio 2011 \u00e8 commissario tecnico dell'. Dal 1\u00ba agosto 2010 al 25 luglio 2011 \u00e8 inoltre vice di Alberigo Evani nell'.\nIl 25 luglio 2011 \u00e8 selezionatore dell'Under-16 e dell'Under-17. Il 30 giugno 2013 lascia la guida dell'Under-16 rimanendo come vice. Nel 2014 lascia sia l'Under-17 che il ruolo da vice nell'Under-16. Nel 2016 torna ad allenare l'Under-16 con assistente di Patrizia Panico. Dal 2019 torna ad allenare l'Under-17 ma l\u2019anno seguente viene richiamato a guidare l\u2019Under-16."}
{"id": "1434644", "revid": "400694", "url": "https://it.wikipedia.org/wiki?curid=1434644", "title": "Bruce Greenwood", "text": "Biografia.\nNato in Qu\u00e9bec, figlio di una infermiera e di un geofisico docente alla Princeton University, Greenwood ha studiato filosofia ed economia alla University of British Columbia. In seguito si \u00e8 trasferito a New York, dove ha studiato recitazione presso l'American Academy of Dramatic Arts di Manhattan.\nIl suo debutto cinematografico \u00e8 avvenuto nel 1979 nel film \"L'isola della paura\"; in seguito l'attore ha ottenuto un piccolo ruolo in \"Rambo\" del 1982. Dopo aver lavorato nella serie TV \"A cuore aperto\", dove interpretava il dott. Seth Griffin, nel corso degli anni Greenwood si \u00e8 costruito una solida carriera come caratterista, partecipando a film come \"Il dolce domani\", \"Regole d'onore\", \"Thirteen Days\", dove interpretava John Fitzgerald Kennedy, \"The Core\", \"Io, robot\" e \"Truman Capote - A sangue freddo\", dove aveva il ruolo di Jack Dunphy.\nIn televisione \u00e8 stato protagonista della serie di spionaggio \"Un filo nel passato\" (1995-1996). Non sono, tuttavia, tanti i ruoli da protagonista, come ad esempio in \"Below\" un film di sottomarini del 2002. Nel 2008 ha ottenuto il ruolo del Capitano Christopher Pike in \"Star Trek\" di J. J. Abrams.\nVita privata.\nNel 1985 si \u00e8 sposato con Susan Devlin con la quale era fidanzato da quando aveva 15 anni; i due hanno avuto una figlia, Breana Chloe.\nDoppiatori italiani.\nNelle versioni in italiano delle opere in cui ha recitato, Bruce Greenwood \u00e8 stato doppiato da:\nDa doppiatore \u00e8 sostituito da:"}
{"id": "1434647", "revid": "1522738", "url": "https://it.wikipedia.org/wiki?curid=1434647", "title": "Zanzibar (disambigua)", "text": "Geografia.\nZanzibar \u00e8 una unit\u00e0 federata semi-indipendente della Tanzania. La stessa denominazione pu\u00f2 anche indicare:"}
{"id": "1434648", "revid": "44627", "url": "https://it.wikipedia.org/wiki?curid=1434648", "title": "Prodotto diretto di spazi vettoriali", "text": ""}
{"id": "1434649", "revid": "44627", "url": "https://it.wikipedia.org/wiki?curid=1434649", "title": "Prodotto diretto di anelli", "text": ""}
{"id": "1434653", "revid": "177966", "url": "https://it.wikipedia.org/wiki?curid=1434653", "title": "Forte Fenilone", "text": "Forte Fenilone, originariamente chiamato Werk d'Aspre, \u00e8 stata una fortificazione posta a sud-ovest di Verona, parte del complesso sistema difensivo cittadino e pi\u00f9 in particolare del primo campo trincerato di pianura, messo in opera tra 1848 e 1856. Il forte fu realizzato in tre diverse fasi: nel 1848 furono impostati il terrapieno, il fossato e lo spalto, nel 1849 fu edificato il ridotto e nel 1859 avvenne la chiusura del fronte di gola e la costruzione del muro distaccato alla Carnot con le relative caponiere. L'utilit\u00e0 del forte tuttavia diminu\u00ec gi\u00e0 dopo il 1861, in seguito alla costruzione della linea pi\u00f9 avanzata del secondo campo trincerato, anche se mantenne la funzione di sicurezza contro le infiltrazioni di fanteria. I lavori furono seguiti dal direttore dell'Imperiale Regio Ufficio delle Fortificazioni di Verona, il maggiore Conrad Petrasch.\nIntitolato al barone Costantino d'Aspre, luogotenente feldmaresciallo di Josef Radetzky durante la campagna del 1848-1849, le opere in muratura del forte furono demolite nella prima met\u00e0 del Novecento, per cui rimangono solo tracce del terrapieno, intercluso in una diramazione ferroviaria.\nDescrizione.\nSi tratta di un forte a tracciato poligonale con ridotto centrale e ridotto di gola, ad impianto asimmetrico semiottagonale, che faceva sistema con i forti San Massimo e di Santa Lucia. Era situato a circa 400 metri a nord del borgo di Santa Lucia, all'interno della diramazione tra la ferrovia Milano-Venezia e Verona-Bolzano, che prendeva con tiro d'infilata dal fronte principale e dal fronte di gola; inoltre, le sue artiglierie battevano la campagna antistante tra San Massimo e Santa Lucia, nonch\u00e9 la strada proveniente da Mantova. Il fianco sinistro del forte, diretto verso Santa Lucia, era il pi\u00f9 esteso, per la sua principale azione di combattimento.\nIl ridotto casamattato era a segmento di torre circolare su un solo piano, con copertura terrapienata disposta a piattaforma per l'artiglieria; anche al piano terra potevano essere collocate artiglierie in casamatta. Due tratti di muro convergenti collegavano il ridotto al centro del fronte di gola, dal quale sporgeva, come caponiera, il ridotto di gola ordinato per fucilieri e artiglieri, anche sulla copertura terrapienata. Ai suoi lati, in posizione simmetrica, preceduti dal ponte levatoio, si aprivano due portali di accesso verso il piazzale interno, nel quale un pozzo forniva le riserve d'acqua per la guarnigione.\nIl terrapieno semiottagonale, con le postazioni d'artiglieria a cielo aperto, era difeso al livello del fossato asciutto dal muro distaccato alla Carnot, con le tre caponiere per il fiancheggiamento d'artiglieria. Due poterne, adiacenti al fronte di gola e con annessi locali di servizio, mettevano in comunicazione il piazzale interno con il cammino di ronda lungo il muro alla Carnot, ordinato per fucilieri, e con le caponiere. All'esterno completava l'opera la controscarpa del fosso, a pendenza naturale.\nArmamento.\nL'armamento della fortificazione consisteva in:\nPresidio di guerra.\nIl presidio in caso di guerra della fortificazione consisteva in:"}
{"id": "1434656", "revid": "1337443", "url": "https://it.wikipedia.org/wiki?curid=1434656", "title": "Emanuele Basile (magistrato)", "text": "Fu Senatore del Regno d'Italia nella XXIII legislatura.\nBiografia.\nNato da famiglia nobile siciliana, era figlio del giudice Antonino Basile e di Maria Concetta Basile.\nNel 1860 si laure\u00f2 in giurisprudenza all'Universit\u00e0 di Napoli. Poco tempo dopo, quando Garibaldi fece il suo ingresso a Palermo, il giovane Emanuele si un\u00ec all'esercito dei Mille col grado di sottotenente e fece tutte le campagne meridionali per l'indipendenza e l'unit\u00e0 d'Italia. Inizialmente Garibaldi lo nomin\u00f2 giudice al Consiglio di guerra, poi giudice istruttore militare (2 settembre 1860) e infine sostituto avvocato fiscale nel tribunale militare della 17\u00aa divisione (30 ottobre 1860). Con attestato del 19 agosto 1860, in Messina, Garibaldi gli manifest\u00f2 che meritava gratitudine da parte dell'intero paese per l'attivit\u00e0 e lo zelo mostrati nello svolgere gli incarichi affidatigli. Il 30 novembre 1860 a Caserta, in un'azione militare, Emanuele salv\u00f2 la vita ad un carrettiere e ci\u00f2 gli valse una medaglia di bronzo al valore militare. Con determinazione del Re del 12 giugno 1861 fu dichiarato meritevole di menzione onorevole per essersi distinto tra gli ufficiali della giustizia militare. Con Real Decreto del 31 agosto seguente fu nominato Luogotenente di fanteria del Corpo dei Volontari. Disciolto l'esercito meridionale a Napoli fu incaricato di comporre le pendenze legali dello stesso esercito.\nNel 1862 entr\u00f2 nella magistratura giudiziaria, nella quale sal\u00ec i pi\u00f9 alti gradi: Consigliere della Corte d'appello di Palermo (1883), poi di quella di Roma (1886), Presidente della Corte di Assise di Roma, Consigliere della Corte di Cassazione di Roma (1891), Presidente di sezione della Corte di Cassazione di Roma (1907). Lasciata la magistratura all'inizio del 1912, fu nominato Primo Presidente d'onore della Corte di Cassazione, morendo poco dopo.\nGodette di molta fama a Roma per aver presieduto importanti processi penali in Corte di Assise.\nLe sue eminenti qualit\u00e0 d'intelletto, integrit\u00e0 e scrupolosit\u00e0 mostrate nello svolgimento della carica di magistrato gli valsero nel gennaio 1910 la nomina a Senatore del Regno. Fu il terzo della sua famiglia ad essere eletto al Senato, preceduto nel 1884 dal fratello Luigi, anche lui magistrato, e nel 1890 dal cugino Achille Basile, prefetto. Fece parte della Commissione permanente d'istruzione dell'Alta Corte di Giustizia.\nMentre era ancora in vita, non avendo figli, offr\u00ec parte cospicua del suo patrimonio al paese natio di Sant'Angelo di Brolo, che dot\u00f2 di istituzioni di beneficenza per le quali acquis\u00ec fama di benefattore. Il Comune di Sant'Angelo di Brolo, grato per i servigi resi, gli dedic\u00f2 un monumento con mezzobusto bronzeo, intitolando una strada ai \"Tre Senatori Basile\"."}
{"id": "1434658", "revid": "177966", "url": "https://it.wikipedia.org/wiki?curid=1434658", "title": "Forte d'Aspre", "text": ""}
{"id": "1434659", "revid": "177966", "url": "https://it.wikipedia.org/wiki?curid=1434659", "title": "Werk d'Aspre", "text": ""}
{"id": "1434663", "revid": "767487", "url": "https://it.wikipedia.org/wiki?curid=1434663", "title": "Mezzanotte d'amore", "text": "Mezzanotte d'amore \u00e8 un film musicarello italiano del 1970 diretto dal regista Ettore Maria Fizzarotti.\nTrama.\nNeanche il matrimonio porta pace fra le coppie del primo film (\"Il suo nome \u00e8 Donna Rosa\"). A mettere zizzania tra Andrea e Rosetta ci pensa la gelosia per Giorgio, il fratellastro della sposa, mentre per il principe Antonio e la contessa Donna Rosa c'\u00e8 l'apparizione del \"fantasma\" dell'ex-marito di lei."}
{"id": "1434664", "revid": "599013", "url": "https://it.wikipedia.org/wiki?curid=1434664", "title": "Fuch\u016b", "text": ""}
{"id": "1434665", "revid": "44627", "url": "https://it.wikipedia.org/wiki?curid=1434665", "title": "Prodotto diretto di insiemi ordinati", "text": ""}
{"id": "1434668", "revid": "29244", "url": "https://it.wikipedia.org/wiki?curid=1434668", "title": "Goniodoris pallida", "text": ""}
{"id": "1434672", "revid": "6923", "url": "https://it.wikipedia.org/wiki?curid=1434672", "title": "BMW F800", "text": "La BMW F800 \u00e8 una motocicletta prodotta da casa motociclistica tedesca BMW a partire dal 2006. \nProfilo e contesto.\nLa F800 \u00e8 prodotta in versioni differenti: la \"F800 S\" , la \"F800 ST\", \"F800 GS\", \"F800 R\", \"F800 GT\". La prima ha un carattere pi\u00f9 sportivo ed \u00e8 caratterizzata da una carenatura pi\u00f9 piccola ed una posizione di guida maggiormente abbassato sul manubrio, disponibile in rosso, giallo e antracite. La seconda \u00e8 una \"sport tourer\" maggiormente votata alle lunghe percorrenze stradali e pertanto presenta una carena pi\u00f9 coprente ed una posizione di guida meno sportiva e pi\u00f9 comoda. \u00c8 disponibile in blu e antracite.\nPresentata la prima volta al pubblico al salone del motociclo di Milano nel 2005 si caratterizza per essere equipaggiata dal primo bicilindrico in linea progettato dalla casa di Monaco di Baviera in collaborazione con l'austriaca Rotax. L'azienda bavarese \u00e8 sempre stata famosa infatti per i suoi motori boxer.\nUn'altra caratteristica del nuovo modello \u00e8 quella di aver sostituito la tradizionale trasmissione a cardano utilizzata pi\u00f9 soventemente in BMW con una cinghia dentata che presenta, rispetto alla catena, la mancanza assoluta di manutenzione.per la cinghia \u00e8 prevista la sostituzione a 40.000 km. Altra caratteristica della bicilindrica \u00e8 quella di avere il serbatoio della benzina sotto la sella per abbassare il baricentro del veicoli e il relativo bocchettone del rifornimento \u00e8 posto sul lato destro della fiancata posteriore. Caratteristica quest'ultima in comune alle serie \"F\" monocilindriche.\nDal 2011 la versione S ed ST \u00e8 stata leggermente modificata, la si riconosce per il colore nero del motore e non pi\u00f9 grigio come in origine, le differenze maggiori sono proprio sul mozzo della cinghia, la quale nei modelli precedenti ha creato diversi problemi ed \u00e8 stata soggetto di un richiamo da parte di BMW per ovviare al problema di rottura del mozzo.\nLa versione GT nasce nel 2013, un aggiornamento dell ST con una carena pi\u00f9 protettiva e decisamente pi\u00f9 moderna, mantiene ancora la cinghia e serbatoio posteriore.\nTra gli optional in catalogo l'ABS e la possibilit\u00e0 di avere una sella ribassata, utile per i guidatori di statura non troppo elevata. Non mancano neanche gli accessori per il mototurismo in ogni stagione come le manopole riscaldate e i set di valigie laterali.\nNel 2008 lo stesso motore viene installato sulla nuova F800 GS (e ne viene dotata anche la BMW F650 GS se pure in versione depotenziata), moto di tipo enduro pi\u00f9 votata ad un uso fuoristrada. In entrambi i casi la trasmissione finale non \u00e8 pi\u00f9 a cinghia ma con la pi\u00f9 tradizionale catena meglio adatta agli utilizzi gravosi. Nel 2012 la BMW F650 GS viene sostituita dalla BMW F700 GS\nNel 2009 \u00e8 uscita sul mercato la versione naked F800 R."}
{"id": "1434676", "revid": "767487", "url": "https://it.wikipedia.org/wiki?curid=1434676", "title": "Les Mots (album)", "text": "Les Mots \u00e8 il primo album raccolta della cantante francese Myl\u00e8ne Farmer, pubblicato nel 2001 dalla Polydor Records.\nIl disco.\nDopo 5 album studio pubblicati e pi\u00f9 di 15 anni di carriera, la regina del pop francese decide nel 2001 di pubblicare il suo primo \"Best Of\", contenente i suoi singoli pubblicati a partire dal 1984, in ordine cronologico.\nNonostante i vari impegni (un tour appena chiuso, la produzione del primo album della sua creatura Aliz\u00e9e), Myl\u00e8ne ha il tempo di incidere 4 inediti da aggiungere all'album: \"L'Histoire d'une f\u00e9e, c'est...\" (uscito pochi mesi prima di questo CD), \"Les Mots\" (in duetto col cantante inglese Seal), \"C'est une belle journ\u00e9e\" (dalle sonorit\u00e0 molto simili all'album di Aliz\u00e9e) e \"Pardonne-moi\" (il singolo di minore successo).\nIl cofanetto vender\u00e0 1.500.000 copie in Francia, Belgio, Russia e Canada, risultando il Best Of pi\u00f9 venduto di tutta la storia della musica francese e restando al primo posto delle chart per 6 settimane di fila.\nTracce.\nCD1\nCD2"}
{"id": "1434679", "revid": "38120", "url": "https://it.wikipedia.org/wiki?curid=1434679", "title": "Il duello (Star Trek)", "text": ""}
{"id": "1434681", "revid": "2009834", "url": "https://it.wikipedia.org/wiki?curid=1434681", "title": "Corto Maltese (rivista)", "text": "Corto Maltese \u00e8 stata una rivista antologica italiana di fumetti edita dal 1983 al 1993 dalla Milano Libri Edizioni, etichetta della Rizzoli. La rivista prendeva il nome dall'omonimo celebre personaggio ideato da Hugo Pratt. Durante la sua vita editoriale ha pubblicato opere a fumetti dei migliori autori del panorama italiano ed estero.\nStoria editoriale.\nDopo la chiusura di \"alterlinus\", la Milano Libri, gi\u00e0 editrice di \"linus\", volle comunque riprovare a proporre una pubblicazione dedicata a storie a fumetti per un pubblico colto ed esigente e nel 1983, dopo un lungo battage pubblicitario, fece uscire la rivista \"Corto Maltese\".\nIl ruolo di direttore responsabile fu affidato a Fulvia Serra, che della rivista era l'ideatrice e che, dal 1981 al 1995, diresse anche \"linus\", storica rivista italiana di fumetti e cultura. Stampata su carta patinata, di formato decisamente grande, con molte pagine a colori e storie di alto livello, \"Corto Maltese\" proponeva ai suoi lettori una serie di racconti e reportage di viaggio che descrivevano usi e costumi di popoli esotici e spesso primitivi (o recensioni di libri sullo stesso argomento), che si alternavano ai fumetti veri e propri, che a loro volta parlavano spesso di avventure in luoghi esotici e spesso primitivi. Ogni numero iniziava con un editoriale in cui Fulvia Serra si raffigurava come il \u201ccapitano\u201d di una nave ammiraglia in viaggio verso luoghi esotici e lontani, ai cui lettori, chiamati \u201ccompagni di viaggio\u201d, proponeva ogni volta nuove mete ed escursioni.\nI primi numeri contenevano soprattutto storie di importanti autori italiani come Hugo Pratt, Milo Manara, Guido Crepax, Andrea Pazienza, Sergio Toppi, Attilio Micheluzzi, Dino Battaglia, Vittorio Giardino e Altan, in seguito fecero la loro comparsa anche prestigiosi autori stranieri come Moebius, Frank Miller, Dave McKean e Alan Moore. Vennero nel tempo ideati e pubblicati inserti di varia natura, alcuni dei quali portarono in Italia \"Man of Steel\", \"V for Vendetta\", \"Watchmen\" e \"Black Orchid\". Dal 1988 al 1993 in molti numeri della rivista erano presenti degli inserti con storie di autori americani come Neil Gaiman e Alan Moore. Il grande formato della rivista consentiva riprodurre al meglio fumetti pubblicati a puntate su pi\u00f9 numeri. La testata ha cessato le pubblicazioni nel luglio del 1993 dopo un decennio nel quale aveva proposto prodotti di alta qualit\u00e0. Fu costretta alla chiusura, come molte altre riviste a fumetti d'autore di quel periodo, per l'incapacit\u00e0 di reggere la concorrenza di pubblicazioni di qualit\u00e0 e soprattutto costi minori."}
{"id": "1434684", "revid": "38120", "url": "https://it.wikipedia.org/wiki?curid=1434684", "title": "Argetti", "text": ""}
{"id": "1434686", "revid": "287204", "url": "https://it.wikipedia.org/wiki?curid=1434686", "title": "Delfico", "text": "Delfico \u00e8 il cognome assunto nel XVI secolo da una famiglia di Teramo, gi\u00e0 \"di Ser Marco\" (discendente secondo alcuni dalla famiglia \u201cDe Civitella\u201d). \nVisse il periodo di maggior splendore a partire dal secolo XVIII con Melchiorre Delfico che fu filosofo, storico e uomo di stato. Ruoli di rilievo nella pubblica amministrazione e nel campo degli studi ebbero anche i fratelli Gianfilippo e Gianberardino e il figlio di quest'ultimo, Orazio.\nDopo l'estinzione della linea maschile, Marina Delfico, figlia di Orazio, spos\u00f2 nel 1820 Gregorio De Filippis, che un\u00ec al proprio cognome quello dei Delfico, dando origine alla famiglia De Filippis Delfico.\nIl capostipite Ser Marco e i suoi figli.\nSer Marco (o \"Syr Marco\") fu il capostipite della famiglia: nel 1459 era certamente gi\u00e0 morto e, a quella data, la vedova, Polisena (figlia di Giovanni di Cola, di Teramo) risulta da alcuni documenti compiere atti giuridici in nome dei figli minorenni (Emidio, Bartolomeo, Chiara, Giovanni e forse altri dei quali non \u00e8 pervenuto il nome). Emidio ebbe un figlio di nome Domenico e questi a sua volta un figlio di nome Annunzio.\nXVI secolo.\nPier Giovanni di Ser Marco (1481-1545), figlio di Annunzio, fu canonico aprutino, teologo e \u201ccasista\u201d. Cambi\u00f2 il proprio cognome in \"Delfico\" e adott\u00f2 lo stemma con l'albero di alloro e il motto \"Eat in posteros Delphica laurus\" (\"Si tramandi ai posteri l'alloro Delfico\", simbolo di vittoria). \nCon Pier Giovanni adott\u00f2 il cognome Delfico anche il fratello Vincenzo (o Gio. Vincenzo), che fu un pubblico magistrato. Spos\u00f2 Salamita de' Salamiti, dalla quale ebbe cinque figli: Orazio (I), Fedele, Olimpio, Laura e Hyppolita. \nPer mezzo di tale unione matrimoniale la famiglia Delfico si apparent\u00f2 con i Melatino\nNell'anno 1503 fu con ogni probabilit\u00e0 completata almeno un'ala del palazzo turrito sito in Teramo tra il corso San Giorgio e le attuali vie Delfico e Carducci. Tale data figura dopo il motto di famiglia sotto lo stemma sull'architrave in pietra posto all'ingresso dalla parte del Corso. \nOrazio (I) (1510 - morto tra il 1587 e il 1597), figlio di Vincenzo, spos\u00f2 una Cecilia ed ebbe tre figli, Flaminio, Marzio e Cinzia.\nComponente del consiglio comunale per il sestiere di San Giorgio (1554), in seguito fu magistrato (1560) e ambasciatore a Chieti (1563). \nAmpli\u00f2 il patrimonio familiare e acquist\u00f2 tra il 1569 e il 1573 i terreni di Castagneto, dove sorse poi il \u201ccasino\u201d in posizione panoramica.\nDel fratello di Orazio, Fedele, (1534 ante - 1599 post) si ignorano gli esatti dati anagrafici. Fu personaggio molto controverso: ordinato canonico aprutino nel 1534 dal vescovo Chierigatto, fu coinvolto in aspre contese con numerosi personaggi in Teramo e fuori. Raccolse nelle sue mani notevoli ricchezze, utilizzate probabilmente dal fratello Orazio per l'acquist\u00f2 ingenti propriet\u00e0 a nome proprio, di figli e nipoti. Visse con una tale Chiara di Giovanni da Sebenico, dalla quale ebbe due figli, Sagazia e Giovanni Bernardino (I), che fu poi adottato dallo zio Orazio.\nDurante la vita di Orazio I e di Fedele, nel contesto delle lotte cittadine nelle quali di certo la famiglia si trov\u00f2 coinvolta, fu ampliato e fortificato il palazzo di Teramo come testimonia il portale d'ingresso aperto sull'attuale via Delfico dove sull'architrave, insieme all'alloro delfico, si legge il motto \"Veteres ferendo novae invitantur iniuriae, MDLII\" (Sopportando le antiche ingiurie se ne incoraggiano di nuove, 1552).\nGiovanni Bernardino (o Giamberardino, I) (1568 - 1594) figlio naturale di Fedele e adottato da Orazio, fu accomunato nelle accuse rivolte al padre. Nel 1573 lo zio Orazio lo adott\u00f2. Quando nel 1594 il padre naturale fece testamento, Gianberardino risultava gi\u00e0 morto e beneficiario dell'eredit\u00e0 fu il figlio Orazio (II) (1594-1632 ca.). Questi si un\u00ec in matrimonio con Sulcinia Montani, dalla quale ebbe un figlio, Giovanni Bernardino (II), e quattro figlie. Alla sua morte nomin\u00f2 il figlio maschio erede universale e assegn\u00f2 alle figlie soltanto una dote.\nXVII secolo.\nGiovanni Bernardino (o Giamberardino, II) (1632-1655 ca.) viene ricordato per essere stato, nel 1648, capitano \"a difesa delle mura della citt\u00e0 pel quartiere di San Giorgio negli assalti del tempo della rivoluzione di Masaniello\". Compare nel catasto del 1644 come proprietario di circa sessanta tra case, orti, terreni lavorativi, masserie, mulini, uliveti, gran parte dei quali apparivano ubicati nella zona di Castagneto. Nel 1633 spos\u00f2 Vittoria Cornacchia di Civitella del Tronto dalla quale ebbe un figlio, Orazio (III). Nel 1640 spos\u00f2 poi in seconde nozze Vittoria Rozzi di Campli (figlia del capitano Domenico Rozzi e della seconda moglie, Olimpia dei marchesi Nobili Vitelleschi, della stessa famiglia del Cardinale Giovanni Vitelleschi) dalla quale ebbe due figli, Melchiorre (I) e Annalucia.\nIl figlio maggiore, Orazio (III) (1633 post - 1692), destinato alla carriera ecclesiastica, fu canonico aprutino ed economo della cattedrale di Teramo. Nel 1679 acquis\u00ec per s\u00e9 e per i propri eredi i beni ricevuti in eredit\u00e0 dal canonico Geronimo Pesce, che a sua volta trasmise ai figli del fratello Melchiorre. Melchiorre (I) (1660 ante - 1689), si un\u00ec in matrimonio, nel 1660, con la baronessa aquilana Virginia Bonanni dalla quale ebbe poi 12 figli, tra i quali Giamberardino (III), Filippo Antonio, Giandomenico. Visse amministrando le propriet\u00e0 di famiglia.\nIl figlio di Melchiorre (I), Giov. Berardino (o Giamberardino III, 1679-1704 ca.), nel settembre del 1691 si spos\u00f2 con la cugina Caterina Rozzi.\nInfatti, Caterina Rozzi era figlia di Odoardo Rozzi (del capitano Felice Rozzi sposato a Maria dei baroni Cornacchia di Torano) e di Margherita Rozzi(figlia di Gerolamo Rozzi e di Felicita Malaspina di Ascoli, imparentata con i Neroni, Guiderocchi, Parisani, ecc. (vedasi Palazzo Malaspina di Ascoli).\nDalla coppia nacquero 12 figli, tra i quali: Orazio (IV), Melchiorre (II) e Berardo. Esercit\u00f2 il mestiere di avvocato.\nXVIII secolo.\nOrazio (IV), (1688/1690 - 1762/1765, laureatosi a Napoli, visse a Teramo dove esercit\u00f2 l'avvocatura. Rivest\u00ec spesso il ruolo di avvocato dei poveri. Nel 1744 si oppose con fermezza all'invasione austriaca e per questo ricevette dal re una cospicua pensione di 200 ducati l'anno. \nOccup\u00f2 numerose cariche pubbliche anche fuori dall'Abruzzo. Il fratello Melchiorre (II, 1694-1744), fu canonico aprutino. Studi\u00f2 a Napoli e a Roma. Nel 1719 fu ordinato sacerdote e fu vicario del vescovo di Chieti e dal 1738 vescovo di Muro (Basilicata). L'altro fratello, Berardo (1705-1774) spos\u00f2 verso il 1740 Margherita Civico, della famiglia che aveva in propriet\u00e0 il castello di Leognano, nei pressi di Montorio al Vomano. Dalla loro unione nacquero cinque figli: Giamberardino (IV), Gianfilippo, Melchiorre (III)), Elisabetta e Giandomenico, morto bambino. Fu membro del Reggimento comunale ma si dedic\u00f2 soprattutto all'amministrazione del patrimonio: probabilmente con lui furono acquisite le propriet\u00f2 di Montesilvano che negli anni successivi diverranno luogo privilegiato di residenza della famiglia.\nDal XVIII al XIX secolo.\nScrive Donatella Striglioni in un suo saggio:\nI tre fratelli Delfico furono in contatto con gli intellettuali della Teramo di quel tempo, come Vincenzo Comi, Berardo Quartapelle e Alessio Tulli, Eugenio Michitelli, Fulgenzio Lattanzi, Giovanni Thaulero, Gianfrancesco Nardi, Michelangelo Cicconi e Biagio Michitelli. In quest'epoca l'edilizia cittadina si andava rinnovando ad opera dell'ingegnere Carlo Forti e Niccola Palma scrisse la prima storia della citt\u00e0 e della sua provincia, pubblicata nella prima met\u00e0 dell'Ottocento.\nGiovanni Bernardino (o Giamberardino, IV, 1739-1814) spos\u00f2 Caterina Mazzocchi dalla quale ebbe il figlio Orazio Delfico (V). Fu uno studioso di storia e un uomo politico, governatore dello stato allodiale di Atri, presidente onorario della \"Real Camera della Sommaria dei Quarantotto\" per San Giorgio.\nNel 1799 fu capo della municipalit\u00e0 repubblicana. Fu arrestato per ordine del capomassa Pronio. Escluso dall'indulto del 1800, fu condannato a vent'anni di esilio da scontarsi a Taranto. Rientr\u00f2 a Teramo, nel 1806, quando Giuseppe Bonaparte divenne re di Napoli; nel 1808 poi fece parte della delegazione cittadina inviata a Napoli per offrire la fedelt\u00e0 di Teramo al nuovo re Gioacchino Murat. \nAveva raccolto un'importante collezione di reperti archeologici, ancora oggi conservata a cura del comune di Teramo, e pubblic\u00f2 nel 1814 il volume \"Dell'Interamnia Pretuzia\", studio sulla Teramo preromana e romana.\nIl fratello Gianfilippo (1743-1792) si laure\u00f2 in giurisprudenza e fu presidente della Societ\u00e0 economica di Teramo. Pubblic\u00f2 alcuni studi di carattere economico e rivest\u00ec cariche pubbliche a Teramo, dove fu magistrato del comune dal 1789 al 1791.\nMelchiorre Delfico (III, 1744-1835), nacque a Leognano di Montorio al Vomano, nel castello della famiglia materna. Si laure\u00f2 in giurisprudenza a Napoli e fu un intellettuale di primo piano nel Regno. Si occup\u00f2 di studi storici, filosofici ed economici. Fu consigliere di Stato ed occup\u00f2 numerosi incarichi pubblici a Teramo e a Napoli dove visse per la maggior parte della sua vita. Sostenne i francesi e le idee nate dalla Rivoluzione e fu costretto a riparare in esilio a San Marino tra il 1799 e il 1806. Mor\u00ec ultranovantenne e fu sepolto nella cappella di famiglia nel duomo di Teramo.\nOrazio Delfico (V, 1769-1842), unico figlio di Giamberardino, fratello di Melchiorre. Spos\u00f2 l'ascolana Diomira Mucciarelli, di famiglia nobile, fu naturalista e rivest\u00ec incarichi militari in ambito cittadino. Ebbe due figlie, Caterina, morta bambina, e Marina, ultima della sua famiglia, che spos\u00f2 Gregorio De Filippis, conte di Longano figlio del conte Troiano e della nobile Aurora Cicconi, patrizia teramana discendente da parte di madre, donna Teresa Filangeri di Candida, patr.napolitana e di Trani, da Teodora d'Aquino figlia del conte Landolfo d'Aquino e sorella di S.Tommaso d'Aquino e sempre tramite i Filangeri di Candida,con i conti De Bracamonte y Guzman de P\u00e9gnaranda la cui ultima discendente fu Eugenia de Montijo moglie dell'imperatore Napoleone III.\nIntorno al 1790 iniziarono i lavori di costruzione del nuovo palazzo di famiglia, sorto in prossimit\u00e0 dell'altro, pi\u00f9 antico. Incerto il nome del primo progettista, forse quel Francesco Carpi che progett\u00f2 la strada del Pennino. Fu portato poi a termine nei primi decenni dell'Ottocento, con il coinvolgimento dell'ingegnere Carlo Forti.\nAll'interno del Duomo di Teramo, i Delfico possedevano una cappella di famiglia in stile barocco, collocata sul lato destro della fabbrica arcioniana. Vi trovarono sepoltura numerosi esponenti della famiglia e, ultimo tra questi, Melchiorre III.\nTitoli nobiliari e arma.\nFregiata \"del titolo marchionale\"(per successione universale dei marchesi Mazzocchi di S.Maria Capua Vetere) secondo il Crollalanza che cos\u00ec descrive l'arma:\nRe Gioacchino Murat creo' \"barone\" l'illustre Melchiorre Delfico in data 28 marzo 1815: lo stesso venne aggregato con tutta la sua famiglia al \"patriziato sammarinese\"."}
{"id": "1434687", "revid": "226458", "url": "https://it.wikipedia.org/wiki?curid=1434687", "title": "Licenza obbligatoria (diritto d'autore)", "text": "La licenza obbligatoria nell'ambito del diritto d'autore \u00e8 un sistema introdotto da molte legislazioni per riconoscere ai titolari del diritto un adeguato compenso economico, concedendo tuttavia ai terzi il diritto di decidere se provvedere all'edizione dell'opera senza dover rinegoziare l'autorizzazione.\nLa Convenzione di Berna consente due forme di limitazione al diritto esclusivo degli autori\nIn particolare negli USA vi \u00e8 un largo ricorso a tali tipi di licenza, ad esempio per la riproduzione su disco delle opere musicali.\nPi\u00f9 rari sono gli esempi in Europa e in particolare in Italia dove, in materia di antologie scolastiche tuttavia l'art. 70 della Legge 22 aprile 1941 n. 633 pu\u00f2 essere assimilato ad una licenza legale.\nDiritto italiano pregresso.\nNel diritto italiano il regio decreto 19 settembre 1882, n 1012 prevedeva un regime del diritto d'autore suddiviso in due quarantenni. Nel secondo di essi la facolt\u00e0 di pubblicare era libera, subordinando la cosa alla corresponsione di un compenso pari al 5% del prezzo di copertina per le copie vendute. Non necessitava una formulazione della licenza. \nDiritto svizzero.\nL'art. 23 della legge federale sul diritto d'autore prevede una \"licenza obbligatoria per l'allestimento di supporti audio\".\nIn base a tale norma ogni fabbricante di supporti audio che abbia uno stabilimento industriale in Svizzera pu\u00f2 esigere dal titolare del diritto d'autore l'autorizzazione per la Svizzera di tutte le opere edite. Tale diritto \u00e8 a fronte di un compenso e pu\u00f2 essere concesso anche agli stranieri di paesi che accordino la reciprocit\u00e0."}
{"id": "1434688", "revid": "177966", "url": "https://it.wikipedia.org/wiki?curid=1434688", "title": "Forte Santa Lucia", "text": "Forte Santa Lucia, originariamente chiamato Werk Schwarzenberg, \u00e8 stata una fortificazione posta a sud-ovest di Verona, parte del complesso sistema difensivo cittadino e pi\u00f9 in particolare del primo campo trincerato di pianura, messo in opera tra 1848 e 1856. Il terrapieno, il fossato e lo spalto furono realizzati nel 1848, mentre il ridotto e il fronte di gola furono impostati nel 1859; i lavori furono diretti dall'Imperiale Regio Ufficio delle Fortificazioni di Verona.\nIntitolato al principe Felix von Schwarzenberg, luogotenente feldmaresciallo, comandante di brigata sotto Josef Radetzky durante la guerra del 1848-1849, il forte \u00e8 stato completamente spianato e demolito all'inizio del Novecento, in quanto l'originario sito d'impianto era compreso all'interno del parco ferroviario di Porta Nuova.\nDescrizione.\nSi tratta di un piccolo forte di tipo poligonale con ridotto centrale e con terrapieno con impianto simmetrico a lunetta, con fianchi convergenti e fronte di gola rientrante. Il forte, situato circa 300 metri dietro l'abitato di Santa Lucia, faceva sistema con i forti Fenilone e Palio. Esso intersecava la strada proveniente da Mantova, obbligandola a deviare dal tracciato antico verso porta Palio, mentre le sue artiglierie battevano dal fronte principale la ferrovia Verona-Mantova e, dal fianco destro, l'innesto della ferrovia del Brennero con la ferrovia Milano-Venezia.\nAll'interno del forte il ridotto casamattato era composto da due segmenti di torre cilindrica contrapposti e raccordati da un corpo rettilineo pi\u00f9 stretto. La semitorre minore, con funzione di caponiera, sporgeva al centro del fronte di gola, nella cui ala destra si apriva il portale di accesso con il ponte levatoio. Il terrapieno, con le postazioni di artiglieria a cielo aperto, era difeso dal solo fossato asciutto perimetrale, fin\u00ec cos\u00ec per essere declassato nel 1861, in seguito alla costruzione della linea pi\u00f9 avanzata del secondo campo trincerato, anche se mantenne comunque la funzione di sicurezza contro infiltrazioni di fanteria.\nArmamento.\nL'armamento della fortificazione consisteva in:\nPresidio di guerra.\nIl presidio in caso di guerra della fortificazione consisteva in:"}
{"id": "1434692", "revid": "767487", "url": "https://it.wikipedia.org/wiki?curid=1434692", "title": "Akiruno", "text": " \u00e8 una citt\u00e0 giapponese conurbata in Tokyo."}
{"id": "1434693", "revid": "599013", "url": "https://it.wikipedia.org/wiki?curid=1434693", "title": "D\u00e8lfico", "text": ""}
{"id": "1434696", "revid": "1543377", "url": "https://it.wikipedia.org/wiki?curid=1434696", "title": "Pasquale Pozzi", "text": "Fu industriale tessile e, per diversi anni, fu sindaco della sua citt\u00e0 natale. Faceva parte di una delle pi\u00f9 ricche famiglie di Busto Arsizio, disponendo di un cospicuo patrimonio. Era nipote di padre Antonio Pozzi, compositore di musica sacra e cappellano cantore pontificio sotto papa Gregorio XVI. Fu il fondatore della societ\u00e0 da cui sarebbe nato il gruppo industriale \"Pozzi Electa\".\nBiografia.\nPasquale Pozzi nacque a Busto Arsizio nel 1820, figlio di un piccolo proprietario terriero.\nAgli inizi degli anni '40 dell'Ottocento, l'imprenditore Carlo Ottolini (titolare della societ\u00e0 \"Ottolini &amp; Ferrario\") lo chiam\u00f2 per aiutarlo nella gestione di una filatura di cotone costruita ad Olgiate Olona nel 1834 e che era costituita da circa 300 fusi. Pasquale Pozzi spos\u00f2 Marietta Ottolini, la figlia primogenita di Carlo Ottolini. Al momento della morte di quest'ultimo, avvenuta nel 1858, lo sostitu\u00ec nella gestione dell'impresa di Olgiate e dei circa 150 telai a mano di Busto; cambi\u00f2 la ragione sociale della \"Ottolini &amp; Ferrario\" sostituendo il suo nome a quello del suocero e fondando cos\u00ec la \"Pasquale Pozzi filatura e tessitura\".\nSuccessivamente costru\u00ec una filatura da 5000 fusi a Olgiate Olona. Collabor\u00f2 con Carlo Ottolini (omonimo del suocero) all'ampliamento degli stabilimenti del suo cotonificio, una parte del quale oggi ospita il Museo del tessile e della tradizione industriale di Busto Arsizio.\nFu tra i fondatori della Guardia nazionale italiana e fu coinvolto, assieme ad altri industriali della zona, nella fondazione della Banca di Busto Arsizio.\nPasquale Pozzi partecip\u00f2 all'attivit\u00e0 politica e civile del borgo di Busto Arsizio e resse con capacit\u00e0 il Comune dal 1856 al 1859. Caduta nel 1859 la dominazione austriaca, nelle prime elezioni amministrative del gennaio 1860 col nuovo ordinamento del regno Piemontese-Lombardo, Pasquale Pozzi venne designato dal governo piemontese primo sindaco di Busto nel nuovo Stato italiano. Mantenne tale carica fino al 1863, anno precedente all'elevazione di Busto Arsizio a citt\u00e0.\nDurante la sua amministrazione si decise di abbattere le storiche porte di via Milano, Ticino e Novara, ridotte ormai a ruderi e considerate ostacoli per la viabilit\u00e0. Il prato di porta Milano fu sistemato a piazza e intitolato a Giuseppe Garibaldi. Inoltre venne migliorata l'illuminazione pubblica con nuove lampade a petrolio e venne aperto un asilo infantile, nel quale fece entrare a sue spese venti bambini. Tra i problemi affrontati dall'Amministrazione, vi erano il risanamento del Bilancio e la realizzazione di importanti lavori pubblici, che costrinsero il governo cittadino ad aumentare tasse e dazi. Con le elezioni del 1863, il governo nomin\u00f2 sindaco l'ing. Carlo Crespi, e Pasquale Pozzi rimase nell'Amministrazione Comunale come assessore.\nFu anche assiduo collaboratore del \"Bollettino dell'associazione cotoniera italiana\".\nDopo la sua morte, la moglie e il figlio Ercole continuarono l'attivit\u00e0 industriale; nel 1889, i figli Ercole e Pietro si unirono nella nuova societ\u00e0 di filatura, tessitura e commercio di cotone \"Fratelli Pozzi fu Pasquale\", intitolata alla memoria del padre, che dal 1929 avrebbe assunto l'attuale denominazione \"Pozzi Electa\", e il cui stabilimento di Clusone si trova proprio nella via a lui dedicata."}
{"id": "1434701", "revid": "177966", "url": "https://it.wikipedia.org/wiki?curid=1434701", "title": "Forte Schwarzenberg", "text": ""}
{"id": "1434702", "revid": "177966", "url": "https://it.wikipedia.org/wiki?curid=1434702", "title": "Werk Schwarzenberg", "text": ""}
{"id": "1434703", "revid": "110157", "url": "https://it.wikipedia.org/wiki?curid=1434703", "title": "Akishima", "text": " \u00e8 una citt\u00e0 giapponese conurbata in Tokyo."}
{"id": "1434704", "revid": "962319", "url": "https://it.wikipedia.org/wiki?curid=1434704", "title": "Ch\u014dfu", "text": " \u00e8 una citt\u00e0 giapponese conurbata di Tokyo."}
{"id": "1434706", "revid": "709565", "url": "https://it.wikipedia.org/wiki?curid=1434706", "title": "Fuch\u016b (Tokyo)", "text": " \u00e8 una citt\u00e0 giapponese conurbata di Tokyo."}
{"id": "1434707", "revid": "767487", "url": "https://it.wikipedia.org/wiki?curid=1434707", "title": "Lago di Sempach", "text": "Il lago di Sempach si trova nel Canton Lucerna in Svizzera.\nPrende il nome dal villaggio di Sempach. Ha una superficie media di 14,5\u00a0km\u00b2 e si trova ad una altezza di 503,7\u00a0m s.l.m. Il suo volume \u00e8 stimato in 0,66\u00a0km\u00b3 e la sua profondit\u00e0 massima \u00e8 di 87 metri. \nIl Grosse Aa provenendo dal comune di Neuenkirch pi\u00f9 a sud, si getta nel lago nel luogo chiamato Seesatz. Il lago termina a nord dando inizio al fiume Suhre, un affluente dell'Aar. La citt\u00e0 di Sursee si trova presso la punta nord-ovest del lago. "}
{"id": "1434708", "revid": "767487", "url": "https://it.wikipedia.org/wiki?curid=1434708", "title": "Fussa", "text": " \u00e8 una citt\u00e0 giapponese conurbata in Tokyo."}
{"id": "1434709", "revid": "767487", "url": "https://it.wikipedia.org/wiki?curid=1434709", "title": "Hamura", "text": " \u00e8 una citt\u00e0 giapponese conurbata in Tokyo."}
{"id": "1434710", "revid": "767487", "url": "https://it.wikipedia.org/wiki?curid=1434710", "title": "Higashikurume", "text": " \u00e8 una citt\u00e0 giapponese conurbata in Tokyo."}
{"id": "1434711", "revid": "767487", "url": "https://it.wikipedia.org/wiki?curid=1434711", "title": "Higashimurayama", "text": " \u00e8 una citt\u00e0 giapponese conurbata in Tokyo."}
{"id": "1434713", "revid": "767487", "url": "https://it.wikipedia.org/wiki?curid=1434713", "title": "Higashiyamato", "text": " \u00e8 una citt\u00e0 giapponese conurbata di Tokyo."}
{"id": "1434714", "revid": "119596675", "url": "https://it.wikipedia.org/wiki?curid=1434714", "title": "Hino", "text": " \u00e8 una citt\u00e0 giapponese conurbata in Tokyo.\nIn questa citt\u00e0 ha sede un museo ferroviario."}
{"id": "1434715", "revid": "767487", "url": "https://it.wikipedia.org/wiki?curid=1434715", "title": "Kiyose", "text": " \u00e8 una citt\u00e0 giapponese conurbata in Tokyo."}
{"id": "1434716", "revid": "110157", "url": "https://it.wikipedia.org/wiki?curid=1434716", "title": "Kodaira", "text": " \u00e8 una citt\u00e0 giapponese conurbata in Tokyo."}
{"id": "1434717", "revid": "2075278", "url": "https://it.wikipedia.org/wiki?curid=1434717", "title": "Koganei", "text": " \u00e8 una citt\u00e0 giapponese conurbata in Tokyo nell'area di Tama.\nQui \u00e8 ambientato il film \"Arrietty - Il mondo segreto sotto il pavimento\"."}
{"id": "1434718", "revid": "767487", "url": "https://it.wikipedia.org/wiki?curid=1434718", "title": "Kokubunji", "text": " \u00e8 una citt\u00e0 giapponese conurbata in Tokyo."}
{"id": "1434719", "revid": "1343064", "url": "https://it.wikipedia.org/wiki?curid=1434719", "title": "Harvard College Observatory", "text": "L'Harvard College Observatory (HCO, Osservatorio di Harvard) \u00e8 un'istituzione che amministra una serie di edifici e strumenti usati per la ricerca astronomica.\nSi trova a Cambridge, Massachusetts negli Stati Uniti e fu fondato nel 1839.\nCon lo Smithsonian Astrophysical Observatory forma parte dell'Harvard-Smithsonian Center for Astrophysics.\nStoria.\nTra il 1847 e il 1852, il fotografo John Adams Whipple e l'astronomo William Cranch Bond, all'epoca direttore dell'osservatorio, usarono il grande telescopio rifrattore dell'osservatorio per produrre immagini della Luna di considerevole dettaglio e chiarezza. Al tempo era il pi\u00f9 grande telescopio del mondo, e le loro immagini della Luna ottennero il premio per la fotografia alla Crystal Palace Exhibition di Londra nel 1851.\nIl 16 luglio del 1850, Whipple e Bond fecero il primo dagherrotipo di una stella: Vega.\nMolte donne all'HCO fecero la storia della ricerca astronomica. In particolare Annie Jump Cannon e Henrietta Swan Leavitt, assunte in origine per fare calcoli matematici a mano ed esaminare fotografie seppero dare grande contributo nel campo della classificazione stellare. Altre astronome che meritano menzione sono Williamina Paton Fleming, Antonia Maury e Cecilia Payne-Gaposchkin.\nIl Minor Planet Center accredita la scoperta di alcuni asteroidi allo \"Harvard Observatory\".\nNella letteratura.\nNel romanzo di Jules Verne \"Dalla Terra alla Luna\" il \"Gun Club\" che organizza il lancio del missile sulla luna si appoggia per la consulenza scientifica all'osservatorio di Harvard, chiamato nel libro \"Osservatorio di Cambridge\"."}
{"id": "1434720", "revid": "729019", "url": "https://it.wikipedia.org/wiki?curid=1434720", "title": "Komae", "text": " \u00e8 una citt\u00e0 giapponese conurbata a Tokyo."}
{"id": "1434721", "revid": "767487", "url": "https://it.wikipedia.org/wiki?curid=1434721", "title": "Kunitachi", "text": " \u00e8 una citt\u00e0 giapponese conurbata di Tokyo.\n2016 la popolazione ere di 75,867 unit\u00e0"}
{"id": "1434722", "revid": "439868", "url": "https://it.wikipedia.org/wiki?curid=1434722", "title": "Machida", "text": " \u00e8 una citt\u00e0 giapponese conurbata in Tokyo."}
{"id": "1434725", "revid": "767487", "url": "https://it.wikipedia.org/wiki?curid=1434725", "title": "Musashimurayama", "text": " \u00e8 una citt\u00e0 giapponese conurbata in Tokyo."}
{"id": "1434726", "revid": "466539", "url": "https://it.wikipedia.org/wiki?curid=1434726", "title": "Nishi-Tokyo", "text": " \u00e8 una citt\u00e0 giapponese conurbata in Tokyo.\nStoria.\nLa citt\u00e0 fu fondata il 21 gennaio 2001. Prima di tale data, la zona \u00e8 stata due citt\u00e0 separate Hoya e Tanashi; Hoya e Tanashi fuse nel 2001. Il nome Nishi-Tokyo significa \"West Tokyo\". Al 1\u00ba marzo 2007 la citt\u00e0 ha una stima della popolazione di 191.927 e la densit\u00e0 di 12,108.58 persone per km\u00b2. La superficie totale \u00e8 di 15,85\u00a0km\u00b2.\nGeografia fisica.\nNishi-Tokyo si trova al centro della regione geografica conosciuta come la Terrazza Musashino, ed \u00e8 coperto con la formazione terriccio Kant\u014d. Anche se appartiene ad una zona, Tama, con fornitura di acqua non potabile, la citt\u00e0 ha una buona scorta d'acqua, grazie ai fiumi che attraversano la citt\u00e0 - lo Shakujii, lo Shirako, lo Shin (affluente del fiume Shirako) e il Tamagawa Josui. Da est a ovest, la citt\u00e0 \u00e8 di circa 4,8\u00a0km (15.748 piedi) e dal sud al nord \u00e8 di circa 5,6\u00a0km."}
{"id": "1434727", "revid": "110157", "url": "https://it.wikipedia.org/wiki?curid=1434727", "title": "\u014cme", "text": " \u00e8 una citt\u00e0 giapponese conurbata in Tokyo."}
{"id": "1434728", "revid": "110157", "url": "https://it.wikipedia.org/wiki?curid=1434728", "title": "Tachikawa", "text": " \u00e8 una citt\u00e0 giapponese conurbata in Tokyo."}
{"id": "1434730", "revid": "110157", "url": "https://it.wikipedia.org/wiki?curid=1434730", "title": "Tama (Tokyo)", "text": " \u00e8 una citt\u00e0 giapponese conurbata in Tokyo."}
{"id": "1434731", "revid": "647919", "url": "https://it.wikipedia.org/wiki?curid=1434731", "title": "Nishit\u014dky\u014d", "text": ""}
{"id": "1434736", "revid": "287204", "url": "https://it.wikipedia.org/wiki?curid=1434736", "title": "Oliveto (disambigua)", "text": ""}
{"id": "1434738", "revid": "1876278", "url": "https://it.wikipedia.org/wiki?curid=1434738", "title": "Poveromo", "text": "Poveromo \u00e8 una frazione del comune italiano di Massa, nella provincia di Massa e Carrara, in Toscana.\nCentro balneare della costa apuana, \u00e8 una delle localit\u00e0 comprese nel lungomare di Marina di Massa. Confina a nord con i Ronchi e a sud con la frazione Cinquale del comune di Montignoso. Nella localit\u00e0 sono presenti numerose pinete e una ricca macchia mediterranea. La frazione non ha un nucleo ma \u00e8 costituita da pi\u00f9 strade perpendicolari.\nStoria.\nLe prime notizie riguardanti la localit\u00e0 risalgono al XVIII secolo: all'epoca la localit\u00e0 era paludosa ed era abitata da persone che fuggivano dalle localit\u00e0 vicine per non scontare la pene per i crimini da loro commessi. Nel corso del XIX secolo la localit\u00e0 \u00e8 stata bonificata e, a partire dalla fine del secolo, \u00e8 iniziato il turismo balneare."}
{"id": "1434739", "revid": "1573940", "url": "https://it.wikipedia.org/wiki?curid=1434739", "title": "Goniodoris petiti", "text": "Goniodoris petiti \u00e8 un mollusco nudibranchio della famiglia Goniodorididae.\nCon ogni probabilit\u00e0 l'epiteto specifico \u00e8 un omaggio a Sauveur Petit de la Saussaye, editore francese del \"Journal de Conchyliologie\" (1792 - 1870), sul quale lo scopritore Joseph Charles Hippolyte Crosse ha scritto vari articoli."}
{"id": "1434741", "revid": "73125", "url": "https://it.wikipedia.org/wiki?curid=1434741", "title": "Osservatorio di Harvard", "text": ""}
{"id": "1434742", "revid": "177966", "url": "https://it.wikipedia.org/wiki?curid=1434742", "title": "Forte San Massimo", "text": "Forte San Massimo, originariamente chiamato Werk Liechtenstein, \u00e8 stata una fortificazione posta a ovest di Verona, parte del complesso sistema difensivo cittadino e pi\u00f9 in particolare del primo campo trincerato di pianura, messo in opera tra 1848 e 1856. Il terrapieno, il fossato e lo spalto furono realizzati nel 1848, mentre il ridotto e il fronte di gola furono impostati nel 1859; i lavori furono seguiti dal direttore dell'Imperiale Regio Ufficio delle Fortificazioni di Verona, il maggiore Conrad Petrasch.\nIntitolato al principe Friedrich von Liechtenstein, maggiore generale di cavalleria nell'armata di Josef Radetzky, il forte \u00e8 stato completamente spianato e demolito nel periodo intercorso tra le due guerre mondiali.\nDescrizione.\nSi trattava di un piccolo forte di tipo poligonale con ridotto centrale e ridotto di gola, e terrapieno con impianto asimmetrico a lunetta. Faceva sistema con i forti San Zeno e di Fenilone, battendo cos\u00ec la campagna antistante, la strada proveniente da Lugagnano, la ferrovia Milano-Venezia e, mediante le artiglierie del fronte di gola, prendeva d'infilata la ferrovia del Brennero.\nAll'interno del forte, il ridotto centrale casamattato era a segmento di torre circolare, a un solo piano, con postazioni di artiglieria sulla piattaforma di copertura. Due muri, a delimitare il cortile di sicurezza, lo collegavano al centro del fronte di gola dal quale sporgeva, come caponiera, l'altra parte del ridotto a segmento di torre. Nel piazzale interno, inoltre, un pozzo assicurava la riserva d'acqua. Il fossato asciutto era privo del tipico muro alla Carnot che caratterizzava molte fortificazioni veronesi, fin\u00ec cos\u00ec per essere declassato in seguito alla costruzione della linea pi\u00f9 avanzata del secondo campo trincerato, nel 1861, ma mantenne comunque la funzione difensiva contro le infiltrazioni di fanteria.\nArmamento.\nL'armamento della fortificazione consisteva in:\nPresidio di guerra.\nIl presidio in caso di guerra della fortificazione consisteva in:"}
{"id": "1434745", "revid": "73125", "url": "https://it.wikipedia.org/wiki?curid=1434745", "title": "Harvard Observatory", "text": ""}
{"id": "1434746", "revid": "729019", "url": "https://it.wikipedia.org/wiki?curid=1434746", "title": "Stipa-Caproni", "text": "Lo Stipa-Caproni o Caproni-Stipa fu un velivolo sperimentale italiano degli anni trenta, che pu\u00f2 essere considerato un precursore dei successivi aviogetti.\nCaratterizzato da una sorta di fusoliera-carlinga-tunnel che racchiudeva un motore ed elica per aumentare l'efficienza del sistema propulsivo, dando all'aereo il nome caratteristico di \"ala a turbina\" poi chiamato \"elica intubata\". Scherzosamente venne etichettato come \"aereo botte\", o \"aereo barile\".\nVenne ideato dall'ingegnere Luigi Stipa, e fu realizzato come prototipo presso la Caproni di Milano Taliedo; effettu\u00f2 pochi voli di collaudo prima di essere demolito nel 1933.\nEsso \u00e8 stato una tappa importante nell'evoluzione della propulsione a jet in aeronautica; ne pu\u00f2 essere, infatti, considerato il precursore.\nStoria del progetto.\nL'aeroplano in questione doveva servire come linea di sviluppo di una nuova idea per la propulsione aerea e avrebbe potuto portare al compimento pieno della turbina a reazione. Era frutto della mente dell'ingegnere Luigi Stipa, nato il 30 novembre del 1900 ad Appignano del Tronto, ufficiale dei servizi tecnici della Regia Aeronautica alla fine della I Guerra Mondiale, in possesso di due lauree (in ingegneria civile idraulica ed in ingegneria aeronautica).\nIl tecnico-inventore aveva ideato tutta una serie di mezzi con la nuova conformazione del motore e delle eliche; il \"motore intubato\" era una concezione basata sull'idea che l'aria spinta dalle eliche e scaldata dal propulsore, oltre che compressa nel tunnel metallico della fusoliera, dovesse portare a vantaggi dinamici, anche perch\u00e9 il getto d'aria, uscendo dal condotto, investiva direttamente piani di coda e timone. Un aeroplano basato su questo principio \u00e8 stato proposto, per esempio, dal Ceco pioniere dell'aviazione Gustav Viktor Finger nel 1893. Sfortunatamente Finger fall\u00ec nel raccogliere abbastanza fondi per esperimenti pratici.\nFu raggiunto un accordo con la Caproni Taliedo e fu realizzato il primo esemplare: un traliccio in tubi metallici saldati racchiusi da un largo tunnel. Il motore fu un De Havilland Gipsy III da 120\u00a0CV, con cilindri in linea, carenato. L'elica, bipala, stava sull'asse centrale del tunnel e l'estremit\u00e0 delle pale stesse doveva quasi sfiorare il bordo d'entrata della larga fusoliera cava.\nDopo una breve serie di collaudi il velivolo venne accantonato. Fu demolito nel 1933. Stipa aveva nel cassetto anche altre versioni del suo aeroplano: un bimotore, un trimotore, un quadrimotore, in versione terrestre e idrovolante. Queste idee cerc\u00f2 di realizzare in Francia dopo l'insuccesso in Italia e le difficolt\u00e0 acute avute con il regime fascista.\nMolto tempo dopo sul \"Princeton University Press\" fu pubblicata nel 1959 la raccolta \"High Speed Aerodynamics and Jet Propulsion\". Nel dodicesimo volume fu scritto che:\nInfluenza tecnologica del prototipo.\nL'ing. Stipa non aveva mai pensato ad un mono-motore per la sua elica intubata: l'esemplare costruito e provato voleva, nelle sue intenzioni, solo essere un banco di prova per modelli pi\u00f9 complessi e pluri-motorizzati. In questi progetti le resistenze aerodinamiche non sarebbero state cos\u00ec rilevanti per il loro sviluppo.\nIl governo italiano utilizz\u00f2 solamente a fini propagandistici il progetto Stipa-Caproni, mostrandolo come un esempio del livello raggiunto dalla tecnologia aerea italiana, ma non volle, in modo miope, andare oltre nel suo sviluppo. Nessuno degli altri progetti che Stipa aveva ideato fu mai realizzato. Ci\u00f2 malgrado le esperienze raccolte con lo Stipa-Caproni dettero influsso importante per lo sviluppo del Caproni Campini N.1 a propulsione jet.\nI voli di prova dello Stipa-Caproni suscitarono molto interesse nel mondo accademico dell'epoca, tanto che il lavoro Stipa fu studiato ed ulteriormente sviluppato in Francia, Germania, Italia, Regno Unito ed anche dal Comitato Nazionale per l'aeronautica degli Stati Uniti. La Francia, progett\u00f2, ma mai costru\u00ec, un bombardiere notturno avanzato basato su un progetto di Luigi Stipa nella met\u00e0 degli anni 1930.\nLa SAI Ambrosini nel 1938 concep\u00ec un bombardiere a grande raggio B.G.R. ispirandosi alle idee dello Stipa, progett\u00e0 infatti il SAI Ambrosini 404 con 4 motori posti in tandem intubati in due vani sulle ali.\nAlcune delle idee dell'inventore e del suo prototipo sperimentale Stipa-Caproni furono integrate nella progettazione di vari aerei successivi come il caccia tedesco Heinkel T del 1940.\nIl motore turbofan moderno \u00e8 considerato da alcuni storici dell'aviazione come un discendente diretto dell'elica intubata dell'aeromobile sperimentale Stipa-Caproni.\nTecnica.\nQuesto velivolo permise di verificare l'equivalenza alare della fusoliera tubolare, la quale permette di ridurre la superficie alare a parit\u00e0 portanza.\nL'aspetto del velivolo risultava fortemente condizionato dalla nuova conformazione, tanto che fu chiamato scherzosamente l\"'aereo botte\" o \"aereo barile\"; infatti, il risultato di questa idea rivoluzionaria per l'epoca, era un grosso cilindro/fusoliera con un diametro di circa tre/quattro volte pi\u00f9 ampio rispetto a quello di una fusoliera di un aereo normale, proprio perch\u00e9 doveva contenere al suo interno il motore e l'elica.\nQuesto largo tubo, in virt\u00f9 della sua particolare conformazione e profilo, poteva essere considerato come un\"'ala circolare\". Effettivamente, dalle esperienze effettuate al tunnel con diversi modelli di fusoliere tubolari risultava che col solo tubo si otteneva una certa portanza ed un'efficienza aerodinamica pari a 3,4.\nEsso dava l'idea di una forte sproporzione fra il corpo dell'apparecchio e l'apertura alare. Molto sviluppato in altezza, il piano verticale del timone di coda che doveva superare il diametro del tunnel.\nI posti di pilotaggio erano due, disposti aperti in tandem sopra la struttura della fusoliera.\nStrutturalmente lo Stipa-Caproni era una macchina molto semplice, costruita prevalentemente in legno, con la fusoliera che aveva la forma tipica di un tubo di Venturi, con le superfici interne ed esterne rivestite di compensato e incollate allo scheletro interno. L'ala del monoplano, posizionata proprio a met\u00e0 della fusoliera, era a sezione sottile e rinforzata da tiranti collegati alla fusoliera.\nGli organi di coda erano collegati direttamente ai bordi posteriori del tubo di Venturi che costituiva la fusoliera. Erano completamente immersi nel flusso in uscita dalla fusoliera, per migliorare la manovrabilit\u00e0.\nIl motore, da 120 CV, era montato su una struttura di tubi d'acciaio all'interno del tubo di Venturi, e spingeva un'elica che sporgeva appena dal bordo anteriore del tubo della fusoliera. Gli occupanti erano alloggiati in due posti aperti in tandem nella parte superiore della fusoliera e godevano di un'ottima visibilit\u00e0.\nIl velivolo era basso, con carrello principale fisso ed un ruotino di coda, e appariva come se fosse accovacciato sul terreno. Era dipinto con i tipici colori blu e crema in uso sugli aeromobili da corsa del periodo in Italia. Sul timone portava i colori della bandiera italiana.\nI limiti aeronautici riscontrati sul prototipo, era previsto che sarebbero stati superati nei successivi progetti di Stipa. L'aumento del diametro dell'elica a parit\u00e0 di regime di rotazione porta ad un aumento del flusso dell'area convogliata con un fattore moltiplicativo. Questo fatto avrebbe comportato, realizzando aeromobili pi\u00f9 grandi del prototipo testato, una riduzione relativa della sezioni dei tubi Venturi, tali da poter essere alloggiati in ali di sezioni pi\u00f9 ampie.\nL'ingegnere Stipa aveva speso molti anni a studiare matematicamente l'idea, mentre lavorava presso la Divisione Progetti del Ministero dell'Aeronautica italiana. Questo gli aveva permesso di determinare la massima efficienza della superficie interna del tubo di Venturi che serve per avere la forma ottimizzata di un profilo alare.\nIl design dello Stipa-Caproni era molto simile a quello dei moderni motori a reazione e infatti, dopo aver brevettato il suo progetto in Italia, Germania e Stati Uniti nel 1938, Stipa rimase convinto che il razzo tedesco e la tecnologia del getto (in particolare la bomba volante V1) utilizzassero la sua invenzione brevettata, senza tuttavia riconoscergliene il merito.\nLe rivoluzionarie idee dello Stipa furono osteggiate e ritenute irrealizzabili dagli esperti nazionali dell'epoca, cosa che fa dire a Giorgio Evangelisti nel suo libro: \"Luigi Stipa, Un sogno lungo una vita Ed. Olimpia\": \"Una genialit\u00e0 indiscutibile, della quale Stipa non pot\u00e9 tuttavia mai raccogliere i frutti.\"\nImpiego operativo.\nL'aereo venne completato nel 1932 a Milano Taliedo e il primo volo fu effettuato il 7 ottobre dello stesso anno, ai comandi il pilota collaudatore Domenico Antonini. Il collaudatore scrisse poi che il decollo fu facile dopo una corsa di 180 metri, l'aereo prese quota rapidamente senza vibrazioni e fu difficile portarlo fuori rotta. Il velivolo era capace di una velocit\u00e0 massima di 131\u00a0km/h.\nIl design dell\"'elica intubata\" aveva effettivamente fatto aumentare l'efficienza del motore, come Stipa aveva calcolato, e la forma a profilo alare dell'interno del condotto stesso, che garantiva una portanza addizionale, consentiva anche una velocit\u00e0 di atterraggio molto bassa, appena 68\u00a0km/h. La soluzione, inoltre, consentiva allo Stipa-Caproni di raggiungere un pi\u00f9 alto tasso di salita rispetto altri velivoli a parit\u00e0 di potenza e di carico alare.\nIl posizionamento del timone e degli equilibratori proprio a valle del flusso di scarico sul bordo d'uscita del tubo, impartiva all'aeromobile migliori caratteristiche di stabilit\u00e0 in volo, anche se successivamente si dovette aumentare le loro dimensioni per migliorare la manovrabilit\u00e0.\nLo Stipa-Caproni dimostr\u00f2 di essere notevolmente pi\u00f9 silenzioso rispetto agli aerei convenzionali del tempo, ma l'elica intubata aumentava la resistenza aerodinamica riducendo cos\u00ec i vantaggi derivanti dalla migliorata efficienza del motore. La velocit\u00e0 massima del velivolo era stata di soli 131\u00a0km/h.\nQuando fu completato il collaudo iniziale, la Regia Aeronautica prese il controllo dell'aereo e lo trasfer\u00ec a Guidonia Montecelio per una breve serie di voli di collaudo ulteriori, assegnandogli il numero di registrazione MM.187.\nNelle prove successive furono riscontrate stabilit\u00e0 del velivolo e le prestazioni nei momenti critici del decollo e dell'atterraggio. Durante lo sviluppo e i voli che seguirono, fu deciso di carenare le ruote e aumentare le dimensioni di timone e piani di coda. Trasferito al Centro Studi ed Esperienze di Montecelio, lo Stipa-Caproni fu sottoposto ad altri esperimenti.\nCome tutti i piloti dei test riferirono, l'aereo era molto stabile in volo, tanto che era difficile operare cambiamenti di rotta. Inoltre i piloti collaudatori furono favorevolmente sorpresi dalla velocit\u00e0 di atterraggio molto bassa e dalla conseguente possibilit\u00e0 di piste di atterraggio molto brevi. Malgrado ci\u00f2 si decise che nel complesso i vantaggi non ne giustificavano lo sviluppo.\nEsemplari attualmente esistenti.\nL'unico esemplare costruito venne demolito nel 1933 ma attualmente esiste una replica.\nIn Australia, Lynette Zuccoli e la Aerotect Queensland progettarono una replica in scala 3/5 dello Stipa-Caproni, del tutto simile all'originale anche in termini di livrea e contrassegni, alimentato da un motore da corsa italiano Simonini. La replica, marche VH-SCZ e cn SC1-R, \u00e8 stata costruita nel 1998, e nell'ottobre 2001 \u00e8 riuscito a fare due voli di prova con Bryce Wolff ai comandi. Ogni volo \u00e8 stato di circa 600 metri (660 iarde) ed ha raggiunto un'altitudine di circa 6 metri (20 piedi). La segnalazione di Wolff \u00e8 stata che la replica in volo era molto stabile, conformemente a quanto i piloti collaudatori italiani avevano riferito dell'aereo originale, 69 anni prima. La replica non venne pi\u00f9 riportata in volo ed \u00e8 adesso esposta in mostra statica presso l'aeroporto di Toowoomba, nel Queensland."}
{"id": "1434749", "revid": "287204", "url": "https://it.wikipedia.org/wiki?curid=1434749", "title": "Hachioji", "text": ""}
{"id": "1434750", "revid": "287204", "url": "https://it.wikipedia.org/wiki?curid=1434750", "title": "Chofu", "text": ""}
{"id": "1434753", "revid": "647919", "url": "https://it.wikipedia.org/wiki?curid=1434753", "title": "Nishitokyo", "text": ""}
{"id": "1434754", "revid": "599013", "url": "https://it.wikipedia.org/wiki?curid=1434754", "title": "Jimmie Johnson", "text": "Biografia.\nJohnson ha stabilito molti record, risultando il primo debuttante a ottenere la pole position nella Daytona 500 (nel 2002) e a vincere due gare sullo stesso circuito, pi\u00f9 precisamente a Fontana, in California, dove lui \u00e8 l'eroe di casa; \u00e8, inoltre, l'unico pilota (insieme a Denny Hamlin) ad avere partecipato ad ogni singola edizione della Chase For The Cup. Sin dall'anno del suo debutto, Jimmie Johnson non aveva mai terminato il campionato oltre la quinta posizione. Questo fino al 2011, la peggiore annata della sua carriera, in cui perse il titolo NASCAR in favore di Tony Stewart dopo ben cinque titoli consecutivi. Nel 2011, Johnson ha terminato il campionato in sesta posizione.\nNel 2006 lo statunitense \u00e8 diventato l'unico pilota a vincere Daytona 500, Brickyard 400, GEICO 500 e il titolo della Nextel Cup sempre nello stesso anno.\nNella NASCAR ha gareggiato per il team Hendrick Motorsports, uno tra i pi\u00f9 famosi della Serie. \nCarriera in Indycar.\nNel 2020 durante la pausa della NASCAR a causa del coronavirus, viene annunciato il non-rinnovo con Hendrick Motorsport passando alle monoposto in Indycar. Dopo un test inseason collettivo con Chip Ganassi Racing utilizzando la vettura di Felix Rosenqvist (NTT DATA Dallara-Honda); la squadra di Ganassi dopo la conferma del trasferimento di Rosenqvist alla Arrow McLaren SP, venne scelto come pilota titolare, usando il numero 48 utilizzato da sempre dal texano.\nRisultati in carriera.\nNASCAR.\nCraftsman Truck Series.\n1 Non idoneo per i punti del campionato di serie."}
{"id": "1434761", "revid": "70935", "url": "https://it.wikipedia.org/wiki?curid=1434761", "title": "Chevalier de Grimaldi", "text": "Biografia.\nInfanzia.\nFu uno dei figli illegittimi di Antonio I di Monaco e della ballerina \u00c9lisabeth Dufort (detta \"Bab\u00e9\"); venne riconosciuto dal padre nel 1715.\nGovernatore Generale di Monaco.\n\"Chevalier de Grimaldi\" venne nominato Governatore Generale di Monaco il 20 maggio 1732, quando il cognato Giacomo I di Monaco abbandon\u00f2 il Paese e si trasfer\u00ec all'H\u00f4tel Matignon a Parigi. Nel 1733 Giacomo I abdic\u00f2 definitivamente in favore del giovane figlio, Onorato, che divenne Onorato III di Monaco. Il nuovo sovrano, per\u00f2, non fece altro che riconfermare lo zio nella carica di Governatore Generale.\n\"Chevalier de Grimaldi\" continu\u00f2 a governare \"de facto\" il Principato di Monaco fino alla sua morte, avvenuta nel 1784 alla veneranda et\u00e0 di ottantasette anni.\nAntonio Grimaldi fu un abile Governatore: riusc\u00ec a mantenere Monaco neutrale nel corso della Guerra di successione austriaca (1740-1748), chiam\u00f2 a corte numerosi letterati e artisti, facendo di Monaco un centro culturale di primo livello e risan\u00f2 le finanze del principato. \nMorte.\nMor\u00ec il 28 novembre 1784 senza essersi mai sposato.\nLe sue spoglie vennero traslate nel 1966 nell'abside della Cattedrale di Monaco."}
{"id": "1434763", "revid": "919135", "url": "https://it.wikipedia.org/wiki?curid=1434763", "title": "Gruppo ordinato", "text": "In algebra, un gruppo ordinato \u00e8 un gruppo formula_1 dotato di una relazione d'ordine parziale che \"preserva\" l'operazione di gruppo: se formula_2 \u00e8 una relazione d'ordine ordine su formula_1, allora per ogni formula_4 in formula_1 deve valere che\nSi dice anche che formula_2 \u00e8 \"invariante per traslazioni\" (la motivazione del nome \u00e8 pi\u00f9 evidente per gruppi additivi).\nGrazie alle propriet\u00e0 di un gruppo possiamo enunciare la caratterizzazione:\ndove formula_12 \u00e8 l'elemento neutro del gruppo. L'insieme degli elementi maggiori o uguali di formula_12 si denota con formula_14 e si dice il \"cono positivo\" di formula_1. L'insieme formula_14 definisce completamente l'ordine: infatti un gruppo \u00e8 un gruppo ordinato se e solo se esiste un suo sottoinsieme formula_17 (che sar\u00e0 proprio formula_14) tale che:\nUn omomorfismo tra gruppi ordinati (o \"O-omomorfismo\") \u00e8 definito come un omomorfismo di gruppi che sia anche una funzione monotona."}
{"id": "1434766", "revid": "125765281", "url": "https://it.wikipedia.org/wiki?curid=1434766", "title": "Hard Luck Woman", "text": "Hard Luck Woman \u00e8 un brano musicale del gruppo hard rock statunitense Kiss, pubblicato nel 1976 all'interno dell'album Rock and Roll Over.\nIl brano.\n\"Hard Luck Woman\" \u00e8 stato composto da Paul Stanley per Rod Stewart. Tuttavia il cantante scozzese si dimostr\u00f2 poco interessato a cantare questa canzone, e alla fine i Kiss decisero di registrarla per conto loro.\nIl singolo della canzone (cantata dal batterista Peter Criss), pubblicato nell'agosto del 1976, ripet\u00e9 parzialmente il successo del singolo precedente (\"Beth\"), raggiungendo la quindicesima posizione nella Hot 100 statunitense e in Canada.\nDel brano sono state pubblicate altre due versioni: la prima \u00e8 una versione live all'interno dell'album \"Alive II\", la seconda invece \u00e8 una cover presente all'interno del tribute album \"\", cantata dal cantante country Garth Brooks."}
{"id": "1434767", "revid": "106908", "url": "https://it.wikipedia.org/wiki?curid=1434767", "title": "Donnchad Donn mac Flainn", "text": ""}
{"id": "1434768", "revid": "1318658", "url": "https://it.wikipedia.org/wiki?curid=1434768", "title": "Emanuele Basile", "text": ""}
{"id": "1434769", "revid": "767487", "url": "https://it.wikipedia.org/wiki?curid=1434769", "title": "Suhre", "text": "Il Suhre (anche \"Sure\") \u00e8 un affluente di destra del fiume Aar in Svizzera. Raggiunge la lunghezza di 34\u00a0km.\nPrende inizio dal lago di Sempach nel Canton Lucerna e confluisce nell'Aar nei pressi di Aarau nel Canton Argovia. Il suo affluente principale \u00e8 il \"Wyna\"."}
{"id": "1434771", "revid": "38120", "url": "https://it.wikipedia.org/wiki?curid=1434771", "title": "Amok Time", "text": ""}
{"id": "1434772", "revid": "114718", "url": "https://it.wikipedia.org/wiki?curid=1434772", "title": "Emanuele Basile Basile", "text": ""}
{"id": "1434776", "revid": "29244", "url": "https://it.wikipedia.org/wiki?curid=1434776", "title": "Dendrodoris erubescens", "text": ""}
{"id": "1434782", "revid": "29244", "url": "https://it.wikipedia.org/wiki?curid=1434782", "title": "Glossodoris petiti", "text": ""}
{"id": "1434790", "revid": "120662780", "url": "https://it.wikipedia.org/wiki?curid=1434790", "title": "Cizico (mitologia)", "text": "Nella mitologia greca, Cizico (in greco \u039a\u03cd\u03b6\u03b9\u03c7\u03bf\u03c2) era figlio di Oineo (gi\u00e0 compagno di Eracle) e di Enete, a sua volta figlia del nobile trace Eussoro e dunque sorella dell'eroe Acamante, che da vecchio avrebbe partecipato alla guerra di Troia.\nSua moglie Clite era invece la sorella di Arisbe (prima moglie di Priamo) e di Adrasto e Anfio, i re di due citt\u00e0 della Troade, anch'essi coinvolti in seguito in difesa dei troiani.\nIl mito.\nCizico regnava pacificamente sulla popolazione dei Dolioni: salito al trono ancora adolescente, prese subito in sposa Clite (o Clita), figlia dell'indovino Merope di Percote. Egli dominava l'intera penisola di Arto dove si notava fra l'altro l'alto monte Dindimo. Suo padre gli aveva dato lo stesso nome della capitale del regno. Per il buon giovinetto tutti prospettavano un regno lungo e felice: ma le cose andarono diversamente.\nArgonauti.\nIl benvenuto.\nIl re si era appena sposato quando Giasone e compagni approdarono sulle rive della sua penisola: per l'amicizia che aveva unito il defunto padre a uno degli Argonauti, Eracle, invit\u00f2 tutti loro a partecipare alla festa nuziale. Durante la notte gli argonauti furono attaccati da certi giganti che lesti ricacciarono. Il giorno dopo decisero di ripartire.\nIl tragico ritorno.\nIl vento di nord est decise di rinviare il viaggio degli argonauti, allora in preda alla tempesta cercarono di tornare sulla penisola di prima, ma apparentemente non riuscirono nell'impresa, approdando infine su una spiaggia deserta, in una notte senza luna.\nQui furono improvvisamente assaliti da guerrieri armati di tutto punto: essi riuscirono a respingere l'attacco uccidendo alcuni degli assalitori. Tornata la calma si accorsero di essere approdati di nuovo sulla penisola e che fra le vittime c'era anche Cizico, che li aveva scambiati per pirati.\nLa ripartenza.\nSofferenti per la morte del re adolescente gli Argonauti celebrarono le dovute esequie con giochi funebri, come si usava a quel tempo. Mopso riusc\u00ec intravedendo nei segni del cielo a comprendere che era la madre terra Rea la colpevole di tutto. Infatti i giganti che avevano affrontati prima erano i figli della dea, e anche Cizico tempo addietro l'aveva fatta infuriare uccidendo un leone senza sapere che esso era a lei sacro. Placata la furia divina riuscirono a prendere di nuovo il viaggio.\nL'uccisione del leone \u00e8 probabilmente riferita al fatto che il culto di Rea era stato soppresso in favore di altre divinit\u00e0.\nDopo la morte.\nLa moglie del re quando venne a sapere la triste notizia si tolse la vita, mentre le ninfe del bosco piansero fino a formare una fontana che prese il suo nome.\nI Dolioni decisero di prolungare il lutto per un mese intero e presero di comune accordo l'idea di non accendere fuochi limitandosi a mangiare cibi crudi: usanza osservata anche in epoca post-mitica durante i giochi Cizici."}
{"id": "1434791", "revid": "1266208", "url": "https://it.wikipedia.org/wiki?curid=1434791", "title": "Promozione 1912-1913", "text": "La Promozione 1912-1913 fu un campionato cadetto di calcio disputato in Italia. La manifestazione fu organizzata su base locale dai comitati regionali della FIGC.\nIl torneo di Promozione fu organizzato distintamente in sei delle sette regioni calcisticamente attive del Paese, non erano previste finali nazionali e le vincitrici dei gironi guadagnavano la salita in Prima Categoria. Al campionato poteva iscriversi qualsiasi societ\u00e0, anche di nuova affiliazione, purch\u00e9 in grado di allestire un campo di gioco avente dimensioni superiori al minimo richiesto dalla Federazione, 90x45 m, e dotato di una palizzata in legno che avrebbe permesso di far pagare il biglietto d'ingresso. I club che invece non potevano fornire queste garanzie alla FIGC omologando il proprio campo potevano disputare solo il campionato di Terza Categoria.\nIl progetto Valvassori-Faroppa.\nLa \"Promozione\" nacque durante l'Assemblea FIGC del 1912. La riforma si rese necessaria per l'avvenuto riempimento dell'organico della Prima Categoria, rendendo necessario l'introduzione del meccanismo di retrocessione e promozione, e per le proteste dei piccoli club di Seconda Categoria, schiacciati dalla concorrenza delle formazioni riserve delle grandi squadre.\nArrivati all'annuale Assemblea Federale che si svolse a Torino il 31 agosto 1912, vennero discussi e messi ai voti due progetti, tra i quali si impose il piano \"Valvassori-Faroppa\" che prevedeva la fase regionale per ognuna delle 3 categorie di gioco, l'istituzione del campionato Riserve per le squadre di Prima Categoria e l'istituzione di un vero campionato di promozione:\nIl progetto fu approvato a maggioranza con il prospettato scambio di promosse e retrocesse tra Prima Categoria e Promozione perch\u00e9 riduceva notevolmente le spese delle trasferte e permetteva l'ingresso in Prima Categoria a molte societ\u00e0 gi\u00e0 da tempo desiderose di accedere alla massima categoria nazionale.\nCampionati regionali.\nL'ambiguit\u00e0 del regolamento apr\u00ec il campo a divergenti interpretazioni dai vari comitati organizzatori. Al prospettato interscambio fra i due campionati maggiori infatti, non corrispose un'armonizzazione delle due strutture dato che, se la neonata Promozione fu creata ad immagine della riforma, la Prima Categoria fu solo parzialmente toccata, mantenendovi gruppi interregionali non applicando quindi il previsto tetto di sei club per \"regione\".\nPiemonte.\nAvvenimenti.\nIl campionato piemontese, organizzato direttamente dalla presidenza federale, fu giocato da tre squadre selezionate \"ex novo\": la Biellese unico club titolare della vecchia Seconda Categoria, la Vigor secondo alcune fonti vincitrice della Terza Categoria e fresca perdente delle qualificazioni per il massimo campionato, e l\u2019Alessandria rappresentante di una delle citt\u00e0 fondatrici della Federazione. Il campionato fu segnato da alcune polemiche. L'incontro Veloces-Alessandria del 12 gennaio 1913, terminato 2-2, fu annullato per irregolarit\u00e0 e ripetuto il 9 marzo sul campo neutro di Torino. L'Alessandria si impose per 2-0 nella ripetizione e i biellesi, per protesta, non si presentarono nell'incontro della settimana successiva con il Vigor, che cos\u00ec pot\u00e9 agganciare in vetta gli alessandrini, rendendo necessario lo spareggio tra le due compagini. Il suddetto spareggio si disput\u00f2 il 30 marzo 1913 a Novara e vide prevalere l'Alessandria per 3-0 che cos\u00ec conquist\u00f2 la promozione. Successivamente fu ammesso nella massima categoria anche il Vigor.\nLiguria.\nIl Comitato Regionale Ligure prese due club gi\u00e0 noti in Seconda Categoria, di cui uno fresco perdente delle qualificazioni al massimo campionato, pi\u00f9 una impossibilitata a giocare con le altre squadre piemontesi a causa degli alti costi dei trasporti pubblici dell'epoca.\nRisultati.\nCalendario.\nFonte:\nLombardia.\nAvvenimenti.\nAl campionato di Promozione 1912-1913 furono ammesse le societ\u00e0 che potevano contare di:\nOltre al , affiliato dal 1910 e basato nello Stadium via dei Mille, e alla Lambro affiliata dal 1911, che avevano partecipato infruttuosamente al concorso di ammissione alla Prima Categoria, e alla Unitas ben comportatasi in Seconda Categoria 1911-1912 cos\u00ec come il Luino, campo di dim. 110x65, affiliato dal 1910, la scelta degli altri club ricadde su: Ausonia, affiliata alla F.I.F. dal 1905 ma, poich\u00e9 afflitta da problemi economici, appena fusasi con la Pro Gorla il 7 gennaio 1912; Juventus Italia affiliata dal 1911; Nazionale Lombardia sul campo \"Maddalena\" inaugurato 12 novembre 1911; Savoia finalista del campionato di Terza Categoria 1911-12; e Brescia vincitore del campionato di Terza Categoria 1911-12.\nIl Comitato Regionale Lombardo interpret\u00f2 a suo modo il regolamento e, vista la previsione di sei club per regione nella massima categoria, frequentata da quattro squadre lombarde, dispose una doppia promozione dalla cadetteria. L\u2019ambiguit\u00e0 del regolamento su una eventuale terza promossa, nel caso poi verificatosi di una retrocessa dalla massima categoria, fu tra i punti nodali che provocheranno una nuova riforma lassista dei campionati.\nClassifica finale.\nLegenda:\nRegolamento:\nVeneto.\nAvvenimenti.\nAl campionato veneto di Promozione presero parte solo tre formazioni: l'Udinese e le due squadre padovane, il Padova e il Petrarca. Le prime due sarebbero state promosse nella massima serie, dato che anche il Comitato Regionale Veneto approfitt\u00f2 della norma del regolamento sui sei club per regione nelle alte sfere.\nIl campionato inizi\u00f2 il 13 aprile con il derby tra Padova e Petrarca che termin\u00f2 con la schiacciante vittoria del Petrarca per 6-0. Petrarca che poi and\u00f2 a ipotecare la promozione in categoria superiore battendo nella seconda giornata l'Udine. Alla terza giornata, disputatasi il 27 aprile 1913, si affrontarono Padova e Udine in una partita importantissima per entrambe le squadre; alla fine prevalsero i friulani per 3-1 grazie a una doppietta di Porta (al 20\u00ba e al 27\u00ba) e a una rete di Corso (60\u00ba); inutili i tentativi di rimonta del Padova che accorci\u00f2 le distanze con Pedrina II al 30\u00ba.\nAlla quarta giornata ci fu di nuovo il derby padovano; questa volta fu molto pi\u00f9 combattuto e equilibrato di quello dell'andata e fin\u00ec 2-2; con questo pareggio il Petrarca conquist\u00f2 la promozione matematica in massima serie. Nella quinta giornata il Petrarca sconfisse di nuovo l'Udine alimentando le speranze di promozione nei cugini del Padova che restavano cos\u00ec in corsa per la promozione.\nAll'ultima giornata, disputatasi il 18 maggio 1913, si disput\u00f2 l'incontro tra Udine e Padova; in caso di vittoria i \"patavini\" avrebbero scavalcato in classifica l'Udine e avrebbero conquistato la promozione in massima serie mentre all'Udine bastava anche il pareggio. La partita venne dominata dai friulani che travolse i padovani per 5-0 e conquist\u00f2 cos\u00ec secondo posto e promozione in Prima Categoria.\nToscana.\nAvvenimenti.\nIl girone di Promozione della Toscana fu formato da quattro societ\u00e0, due di Firenze e le altre di Lucca e Prato. Primo nel girone si piazz\u00f2 la Libertas di Firenze, societ\u00e0 ginnastica che aveva assorbito la Juventus Foot-Ball Club aprendo cos\u00ec la propria sezione calcio. Anche il Comitato Regionale Toscano dispose due promozioni per sfruttare il comma regolamentario dei sei club per regione nella massima categoria.\nLazio.\nSquadre partecipanti.\nAl girone unico laziale presero parte le seguenti squadre:"}
{"id": "1434793", "revid": "125016990", "url": "https://it.wikipedia.org/wiki?curid=1434793", "title": "Valter Brugiolo", "text": "Biografia.\nWalter Brugiolo \u00e8 noto soprattutto per aver partecipato, all'et\u00e0 di 6 anni, allo Zecchino d'Oro del 1967, in cui fu il bambino interprete di \"Popoff\", canzone vincitrice di quell'edizione dello Zecchino d'Oro. A seguito di questa partecipazione, divenne un personaggio popolare, partecipando come protagonista in diverse pubblicit\u00e0 (nel noto programma Carosello). Entra per alcuni anni, tra il 1967 e il 1970, come cantante e attore bambino anche nel circuito dei film musicarello accanto a cantanti famosi come Al Bano e Romina Power, Little Tony, e Mario Tessuto.\nNel 2008 partecipa nuovamente come ospite allo Zecchino d'Oro, cantando \"Il tortellino\" insieme a Massimo Bartolucci. Nel cinquantunesimo Zecchino d'Oro, infatti, ogni concorrente interpretava la propria canzone anche con un ospite.\nAlle elezioni politiche del 2008 si candida in Emilia-Romagna nelle liste dell'Unione di Centro per la Camera dei deputati.\nDopo aver lavorato per 27 anni come responsabile dei sistemi informativi ed energetici di una grande cooperativa di costruzioni di Bologna, \u00e8 direttore dal 2011 di una scuola elementare paterna fondata con la moglie e altri genitori e dedicata a Mariele Ventre.\nNel 2014 viene ospitato ancora allo Zecchino d'Oro: con la moglie, infatti, partecipa alla prima puntata."}
{"id": "1434794", "revid": "326822", "url": "https://it.wikipedia.org/wiki?curid=1434794", "title": "Grattacielo Edera", "text": ""}
{"id": "1434795", "revid": "767487", "url": "https://it.wikipedia.org/wiki?curid=1434795", "title": "Regole d'onore", "text": "Regole d'onore (\"Rules of Engagement\") \u00e8 un film del 2000 diretto da William Friedkin, con protagonisti Tommy Lee Jones e Samuel L. Jackson.\nTrama.\n1968, Vietnam. Dopo un'azione di avanzata finita male, il tenente Hayes Hodges perde i suoi marines e viene ferito; per bloccare un bombardamento di mortai sulla sua posizione, il suo compagno di squadra, il tenente Terry Childers, minaccia un ufficiale nordvietnamita prigioniero e lo intimidisce giustiziando un altro prigioniero; ottenuto il suo scopo, risparmia l'ufficiale e va a salvare Hodges.\n1996. Dopo la guerra, Hodges \u00e8 passato al JAG perch\u00e9 le ferite riportate lo rendevano inabile al servizio attivo, ed ora sta per ritirarsi col grado di colonnello e 28 anni di carriera come avvocato; alla festa di prepensionamento c\u2019\u00e8 anche Childers diventato colonnello, ora comandante di una Unit\u00e0 di Spedizione dei Marines.\nL\u2019unit\u00e0 di Childers parte per l\u2019Asia sudoccidentale, dove \u00e8 stata assegnata ad un Gruppo di Risposta Anfibia che viene inviato in Yemen, per evacuare l\u2019ambasciatore americano sul posto; fuori dell\u2019ambasciata si tiene l\u2019ennesima manifestazione antiamericana da parte della popolazione locale, ma ad un certo punto la cosa degenera in lanci di sassi, molotov e spari; Childers scorta l\u2019ambasciatore Mourain e la famiglia ad un elicottero e intanto recupera la bandiera; i marines finiscono sotto fuoco pesante proveniente da cecchini sui tetti, e 3 uomini muoiono; a questo punto Childers ordina di aprire il fuoco sulla folla, e la sparatoria provoca 83 morti fra irregolari yemeniti e civili, compresi dei bambini; i marines restanti e il personale dell\u2019ambasciata si salvano.\nBill Sokal, Consigliere alla Sicurezza Nazionale, fa pressione sulle forze armate per mandare alla corte marziale Childers; egli spera cos\u00ec di ottenere un ammorbidimento delle relazioni americane in Medio Oriente, incolpando Childers di tutto. Il colonnello chiede al suo vecchio amico Hodges di rappresentarlo, e questi accetta seppure con riluttanza. Il colonnello Hodges rifiuta un patteggiamento offerto dall\u2019avvocato dell\u2019accusa, il maggiore Biggs, che \u00e8 convinto della colpevolezza di Childers ma personalmente rifiuta di considerare la pena di morte. Usando meglio che pu\u00f2 il poco tempo concesso per preparare una difesa, Hodges va in Yemen per raccogliere le testimonianze; polizia e manifestanti sostengono che i marines hanno sparato per primi su una folla disarmata; tra le rovine dell\u2019ambasciata Hodges trova una videocamera della sicurezza non danneggiata e audiocassette sparse.\nTornato negli Stati Uniti, Hodges affronta Childers accusandolo di aver mentito, perch\u00e9 non ci sono prove a sostegno della sua versione dei fatti; spinti anche da vecchi rancori sopiti, i due si picchiano a vicenda prima di calmarsi. Il consigliere Sokal distrugge una videocassetta che mostra la verit\u00e0 sulla sparatoria, poi costringe l\u2019ambasciatore a mentire pubblicamente; Mourian dichiara alla sbarra che la folla era pacifica, che Childers ha ignorato i suoi ordini e si \u00e8 comportato in modo violento e irrispettoso verso lui e la sua famiglia; incontratosi con la signora Mourain, Hodges scopre che Childers si \u00e8 comportato dignitosamente, ma la donna rifiuta di testimoniare; il capitano Lee dell\u2019unita comandata da Childers non \u00e8 in grado di testimoniare d\u2019aver visto spari partire dalla folla; un dottore yemenita che era tra i dimostranti testimonia che le cassette trovate da Hodges sono propaganda antiamericana che incita alla violenza, ma dichiara che protesta era pacifica.\nHodges chiama Sokal a testimoniare e presenta come prova un manifesto di carico secondo cui la videocassetta della telecamera non danneggiata (quella che Sokal ha bruciato perch\u00e9 assolveva Childers) \u00e8 stata spedita al suo ufficio ma poi \u00e8 scomparsa; chiamato sul banco dei testimoni, Childers spiega che \u00e8 stato l\u2019unico sopravvissuto di quelli che avevano visto la folla armata; ma nel controinterrogatorio il maggior Biggs intrappola il colonnello nell\u2019ammettere di aver sbagliato a scegliere le parole quando ha dato l\u2019ordine; Childers perde le staffe e dichiara non sacrificherebbe mai le vite dei suoi uomini per accontentare tipi come Biggs, pentendosi dopo con Hodges della sfuriata inutile. A questo punto l\u2019accusa chiama alla sbarra il colonnello Binh Le Cao, l\u2019ufficiale risparmiato da Childers in Vietnam, a testimoniare che Childers giustizi\u00f2 un prigioniero di guerra disarmato; per\u00f2 nel controinterrogatorio Cao concorda che Childers commise quelle azioni per salvare i suoi uomini, e che lui avrebbe fatto lo stesso se le circostanze fossero state invertite.\nDopo la fine del dibattimento, Hodges affronta Sokal sulla cassetta mancante e promette che scoprir\u00e0 la verit\u00e0. La giuria condanna Childers per violazione della pace (un\u2019accusa minore) ma lo assolve su quelle gravi (condotta indegna per un ufficiale e omicidio); Biggs avvicina Hodges per investigare sulle azioni di Childers in Vietnam, ma Hodges rifiuta di testimoniare; mentre lasciano il tribunale, Cao e Childers si salutano a vicenda.\nL\u2019epilogo rivela che Childers si \u00e8 congedato con onore, mentre Sokal e Mourain hanno perso i rispettivi incarichi: il primo \u00e8 stato condannato per distruzione di prove, il secondo di spergiuro.\nCritiche.\nIl Comitato Arabo-Americano contro la Discriminazione ha dichiarato che \"probabilmente si tratta del film pi\u00f9 razzista contro gli arabi mai prodotto a Hollywood\".\nIl regista William Friedkin, tuttavia, ha respinto le accuse che il film sia di stampo razzista:\nLocation.\nLe scene di azione sono state girate in Marocco, e precisamente nella kasbah della citt\u00e0 di Ouarzazate."}
{"id": "1434797", "revid": "2014155", "url": "https://it.wikipedia.org/wiki?curid=1434797", "title": "Margaret Douglas", "text": "Successione.\nLa madre era stata sposata in prime nozze con Giacomo IV di Scozia. Suo fratellastro era quindi Giacomo V di Scozia, padre di Maria Stuarda.\nLo zio Enrico VIII, nel suo testamento circa la successione al trono inglese, aveva dato la precedenza, nel caso che i suoi figli Edoardo, Maria ed Elisabetta fossero morti senza discendenti, ai discendenti della sorella minore Maria Tudor, invece che a quelli della sorella maggiore Margherita Tudor.\nL'intento di Enrico era semplicemente quello di evitare che sul trono inglese sedesse un sovrano straniero e stranieri erano i figli di Margherita Tudor.\nMatrimonio.\nNel giugno del 1544 Margaret si spos\u00f2 con Matthew Stuart, conte di Lennox.\nDal matrimonio nacquero:\nMatrimonio tra Darnley e Maria Stuarda.\nEnrico era nato in Inghilterra, ci\u00f2 che quindi non lo escludeva dal testamento dello zio Enrico VIII.\nEssendo inoltre cattolico, Margaret pens\u00f2 di far sposare il figlio alla cugina Maria Stuarda, la quale a sua volta aspirava a che la nubile cugina Elisabetta I la nominasse sua erede, mettendo da parte il testamento di Enrico VIII.\nIl mondo cattolico, anzi, considerava la regina di Scozia gi\u00e0 regina, in seguito alla morte della cattolica Maria I d'Inghilterra, e non l'illegittima e protestante Elisabetta I.\nNel 1560, quando Maria Stuarda rimase vedova del primo marito, Francesco II di Francia, Margaret mand\u00f2 il figlio in Francia perch\u00e9 i giovani potessero conoscersi.\nL'innamoramento della regina, nel frattempo tornata in Scozia dopo anni di assenza, avvenne per\u00f2 alcuni anni dopo. Nel 1565 avvenne il matrimonio, che non fu approvato dalla regina Elisabetta I, timorosa di veder rafforzata la posizione della sua rivale Maria Stuarda come pretendente al trono inglese. Non essendo inoltre avvenuto con il permesso della stessa Elisabetta, la regina inglese fece rinchiudere Margaret, l'unica della famiglia che si trovasse a Londra, nella Torre di Londra fino a nuovo ordine. A nulla servirono le lettere inviate dalla nuora a diplomatici e alla stessa Elisabetta affinch\u00e9 fosse liberata.\nMorte del figlio.\nAnche in Scozia per\u00f2 le nozze tra Maria e il cugino furono mal viste, soprattutto da Giacomo Stewart, I conte di Moray, fratellastro di Maria. Gli oppositori al matrimonio, da cui nel frattempo era nato Giacomo (il futuro Giacomo I d'Inghilterra), arrivarono ad assassinare il loro re il 10 febbraio 1567.\nDell'omicidio fu accusata la stessa moglie, la quale fu deposta e imprigionata. Fu nominato re di Scozia proprio il piccolo Giacomo, col nome di Giacomo VI.\nMargaret, che odi\u00f2 la nuora ritenendola responsabile della morte del figlio, si ritrov\u00f2 in seguito d'accordo con lei perch\u00e9 il bambino venisse portato ed educato in Inghilterra. Il progetto per\u00f2 non venne mai attuato e Giacomo crebbe in Scozia sotto la guida dello zio Moray.\nNuova prigionia.\nUna volta libera, Margaret fu di nuovo imprigionata, stavolta insieme alla consuocera Bess di Hardwicke, accusate da Elisabetta di aver progettato e fatto celebrare il matrimonio tra i loro rispettivi figli (Carlo Stuart ed Elizabeth Cavendish) senza il suo consenso.\nDal matrimonio nacque nel 1575 una bambina, Arbella Stuart.\nNel 1576 Margaret perse precocemente anche il secondo figlio. Sia lei sia Bess cercarono, inutilmente, di ottenere la contea di Lennox per la bambina.\nMorte.\nMargaret mor\u00ec nel 1578. Maria Stuarda, prigioniera per diciannove anni in Inghilterra, prima di essere giustiziata nel 1587, cerc\u00f2 di fare avere alla nipotina Arbella i gioielli della nonna Margaret ma senza riuscirvi.\nGiacomo, alla morte di Elisabetta I nel 1603, un\u00ec i regni d'Inghilterra e Scozia.\nBibliografia.\nAntonia Fraser, \"Maria Stuart\", Milano, Mondadori, 1998. ISBN 88-04-45372-9"}
{"id": "1434798", "revid": "767487", "url": "https://it.wikipedia.org/wiki?curid=1434798", "title": "Fatima Robin's", "text": "Biografia.\nNata in Germania da genitori marocchini, inizi\u00f2 la sua carriera di artista come contorsionista e acrobata nel Trio Robin's, gruppo circense familiare di cui facevano parte anche la sorella Aisha e il padre Mohamed, ex colonnello dell'esercito francese. Il trio si esibiva nei maggiori circhi internazionali.\nConobbe Buscaglione il 20 marzo 1949 a Lugano, dove il cantante era impegnato in un ingaggio al night-club \"C\u00e9cile\". Dopo una breve e frammentata frequentazione, con Buscaglione in \"tourn\u00e9e\" per l'Europa e lei impegnata con le esibizioni circensi del Trio Robin's, i due decisero di andare a convivere per poi sposarsi il 3 gennaio 1954, giorno di apertura delle trasmissioni regolari della Rai. Come residenza scelsero la casa dei genitori di Buscaglione, a Torino, in una portineria di piazza Cavour.\nFatima e Fred, oltre che nella vita, fecero coppia anche sul palcoscenico dei \"dancing\" in cui gli Asternovas, il complesso jazz/Dixieland di Buscaglione, si esibivano: in particolare Fatima Robin's si fece apprezzare, al di l\u00e0 dell'indubbia avvenenza e delle doti artistiche di acrobata e contorsionista, anche per le sue particolari qualit\u00e0 canore, che le consentivano di eseguire i maggiori \"standard\" della musica internazionale che nell'immediato secondo dopoguerra giungevano dagli Stati Uniti e dal Sudamerica.\nTuttavia dopo pochi anni di matrimonio i due si separarono, proseguendo anche sul piano artistico ognuno per la propria strada. Ritiratasi dalle scene, \u00e8 vissuta nella citt\u00e0 di Saint-Louis (in Francia), non lontano da Basilea, dove \u00e8 deceduta."}
{"id": "1434801", "revid": "599013", "url": "https://it.wikipedia.org/wiki?curid=1434801", "title": "Ltj", "text": ""}
{"id": "1434804", "revid": "12222", "url": "https://it.wikipedia.org/wiki?curid=1434804", "title": "V\u00e9lib'", "text": "V\u00e9lib\u2019 (abbreviazione di \"v\u00e9lo libre service\", riconducibile intuitivamente ed emotivamente a \"v\u00e9lo libert\u00e9\", in italiano: bicicletta libera) \u00e8 un programma pubblico di noleggio biciclette di Parigi (Francia).\nIl servizio \u00e8 stato lanciato il 15 luglio 2007 con 10.000 bici e 750 stazioni automatiche. Visto il successo del progetto, che la societ\u00e0 di gestione quantifica in 10.000.000 di noleggi e 150.000 abbonati al novembre 2007, il numero di biciclette \u00e8 stato portato a 20.000, quello delle stazioni a 1.451.\n\u00c8 stata prevista l'espansione sia del numero dei mezzi disponibili a 50.000, sia della zona di influenza, allargata ad alcune citt\u00e0 contigue a Parigi stessa. L'iniziativa segue di due anni la prima su vasta scala avvenuta in Francia nella citt\u00e0 di Lione.\nA fronte del deposito di una cauzione, l'utente, purch\u00e9 di et\u00e0 superiore ai 14 anni e di altezza superiore ai 150 cm, pu\u00f2 sottoscrivere un abbonamento di durata varia (giornaliera, settimanale o annuale) per usufruire di una bicicletta \"unisex\" fornita di un cambio a tre rapporti.\nLa due ruote \u00e8 fornita di attrezzature antifurto, di carenature di protezione delle parti meccaniche e di RFID per il riconoscimento della stessa e, cos\u00ec accessoriata, raggiunge un peso di circa 22 chilogrammi.\nL'operatore del servizio \u00e8 stato 2007 al 2017 JCDecaux; dal gennaio 2018 il nuovo operatore \u00e8 il consorzio franco-spagnolo Smovengo."}
{"id": "1434806", "revid": "767487", "url": "https://it.wikipedia.org/wiki?curid=1434806", "title": "Il suo nome \u00e8 Donna Rosa", "text": "Il suo nome \u00e8 Donna Rosa \u00e8 un film del 1969 diretto da Ettore Maria Fizzarotti; il titolo \u00e8 tratto dalla canzone \"Donna Rosa\", una delle sigle del programma televisivo \"Settevoci\". Il film avr\u00e0 un sequel l'anno successivo con \"Mezzanotte d'amore\".\nTrama.\nAndrea, giovane barcaiolo di Capri, arriva a Napoli per una commissione; si scontra con Rosetta, una giovane studentessa, e lo scontro gli causa la rottura del braccio di una statuetta di giada che doveva portare da un antiquario, il vedovo Antonio Belmonte, che a causa di ci\u00f2 gli paga un prezzo inferiore a quello sperato.\nCaso vuole che Rosetta sia proprio la figlia dell'antiquario, ed avendo ascoltato la conversazione di nascosto, decide di portare alla mamma di Andrea una busta con dei soldi per ripagarlo del danno che gli ha causato.\nI due giovani iniziano cos\u00ec a frequentarsi e si innamorano; nel frattempo il pap\u00e0 di Rosetta corteggia la contessa Rosa De Barberis, che per\u00f2 ha promesso al marito defunto di sposarsi solo con un nobile, e per questo motivo Belmonte cerca il certificato di nascita del suo trisnonno, che dimostrerebbe che il suo vero cognome \u00e8 Di Belmonte e che quindi \u00e8 nobile.\nRosetta intanto crede per errore che Andrea sia innamorato di una turista straniera, e si fa quindi corteggiare dal figlio della contessa De Barberis, Giorgio, un rampollo amante del gioco, che a causa del suo \"vizio\" mette nei guai la madre costretta a vendere le opere d'arte di casa per ripianare i debiti del figlio; la situazione per\u00f2 si risolve e l'amore trionfa."}
{"id": "1434811", "revid": "287204", "url": "https://it.wikipedia.org/wiki?curid=1434811", "title": "Muirchertach MacLochlainn", "text": "Gli succedette Turlough O' Connor che mor\u00ec nel 1156. Sebbene sopravvivesse a un attentato da parte di Rory O'Connor, non gli riusc\u00ec comunque di piegare la resistenza dei Cen\u00e9l Conaill e degli Ulaid. Nel 1166, perpetr\u00f2 stragi e prese ostaggi nell'Ulster. Fu assassinato e la sua morte fu attribuita a una vendetta di San Patrizio, per aver rotto in solenne giuramento fatto al vescovo di Armagh, a seguito del quale aveva catturato e accecato Eochaid mac Con Ulad Mac Duinn Sl\u00e9ibe, re del Ulster (ragione per cui fu abbandonato da gran parte dei suoi seguaci)."}
{"id": "1434819", "revid": "12156100", "url": "https://it.wikipedia.org/wiki?curid=1434819", "title": "Nazionale di Calcio della Cina", "text": ""}
{"id": "1434821", "revid": "12156137", "url": "https://it.wikipedia.org/wiki?curid=1434821", "title": "Place de la concorde", "text": ""}
{"id": "1434822", "revid": "171091", "url": "https://it.wikipedia.org/wiki?curid=1434822", "title": "Cresta Gastaldi", "text": "La Cresta Gastaldi (\"Cr\u00eate Gastaldi\" in francese - 3.894\u00a0m s.l.m.) \u00e8 una montagna del massiccio del Gran Paradiso (la quinta per altezza), nelle Alpi Graie. Si trova lungo la linea di spartiacque tra il Piemonte e la Valle d'Aosta, sul confine tra i comuni di Noasca e Cogne.\nStoria.\nIl nome di questa imponente montagna, dall'aspetto di un gigantesco triangolo schiacciato al centro, fu proposto dal Baretti in onore dell'alpinista Bartolomeo Gastaldi, in accordo con i primi salitori: William Auguste Coolidge e George Yeld con le guide Christian Almer junior e Rodolphe Almer.\nDescrizione.\n\u00c8 attorniata ad est dal \"Col Chamonin (3698 m)\" e dalla Punta di Ceresole (3777\u00a0m).; ad ovest dal \"col de l'Abeille (Ape) (3873 m)\" e dal Roc (4026\u00a0m). Il suo versante sud scende quasi strapiombante sul \"ghiacciaio di Noaschetta\", il versante nord \u00e8 quasi totalmente ricoperto e dominato dal ghiacciaio della Tribolazione.\nLa montagna \u00e8 ben visibile da Cogne (1534\u00a0m) e dalla frazione di Gimillan (1787\u00a0m)."}
{"id": "1434829", "revid": "123747403", "url": "https://it.wikipedia.org/wiki?curid=1434829", "title": "Ibuprofene", "text": "Libuprofene \u00e8 un principio attivo che rientra nella famiglia dei farmaci antinfiammatori non steroidei (FANS). Il farmaco \u00e8 dotato di propriet\u00e0 analgesica, antinfiammatoria e antipiretica. Questa classe di farmaci rappresenta la categoria di pi\u00f9 largo impiego nel trattamento delle malattie reumatiche.\nFarmacodinamica.\nL'ibuprofene, come anche altri farmaci antinfiammatori non steroidei, agisce inibendo l'enzima cicloossigenasi (COX) che converte l'acido arachidonico in prostaglandina H2 (PGH2). La PGH2, a sua volta, viene convertita da altri enzimi in altre prostaglandine, note per essere mediatori del dolore, dell'infiammazione e della febbre, e di trombossano A2, il quale invece stimola l'aggregazione piastrinica portando alla formazione di coaguli di sangue. Ibuprofene \u00e8 un inibitore non selettivo della COX, in altre parole inibisce entrambe le due isoforme di cicloossigenasi, la COX-1 e la COX-2. Come \u00e8 noto l'attivit\u00e0 analgesica, antipiretica e antinfiammatoria di ibuprofene e degli altri FANS opera principalmente attraverso l'inibizione della COX-2, e l'inibizione della COX-1 \u00e8 la principale responsabile degli effetti indesiderati sul tratto gastrointestinale.\nFarmacocinetica.\nL'ibuprofene dopo somministrazione per via orale \u00e8 ben assorbito dal tratto gastrointestinale. Le concentrazioni plasmatiche massime (Cmax) si ottengono circa 90 minuti dopo l'assunzione. L'ingestione di cibo ritarda l'assorbimento di ibuprofene e i picchi plasmatici vengono raggiunti in circa 3 ore.\nDosi ripetute di farmaco non sembrano determinare fenomeni di accumulo. Il legame con le proteine plasmatiche \u00e8 elevato e pari a circa il 99%. Nel liquido sinoviale l'ibuprofene raggiunge delle concentrazioni stabili tra la seconda e l'ottava ora dopo la somministrazione. La Cmax sinoviale \u00e8 pari a un terzo della Cmax plasmatica. Il farmaco per circa il 90% viene metabolizzato a livello epatico sotto forma di metaboliti inattivi. L'escrezione del farmaco \u00e8 rapida. L'eliminazione dell'ibuprofene \u00e8 essenzialmente urinaria e si completa nell'arco di 24 ore. Il 10% viene eliminato come farmaco immodificato e il 90% come metaboliti inattivi, principalmente glucuronati. L'emivita di eliminazione si aggira sulle 2 ore.I parametri cinetici di ibuprofene sono leggermente alterati nei soggetti anziani e nei pazienti con insufficienza renale ed epatica. Tuttavia le modificazioni osservate non richiedono un aggiustamento del dosaggio.\nUsi clinici.\nIl farmaco \u00e8 indicato nel trattamento del dolore di varia natura, da lieve a moderato. Il farmaco \u00e8 utilizzabile in caso di cefalea, mal di denti, dolore mestruale, dismenorrea, nevralgie, dolori osteoarticolari, artromialgie, crampi addominali. In particolare l'ibuprofene aiuta ad alleviare i sintomi dell'artrite reumatoide o artrite giovanile, dell'artrosi, della spondilite anchilosante, come l'infiammazione, il gonfiore, la rigidit\u00e0 e i dolori articolari.\nEffetti collaterali e indesiderati.\nIn corso di trattamento con ibuprofene gli effetti avversi di pi\u00f9 frequente osservazione sono di natura gastrointestinale e comprendono anoressia, dispepsia, nausea, vomito, epigastralgie, flatulenza, diarrea o costipazione, dolore addominale, perforazione ed emorragia gastrointestinale, riattivazione o comparsa di ulcera gastrica. Pi\u00f9 raramente sono segnalati altri disturbi quali vertigine, cefalea, sonnolenza.\nIn un numero limitato di pazienti possono comparire edemi periferici, ipertensione arteriosa, insufficienza cardiaca, disuria, ematuria, aumento dell'azotemia, alterazioni della crasi ematica. Il trattamento cronico con ibuprofene, cos\u00ec come per altri FANS, potrebbe essere associato a un rischio aumentato di morbidit\u00e0 e mortalit\u00e0 cardiovascolare e di sviluppo di infarto del miocardio. Raramente possono verificarsi reazioni da ipersensibilit\u00e0 quali eruzioni cutanee, rash cutaneo, prurito, peggioramento di un'orticaria cronica.\nAlcuni studi clinici ed epidemiologici hanno suggerito la possibilit\u00e0 che l'utilizzo di ibuprofene \u2013 in particolare se assunto a dosi elevate (2400\u00a0mg al giorno) e per periodi di trattamento di lunga durata \u2013 possa essere associato a un aumento del rischio di eventi trombotici arteriosi come, ad esempio, accidenti cerebrovascolari oppure infarto del miocardio.\nTalvolta si possono registrare innalzamenti dei valori delle transaminasi (AST e ALT), ittero ed epatite. In genere la sospensione del trattamento farmacologico \u00e8 sufficiente a risolvere il disturbo.\nPotrebbe provocare danni alla fertilit\u00e0 maschile.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure a uno qualsiasi degli eccipienti. L\u2019ibuprofene non deve essere assunto da soggetti con una storia di asma scatenata dalla assunzione di ibuprofene, acido acetilsalicilico o altri FANS, una storia di emorragia o perforazione gastrointestinale in corso di precedenti terapie con FANS, storia di emorragie in evoluzione. Deve essere evitato da soggetti con anamnesi di ulcera peptica in evoluzione o ulcera contraddistinta da sanguinamenti ricorrenti.\nGravidanza e allattamento.\nGli studi sperimentali sugli animali non hanno dimostrato alcun effetto teratogeno dell'ibuprofene, quando assunto nel primo trimestre di gravidanza. Anche nell'essere umano l'assunzione nel corso del primo trimestre di gravidanza non ha dimostrato effetti teratogeni. Tuttavia non sono mai stati eseguiti studi epidemiologici per confermare l'assenza di rischio.\nA partire dal secondo trimestre di gravidanza l'assunzione di ibuprofene \u00e8 da evitarsi. L'inibizione della sintesi delle prostaglandine pu\u00f2 interessare negativamente la gravidanza e lo sviluppo embriofetale. I risultati di alcuni studi epidemiologici suggeriscono infatti un aumentato rischio di aborto spontaneo, di malformazione cardiaca e di gastroschisi dopo l'uso di un inibitore della sintesi delle prostaglandine nelle prime fasi della gravidanza.\nIl rischio assoluto di malformazioni cardiache aumenta da meno dell'1% fino a circa l'1.5%. Si ritiene che il rischio aumenti con la dose e la durata della terapia. Negli animali, la somministrazione di inibitori della sintesi di prostaglandine ha mostrato di provocare un aumento della perdita di pre e post-impianto e di mortalit\u00e0 embrio-fetale. Inoltre si verifica un aumento dell'incidenza di varie malformazioni, inclusa quella cardiovascolare (somministrazione di FANS durante il periodo organogenetico).\nDurante il terzo trimestre di gravidanza, tutti gli inibitori della sintesi di prostaglandine possono esporre il feto a tossicit\u00e0 cardiopolmonare (con chiusura prematura del dotto arterioso e ipertensione polmonare) e a disfunzione renale, che pu\u00f2 progredire in insufficienza renale con oligo-idroamnios. Essi possono esporre la madre e il neonato, alla fine della gravidanza, a un possibile prolungamento del tempo di sanguinamento, a un effetto antiaggregante che pu\u00f2 occorrere anche a dosi molto basse e all'inibizione delle contrazioni uterine, risultanti in ritardo, o a un prolungamento del travaglio.\nNelle donne che allattano al seno l'ibuprofene tra i FANS rappresenta l'opzione terapeutica preferibile, perch\u00e9 il passaggio nel latte materno \u00e8 limitato e il suo profilo di efficacia e sicurezza \u00e8 stato studiato nei pazienti pediatrici.\nDosi terapeutiche.\nLa dose giornaliera \u00e8 fino a 1.800\u00a0 mg, ripartita in due-tre dosi, da assumere preferibilmente a stomaco pieno.\nAvvertenze e precauzioni d'uso.\nScompenso cardiaco e ipertensione.\nPoich\u00e9 l'ibuprofene pu\u00f2 provocare ritenzione di liquidi e sviluppo di edema, dovrebbe essere somministrato con cautela in pazienti con scompenso cardiaco o ipertensione. Tali soggetti debbono essere trattati con ibuprofene solo dopo attenta considerazione della coesistenza di eventuali fattori di rischio per eventi cardiovascolari come ipertensione, iperlipidemia, diabete mellito, fumo.\nEmorragie, ulcerazioni e perforazioni gastrointestinali.\nL'ibuprofene, sia pure con bassa incidenza, pu\u00f2 causare emorragia gastrointestinale, ulcerazioni gastriche o duodenali, perforazione intestinale. Questi problemi, che possono essere fatali, possono verificarsi senza segni premonitori. Tali tipi di reazioni sono state riportate con tutti i FANS in qualsiasi momento durante il decorso del trattamento. Pazienti con una storia di tossicit\u00e0 gastrointestinale, soggetti particolarmente anziani, coloro che fumano o bevono alcolici regolarmente, specie se in cattive condizioni di salute, o se stanno utilizzando altri farmaci (ad esempio steroidi o anticoagulanti) sono maggiormente esposti a questo tipo di rischio. Questi pazienti debbono riferire qualsiasi sintomo gastrointestinale inusuale (soprattutto emorragia gastrointestinale), in particolare se compare nelle fasi iniziali del trattamento. In caso di emorragia o ulcerazione gastrointestinale in pazienti che assumono ibuprofene, il trattamento dev'essere immediatamente sospeso.\nMalattie renali e funzionalit\u00e0 renale.\nDurante il trattamento con ibuprofene \u00e8 necessario monitorare attentamente la funzionalit\u00e0 renale per evitare accumulo di farmaco. Inoltre il farmaco pu\u00f2 ridurre la funzione renale e provocare nefrotossicit\u00e0, particolarmente nei soggetti gi\u00e0 affetti da malattia renale cronica.\nAsma, lupus eritematoso sistemico, connettiviti.\nIn pazienti affetti da queste patologie un trattamento con ibuprofene deve essere eseguito con cautela. Nei soggetti con asma, in particolare nei pazienti pediatrici, c'\u00e8 il rischio di una possibile broncocostrizione.\nColite ulcerosa, morbo di Crohn.\nL'ibuprofene come tutti i FANS deve essere somministrato con cautela nei pazienti con una storia di malattia gastrointestinale (colite ulcerosa, morbo di Crohn), poich\u00e9 tali condizioni possono essere esacerbate.\nAlterata coagulabilit\u00e0.\nLa somministrazione di ibuprofene, in caso di pazienti affetti da alterazioni congenite a carico della coagulabilit\u00e0 del sangue oppure in pazienti in terapia con anticoagulanti, richiede cautela e monitoraggio del tempo di protrombina, in particolare durante le prime settimane di trattamento, per un eventuale aggiustamento del dosaggio degli anticoagulanti stessi. L'ibuprofene pu\u00f2 infatti ridurre la coagulabilit\u00e0.\nFebbre nei bambini.\nL'ibuprofene \u00e8 efficace quanto il paracetamolo nel ridurre la febbre nei bambini. Spesso i due farmaci vengono utilizzati in associazione per ridurre rapidamente la temperatura corporea. Tuttavia poich\u00e9 \u00e8 noto il rischio di sanguinamento e ulcere gastriche associato all'utilizzo di FANS, \u00e8 bene evitare di utilizzare l'ibuprofene nei bambini a rischio, come quelli che soffrono di paralisi spastica cerebrale (che hanno un rischio elevato di esofagite). Esso pu\u00f2 causare inoltre insufficienza renale nei bambini disidratati o con insufficienza renale.\nEffetti con farmaci concomitanti.\nSi consiglia cautela nell'assunzione di ibuprofene in concomitanza con farmaci come corticosteroidi, anticoagulanti, inibitori selettivi del reuptake della serotonina, agenti antiaggreganti, che potrebbero aumentare il rischio di ulcerazione o emorragia.\nFANS.\nL'uso di ibuprofene in concomitanza con altri FANS \u00e8 sconsigliato, perch\u00e9 pu\u00f2 incrementare l'incidenza di effetti collaterali gastrointestinali. Gli effetti indesiderati possono essere ridotti con l'uso della dose minima efficace per il minor tempo possibile per il controllo dei sintomi.\nPazienti pediatrici.\nNei pazienti pediatrici, l'uso occasionale di ibuprofene ha evidenziato una tollerabilit\u00e0 sovrapponibile al paracetamolo, sia come intensit\u00e0, sia come tipologia. Gli effetti avversi pi\u00f9 frequenti sono stati dolore addominale, diarrea, rash, agitazione e nervosismo con entrambi i farmaci. L'incidenza di effetti avversi importanti, quali sanguinamento gastrointestinale, insufficienza renale o anafilassi, \u00e8 risultata analoga a quanto osservato per il paracetamolo. Due studi caso controllo condotti su bambini affetti da varicella avevano indicato una possibile associazione tra assunzione di ibuprofene, fascite necrotizzante e infezioni invasive da streptococco A.\nPazienti anziani.\nI pazienti anziani (et\u00e0 maggiore di 65 anni) presentano un aumento della frequenza delle reazioni avverse ai FANS, specialmente emorragie e perforazioni gastrointestinali, che possono essere fatali. Si consiglia pertanto l'uso concomitante di agenti protettori (misoprostolo, inibitori della pompa protonica).\nDisturbi visivi.\nNel caso si manifestino vista offuscata o ridotta, scotomi, alterazione della percezione dei colori durante la terapia con ibuprofene, interrompere il trattamento e consultare un oculista.\nStoria e commercializzazione.\nL'ibuprofene fu scoperto nel 1961 da Stewart Adams presso i laboratori di Boots UK Limited e immesso sul mercato con il nome di \"Brufen\"\nViene venduto con diversi nomi commerciali, tra cui \"Brufen\", \"Cibalgina\", \"Moment\", \"Nurofen\", ed \u00e8 disponibile in Italia come medicinale equivalente \u00c8 comparso per la prima volta sul mercato anglosassone nel 1969 e negli USA nel 1974.\n\u00c8 stato incluso nel Listino dei medicinali essenziali dell'Organizzazione mondiale della sanit\u00e0.\nNel 2018, si \u00e8 classificato 28\u00b0 nella lista dei medicinali pi\u00f9 prescritti negli Stati Uniti, con oltre 24milioni di ricette."}
{"id": "1434831", "revid": "33689", "url": "https://it.wikipedia.org/wiki?curid=1434831", "title": "Timesplitters", "text": ""}
{"id": "1434832", "revid": "123623814", "url": "https://it.wikipedia.org/wiki?curid=1434832", "title": "Moabiti", "text": "I Moabiti furono un'antica popolazione semitica che viveva lungo le rive orientali del Mar Morto, pi\u00f9 precisamente nell'altopiano di Kerak, nella regione montuosa chiamata Moab. La loro esistenza storica \u00e8 accertata da numerosi ritrovamenti archeologici.\nStoria.\nSecondo la Bibbia i Moabiti discendevano da Moab, figlio di Lot e fratello di Benammi, capostipite degli Ammoniti (Genesi ). Storicamente \u00e8 noto che un certo Kemoshyat stabil\u00ec un regno autonomo intorno al 900 a.C., ponendo come capitale la citt\u00e0 di Qir-Moab.\nFurono vinti in un primo tempo dal re David, ma alcuni anni dopo vennero assoggettati dalla citt\u00e0 di Samaria, che impose loro notevoli tributi. Secondo il Libro dei Re () il re locale Mesha mosse una rivolta dopo la morte del re Acab nell'853 a.C., dando inizio ad un periodo di forte espansione per i Moabiti. La capitale venne spostata a Dibon. In seguito subirono le vicissitudini storiche dell'area, sottoposti prima al dominio assiro, neobabilonese e infine persiano.\nI Moabiti sono citati anche nel libro dei Giudici, nella trattativa che Iefte fece con loro; il testo riporta erroneamente \"Ammoniti\" invece di \"Moabiti\" ma questo, come osservano gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), \u00e8 un errore redazionale: \"questo riassunto della storia di Iefte \u00e8 una composizione secondaria che utilizza Nm20-21 e Dt2, e che confonde gli Ammoniti con i Moabiti; il territorio conquistato da Israele (vv 13.26) era appartenuto a Moab; Camos (v 24) \u00e8 la divinit\u00e0 principale dei Moabiti; quella degli Ammoniti era Milcom\". &lt;br&gt;Anche nel libro dei Numeri, dove vengono considerati alleati dei Madianiti, secondo gli studiosi dell'interconfessionale Bibbia TOB, vi \u00e8 un errore redazionale e \"in realt\u00e0 abitavano regioni assai lontane tra loro\".\nChemosh, il dio irato.\nOpera notevole per la quantit\u00e0 di informazioni storiche ed archeologiche, \u00e8 la cosiddetta \"iscrizione di Mesha\", che racconta le vittorie dei Moabiti, dedicate al dio \"Chemosh\"; inoltre sarebbe citato anche il Dio degli Ebrei, trattandosi cos\u00ec della prima menzione extrabiblica della divinit\u00e0 ebraica. Il dio Kemosh viene descritto come bellicoso (tanto che alcuni secoli dopo verr\u00e0 assimilato al dio greco Ares). Nell'Antico Testamento (2Re ) viene riferito che il re Mesha comp\u00ec un sacrificio umano, gettando il proprio figlio dalle mura.\nCultura materiale.\nCulturalmente i Moabiti furono molto vicini agli Israeliti. Il sistema linguistico e quello di scrittura erano molto simili, usavano gli stessi tipi di ceramica e di abitazione (casa a quattro ambienti). I cosiddetti capitelli proto-eolici ritrovati a Mudaybi hanno parallelismi con quelli di Megiddo, Samaria e Ramat Rachel."}
{"id": "1434837", "revid": "729019", "url": "https://it.wikipedia.org/wiki?curid=1434837", "title": "Battaglia di Marj Rahit", "text": "La battaglia di Marj R\u0101hi\u1e6d () fu un fatto d'arme che contrappose il 18 agosto 684 l'esercito dell'anti-califfo di Mecca \u02bfAbd All\u0101h b. al-Zubayr alle forze omayyadi di Marw\u0101n I.\nLo scontro ha una duplice possibilit\u00e0 di lettura: una istituzionale e una sociologica. Il primo intendeva dirimere la contrapposizione che s'era creata fra il figlio d'un antico Compagno del Profeta Muhammad (che s'era ribellato al quarto Califfo \u02bfAl\u012b b. Ab\u012b \u1e6c\u0101lib nella battaglia del Cammello, finendovi ucciso) e un rappresentante della famiglia omayyade.\nIl Califfo aveva preso il controllo della Penisola arabica e dell'Egitto nel marasma istituzionale creato dalla morte senza eredi puberi dell'ultimo califfo della branca \"sufyanide\" del califfato, Mu\u02bf\u0101wiya II, mentre il secondo era stato investito della carica califfale al termine di una lunga riunione dell'intera famiglia omayyade (oltre un centinaio di persone), riunitasi nell'antica capitale dei Ghassanidi, al-J\u0101biya.\nIl candidato alla successione di Mu'awiya II era stato appunto l'anziano Marw\u0101n b. al-\u1e24akam, che era stato il principale collaboratore del terzo califfo \"ortodosso\", \u02bfUthm\u0101n b. \u02bfAff\u0101n.\nLa lettura sociologica (che si potrebbe definire anche \"socio-politico-economica\") derivava dall'antica e irrisolta contrapposizione tra gli Arabi di origine meridionale (o yemeniti, o kalbiti) a quelli di origine settentrionale (o qaysiti, o mudariti).\nI primi erano accusati (non senza ragione) dai secondi di continuare ad essere sensibilmente privilegiati dalla dinastia omayyade, che agli Yemeniti s'era in effetti da sempre sostanziosamente appoggiata.\nI vantaggi kalbiti si potevano riassumere nell'aver ricevuto generosi e ricchi possedimenti fondiari (certo anche in ragione delle loro maggiori capacit\u00e0 agricole) e nel loro preferenziale inserimento nei ranghi delle forze armate califfali, lucrando uno stipendio che era all'epoca assai rilevante.\nL'esercito di \u02bfAbd All\u0101h b. al-Zubayr - assai pi\u00f9 forte di quello avversario - fu guidato dal qaysita al-\u1e0ca\u1e25\u1e25\u0101q b. Qays al-Fihr\u012b mentre quello omayyade fu condotto alla piena vittoria da \u02bfAbb\u0101d ibn Ziy\u0101d, a dimostrazione delle maggiori capacit\u00e0 yemenite. La battaglia, che cre\u00f2 un rancore mai pi\u00f9 composto fra arabi del meridione e arabi del settentrione (che si riproporr\u00e0 anche in localit\u00e0 assai lontane, come al-Andalus) spian\u00f2 la via all'effettiva assunzione del califfato da parte di Marw\u0101n I.\nDa quel momento, per indicare il califfato di Damasco, gli studiosi usano aggiungere all'aggettivo \"omayyade\" anche quello \"marwanide\"."}
{"id": "1434838", "revid": "287204", "url": "https://it.wikipedia.org/wiki?curid=1434838", "title": "Club Sportivo Audace Roma", "text": "Il Club Sportivo Audace Roma \u00e8 una polisportiva di Roma istituita il 15 ottobre 1901, in seguito ad un accordo tra l\"Audace Club Podistico\" (societ\u00e0 nata nel settembre 1900) ed un ristretto gruppo distaccatosi dalla \"Societ\u00e0 Ginnastica Forza e Coraggio\".\nGli \"audaciani\", inizialmente guidati dal presidente Aurelio Cappabianca e da Bruto Seghettini, gi\u00e0 fondatore dell'Audace Club Podistico nonch\u00e9 divulgatore del gioco del \"football\" nella Capitale, si fusero con l\"Esperia Roma\" nel 1912 dando vita alla \"Societ\u00e0 Polisportiva Audace-Esperia\". Il club trov\u00f2 sede in un ampio locale a Corso Umberto I, ma presto si trasfer\u00ec al Velodromo Roma al Salario. I colori erano il bianco e il rosso, con lo scudo sormontato dall'insegna della Lupa Capitolina. La polisportiva, tuttora esistente con il nome di \"A.S. Audace\", nel 2001 ha festeggiato i cento anni di vita. Attualmente si occupa prevalentemente di pugilato e arti marziali (Judo ed Aikido)\nLa sezione calcio.\nNella stagione 1911-12 l\"Audace Esperia\" prese parte al campionato romano di III Categoria arrivando seconda dietro solo alla . Dal 1912-13 al 1921-22 prese parte al campionato di massima serie. Nel 1914 riassunse l'originaria denominazione di \"Audace\" e partecip\u00f2, vincendolo al Torneo della Croce Rossa Italiana del 1915. In questo periodo il piazzamento migliore della squadra fu il secondo posto nelle semifinali interregionali del Sud Italia nella stagione 1919-20.\nAl termine della stagione 1921-22 per\u00f2 la squadra retrocesse in Seconda Divisione dove rest\u00f2 per due anni. Ritorn\u00f2 in Massima Serie nel 1924-25 ma al termine della stagione 1925-26 si fuse con l'Alba Roma dando vita alla S.S. Alba Audace che nel 1926-27 partecip\u00f2 al Campionato Divisione Nazionale."}
{"id": "1434841", "revid": "125097847", "url": "https://it.wikipedia.org/wiki?curid=1434841", "title": "Bassar", "text": "Bassar \u00e8 una citt\u00e0 del Togo settentrionale, capoluogo della prefettura omonima. Ha una popolazione di 64.888 abitanti, ed \u00e8 stata in passato uno dei massimi centre di produzione e lavorazione di ferro e acciaio dell'Africa Occidentale."}
{"id": "1434846", "revid": "1566286", "url": "https://it.wikipedia.org/wiki?curid=1434846", "title": "Stelvio Rosi", "text": "Biografia.\nInterprete di molte commedie giovanili e di film comico-musicali, spesso interpretando giovani aristocratici napoletani, veniva generalmente doppiato da Carlo Croccolo. Ricopr\u00ec anche ruoli di una certa complessit\u00e0 come nel film di Luciano Salce in \"La voglia matta\" o con Luchino Visconti ne \"Il Gattopardo\". Tra gli anni sessanta e settanta, con lo pseudonimo di Stan Cooper, partecip\u00f2 a pellicole giallo-poliziesche. Recit\u00f2 come protagonista nel film \"La battaglia dell'ultimo panzer\".\nDopo il 1973 scomparve dagli schermi cinematografici e si trasfer\u00ec nell'America Latina dove, tra l'altro, acquis\u00ec la cittadinanza brasiliana e divent\u00f2 produttore di video e film.\nNel 1990 coprodusse con Galliano Juso il film italo-brasiliano \"Dan\u00e7ando Lambada\" con Carlinhos de Jesus e Via Negromonte.\nMor\u00ec il 19 dicembre 2018 a Rio de Janeiro."}
{"id": "1434849", "revid": "287204", "url": "https://it.wikipedia.org/wiki?curid=1434849", "title": "Ammoniti (popolo)", "text": "Gli Ammoniti furono un'antica popolazione di origine amorrea, che viveva lungo le rive orientali del medio Giordano, dove si stabilirono durante l'et\u00e0 del Ferro. Loro capitale era la citt\u00e0 di Rabbat Ammon, oggi Amman, in Giordania; fu un importante snodo per le carovane ed un notevole centro commerciale.\nSecondo la Genesi () gli Ammoniti (letteralmente \"figli di Ammon\") discendevano da Ammon (forse lo stesso Amon egiziano), figlio di Lot e fratello di Moab, capostipite dei Moabiti. Dopo aver conquistato i territori in cui si insediarono, si allearono con i Moabiti per combattere insieme contro gli Israeliti, venendo per\u00f2 sconfitti sia da Saul che da Davide. In seguito vennero conquistati - insieme ai territori limitrofi - dalle varie dinastie dominanti babilonesi, assire, poi da Persiani e Romani.\nGli Ammoniti sono citati anche nel libro dei Giudici (e nel libro di Sofonia dove viene loro detto che sarebbero stati distrutti a causa della loro disubbidienza al Dio degli Ebrei ), nella trattativa che Iefte fece con loro; il testo li riporta per\u00f2 erroneamente invece dei Moabiti e questo, come osservano gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme), \u00e8 un errore redazionale: \"questo riassunto della storia di Iefte \u00e8 una composizione secondaria che utilizza Nm20-21 e Dt2, e che confonde gli Ammoniti con i Moabiti; il territorio conquistato da Israele (vv 13.26) era appartenuto a Moab; Camos (v 24) \u00e8 la divinit\u00e0 principale dei Moabiti; quella degli Ammoniti era Milcom\".\nReligione e Cultura.\nGli Ammoniti rispettavano una religione politeista che vedeva protagonista il dio Milkom, poco conosciuto dal punto di vista archeologico. La cultura materiale ammonita imit\u00f2 modelli assiri, fenici, israeliti, egizi e aramei: i sigilli, a forma di cono o di scarabeo, presentavano disegni grossolani di origine egizia, fenicia e assira, e anche la scultura in pietra assommava su di s\u00e9 questi elementi. Usavano seppellire i defunti in bare di ceramica antropoidi simili a sarcofagi egizi, e nelle tombe, scavate nella roccia, sono stati rinvenuti anche oggetti in ceramica, vetro e metallo."}
{"id": "1434851", "revid": "1632387", "url": "https://it.wikipedia.org/wiki?curid=1434851", "title": "Uovo di Pasqua", "text": "L'uovo di Pasqua \u00e8 un oggetto tradizionale, divenuto nel tempo uno dei simboli della stessa festivit\u00e0 cristiana. Nel cristianesimo simboleggia la risurrezione di Ges\u00f9 dal sepolcro. La tradizione del classico uovo di cioccolato \u00e8 recente, ma il dono di uova vere, decorate con qualsiasi tipo di disegni o dediche, \u00e8 correlato alla festa pasquale sin dal Medioevo.\nStoria.\nLo scambio di uova prima del Cristianesimo.\nL'uovo ha avuto tratti simbolici sin dai tempi antichi. Le uova, infatti, hanno spesso rivestito il ruolo del simbolo della vita in s\u00e9, ma anche della sacralit\u00e0: secondo alcune credenze pagane e mitologiche del passato, il cielo e il pianeta erano considerati due emisferi che andavano a creare un unico uovo, mentre gli antichi Egizi consideravano l'uovo come il fulcro dei quattro elementi dell'universo (acqua, aria, terra e fuoco).\nLa tradizione del dono di uova \u00e8 documentata gi\u00e0 fra gli antichi Persiani dove era diffusa la tradizione dello scambio di semplici uova di gallina all'avvento della stagione primaverile, seguiti nel tempo da altri popoli antichi quali gli Egizi, i quali consideravano il cambio di stagione una sorta di primo dell'anno, i Greci e i Cinesi. Spesso le uova venivano rudimentalmente decorate a mano.\nMircea Eliade scrive sulla cosmogonia: \u00abIl motivo dell'uovo cosmogonico, attestato in Polinesia, \u00e8 comune all'India antica, all'Indonesia, all'Iran, alla Grecia, alla Fenicia, alla Lettonia, all'Estonia, alla Finlandia, ai Pangwe dell'Africa occidentale, all'America centrale e alla Costa occidentale dell'America del Sud\u00bb. In Russia ed in Svezia sono state trovate uova di creta in molti sepolcri. Le statue di Dioniso trovate nelle tombe in Beozia portano un uovo in mano, segno del ritorno alla vita. Era invece vietato mangiare uova agli adepti dell'orfismo in quanto questo culto misterico ricercava l'uscita dal ciclo infinito delle reincarnazioni, cio\u00e8 l'abolizione del ritorno periodico all'esistenza.\nL'uovo rappresenta quindi la \u00ab\"ripetizione della nascita esemplare\" del Cosmo, l'imitazione della cosmogonia\u00bb.\nL'uovo nel Cristianesimo.\nL'usanza cristiana delle uova di Pasqua \u00e8 iniziata tra i primi cristiani della Mesopotamia, che macchiarono le uova con la colorazione rossa \"in ricordo del sangue di Cristo, versato alla sua crocifissione\".\nIl Cattolicesimo riprese le tradizioni che vedevano nell'uovo un simbolo della vita, rielaborandole nella nuova prospettiva del Cristo risorto. L'uovo infatti somiglia a un sasso e appare privo di vita, cos\u00ec come il sepolcro di pietra nel quale era stato sepolto Ges\u00f9. Dentro l'uovo c'\u00e8 per\u00f2 una nuova vita pronta a sbocciare da ci\u00f2 che sembrava morto. In questo modo, l'uovo diventa quindi un simbolo di risurrezione.\nL'uovo pasquale nel Medioevo.\nL'usanza dello scambio di uova decorate si svilupp\u00f2, nel Medioevo come regalo alla servit\u00f9. Nel medesimo periodo l'uovo decorato, da simbolo della rinascita primaverile della natura, divenne con il Cristianesimo il simbolo della rinascita dell'uomo in Cristo. La diffusione dell'uovo come regalo pasquale sorse probabilmente in Germania, dove si diffuse la tradizione di donare semplici uova in occasione di questa festivit\u00e0.\nIn origine, le uova venivano bollite avvolte con delle foglie, o insieme a dei fiori, in modo da assumere una colorazione dorata.\nSempre nel Medioevo prese piede anche una nuova tradizione: la creazione di uova artificiali fabbricate o rivestite in materiali preziosi quali argento, platino ed oro, ovviamente destinata agli aristocratici ed ai nobili. Edoardo I, re d'Inghilterra dal 1272 al 1307, commission\u00f2 la creazione di circa 450 uova rivestite d'oro da donare in occasione della Pasqua.\nEvoluzioni recenti.\nLa ricca tradizione dell'uovo decorato \u00e8 per\u00f2 dovuta all'orafo Peter Carl Faberg\u00e9, che nel 1883 ricevette dallo zar il compito di preparare un dono speciale per la zarina Maria; l'orafo cre\u00f2 per l'occasione il primo uovo Faberg\u00e9, un uovo di platino smaltato di bianco contenente un ulteriore uovo, creato in oro, il quale conteneva a sua volta due doni: una riproduzione della corona imperiale ed un pulcino d'oro. La fama che ebbe il primo uovo di Faberg\u00e9 contribu\u00ec anche a diffondere la tradizione del dono interno all'uovo.\nIn tempi pi\u00f9 recenti l'uovo di Pasqua maggiormente celebre e diffuso \u00e8 il classico uovo di cioccolato, che ha conosciuto largo successo nell'ultimo secolo.\nL'uovo di Pasqua oggi.\nIn diverse tradizioni pasquali l'uovo continua a mantenere un ruolo durante tutto il periodo delle festivit\u00e0. Durante il periodo di Quaresima, in virt\u00f9 del digiuno, le uova vengono spesso non consumate ed accumulate per il periodo successivo. \nNella tradizione balcanica e greco ortodossa l'uovo, di gallina, cucinato sodo, da secoli viene colorato, tradizionalmente di rosso, simbolo della Passione, ma in seguito anche di diversi colori, in genere durante il gioved\u00ec santo, giorno dell'Ultima Cena, e consumato a Pasqua e nei giorni successivi. Il giorno di Pasqua, in molti riti, si compie la benedizione pubblica delle uova, simbolo di resurrezione e della ciclicit\u00e0 della vita, e la successiva distribuzione tra gli astanti.\nPrima del consumo, in particolare nella tavolata di Pasqua, ognuno sceglie il proprio uovo e ingaggia una gara (\u03c4\u03c3\u03bf\u03cd\u03b3\u03ba\u03c1\u03b9\u03c3\u03bc\u03b1) con i commensali, scontrandone le estremit\u00e0, fino ad eleggere l'uovo pi\u00f9 resistente. Questo viene considerato di buon augurio. Le colorazioni vengono effettuate attualmente con coloranti alimentari tipici della pasticceria, ma in passato si utilizzavano prodotti vegetali, tra cui la buccia esterna delle cipolle di variet\u00e0 rossa.\nSuccessivamente, prevalentemente nel XX secolo ma con prototipi torinesi risalenti al Settecento, \u00e8 invalsa la moda dell'uovo di cioccolata arricchito al suo interno da un piccolo dono. Se fino a qualche decennio fa la preparazione delle classiche uova di cioccolato era per lo pi\u00f9 affidata a maestri artigiani, oggi l'uovo di Pasqua \u00e8 un prodotto diffuso soprattutto in chiave commerciale. La preparazione delle uova di Pasqua delle pi\u00f9 svariate dimensioni trova inizio anche pi\u00f9 di un mese prima del giorno della Pasqua, come effettivamente accade anche per l'albero di Natale nel periodo natalizio. La produzione delle uova di cioccolato, in Italia, \u00e8 affidato per la maggiore alle grandi ditte dolciarie. Attualmente, per\u00f2, sembrano trovare ampi campi di diffusione le uova \"a tema\", cio\u00e8 uova di Pasqua incentrate su un cartone animato, un film o una squadra di calcio.\nCi\u00f2 nulla toglie alle classiche uova di cioccolato preparate artigianalmente che sono tuttora molto diffuse in vari Paesi. In alcuni di essi, come la Francia, \u00e8 tradizione istituire in aree verdi delle cacce pasquali al tesoro, in cui le uova, preparate artigianalmente e di dimensioni ridotte, vengono nascoste fra gli alberi e vengono poi ritrovate dai bambini. Tale tradizione sta oggi per\u00f2 affievolendosi per via della diffusione globale dell'uovo pasquale prodotto e distribuito commercialmente.\nIn molti altri paesi, infine, all'uovo di cioccolato viene ancora anteposto l'uovo di gallina solitamente cucinato sodo. Anche nei paesi di religione ortodossa, tuttavia, permane la tradizione delle uova di gallina, in risposta alla diffusione delle uova prodotte commercialmente, giudicate dagli ortodossi una strumentalizzazione consumistica della Pasqua. In Italia l'uovo sodo come simbolo pasquale \u00e8 rimasto presente soprattutto accompagnato dalla tradizionale colomba pasquale o durante il pranzo. Anche in Arabia l'uovo di Pasqua rappresenta la resurrezione di Ges\u00f9."}
{"id": "1434856", "revid": "195370", "url": "https://it.wikipedia.org/wiki?curid=1434856", "title": "Uovo pasquale", "text": ""}
{"id": "1434857", "revid": "547034", "url": "https://it.wikipedia.org/wiki?curid=1434857", "title": "Vira Carbone", "text": "Biografia.\nSalernitana d'origine, si trasferisce successivamente a Roma. Giornalista professionista dal 2003. Ha collaborato a programmi come \"Donne al Bivio\" ed \u00e8 stata per cinque anni inviata di \"Porta a Porta\" di Bruno Vespa.\nHa condotto \"Sabato, domenica &amp;\" prima con Corrado Tedeschi e Sonia Grey e poi con Franco Di Mare. Dal 2007 conduce la domenica mattina su Rai 1 \"Il dolce e l'amaro\", approfondimento domenicale su un tema di attualit\u00e0.\nConduttrice di molti eventi musicali e Festival della canzone.\nHa inoltre condotto della serata dedicata da Rai 2 agli innamorati dal titolo \"Un pensiero stupendo\", andata in onda il 13 febbraio 2008, e da anni presenta il festival della canzone d'autore Musicultura, in onda per tre serate su Rai 2. Insieme a Franco Di Mare ha condotto anche \"Le note degli angeli\", registrata nella piazza del Santuario di Pompei e andata in onda il 16 agosto 2008.\nNell'estate del 2011 ha condotto \"Unomattina Estate\" insieme a Gianni Milano, Ingrid Muccitelli e Claudia Andreatti.\nDal 2014 conduce su Rai 1 \"Buongiorno benessere\".\nVita privata.\n\u00c8 madre di quattro figlie ed \u00e8 sposata con l'ex deputato del Partito Democratico Renzo Lusetti."}
{"id": "1434859", "revid": "767487", "url": "https://it.wikipedia.org/wiki?curid=1434859", "title": "Chimera (film 1968)", "text": "Chimera \u00e8 un film del 1968 diretto da Ettore Maria Fizzarotti.\nIl titolo del musicarello deriva dall'omonima canzone cantata nella scena finale dal protagonista Gianni Morandi.\nTrama.\nGianni Raimondi \u00e8 un cantante agli inizi della carriera: sposato da poco (e in gran segreto, per non deludere le fans) con Laura, fatica ad ottenere un successo tale che gli permetta di far fronte alle spese che una vita coniugale comporta.\nLa grande occasione professionale arriva quando l'impresario Giuseppe \u201cJos\u00e9\u201d Da Costa, italiano trapiantato in Brasile, gli propone di esibirsi in una serie di concerti a Rio de Janeiro.\nQuello che Gianni non pu\u00f2 immaginare \u00e8 che l'offerta di Da Costa non \u00e8 del tutto disinteressata: dietro la sua proposta, si nasconde infatti la volont\u00e0 di assecondare il desiderio della figlia Maria che, ignara del fatto che lui sia sposato, se ne innamora dopo una sua esibizione nel circo in cui lei lavorava come cavallerizza. E mentre nel lungo viaggio transoceanico in nave inizia il corteggiamento di Maria, a cui Gianni sembra non essere del tutto indifferente, Laura, rimasta in Italia, scopre di aspettare un bambino...\nLe canzoni.\nCantate da Gianni Morandi:\nCantata da Roberto Carlos:"}
{"id": "1434861", "revid": "110157", "url": "https://it.wikipedia.org/wiki?curid=1434861", "title": "Lost (T)apes", "text": "Lost (T)apes \u00e8 una raccolta della band Nu metal tedesca Guano Apes pubblicata nel 2006, contenente demo inediti registrati tra il 1994 e il 1995.\nEsiste anche un'edizione deluxe dell'album intitolata The Best &amp; The Lost (T)apes formata da 2\u00a0cd. Il primo cd \u00e8 la raccolta del 2004 \"Planet of the Apes\", mentre il secondo \u00e8 \"Lost (T)apes\"."}
{"id": "1434863", "revid": "1226", "url": "https://it.wikipedia.org/wiki?curid=1434863", "title": "Reichstag (edificio)", "text": ""}
{"id": "1434869", "revid": "69794", "url": "https://it.wikipedia.org/wiki?curid=1434869", "title": "Leone bianco", "text": "Il leone bianco \u00e8 un leone la cui rara colorazione \u00e8 un caso di polimorfismo genetico legato ad una condizione di leucismo, che causa una colorazione pallida e simile a quella delle tigri bianche. La condizione \u00e8 simile, anche se con effetti opposti, al melanismo tipico della pantera nera. Questo \u00e8 confermabile visivamente anche dalla colorazione dei suoi occhi, che non \u00e8 rossa, tipica degli animali albini, ma \u00e8 uguale a quella dei suoi simili non bianchi, generalmente azzurra.\nStoria.\nPer decine di anni si credeva che essi fossero solo i protagonisti di leggende sudafricane e il loro manto candido simboleggiasse la bont\u00e0 presente in tutte le creature. I primi avvistamenti sono stati all'inizio del Novecento, tuttavia, sono stati seguiti da molti altri, anche se non frequenti, sino al 1975, quando una cucciolata di leoni bianchi \u00e8 stata scoperta e documentata nella Riserva di Timbavati dal naturalista Chris McBride. &lt;br&gt;\nLa scoperta suscit\u00f2 l'interesse della comunit\u00e0 scientifica, perci\u00f2 i leoncini furono prelevati dalla savana. Gli zoo sudafricani di Pretoria e di Johannesburg svilupparono un programma di allevamento selettivo allo scopo di ottenere delle linee di leoni bianchi da destinare a zoo e circhi. Dagli anni '90 del secolo scorso, la presenza dei leoni bianchi \u00e8 comune nei principali zoo-parchi e circhi in tutto il mondo.\nIn virt\u00f9 della loro bellezza e rarit\u00e0 i leoni bianchi sono da sempre considerati delle ambitissime prede dai cacciatori, sia indigeni (per i quali i leoni bianchi erano messaggeri degli d\u00e8i) che europei.\nNel libro \"Mystery of the White Lions \u2013 Children of the Sun God\", Linda Tucker riporta che i leoni bianchi venivano allevati intenzionalmente, per poi essere uccisi da facoltosi cacciatori, nei safari di caccia grossa. &lt;br&gt;Oggi questi allevamenti non esistono pi\u00f9 e i leoni bianchi sono severamente protetti.\nGenetica.\nIl gene recessivo responsabile di questa mutazione \u00e8 chiamato \"chinchilla\" o \"color inhibitor\". Il colore del leone si schiarisce gradualmente fino a diventare crema o avorio (colore noto con il nome di \"biondo\"). &lt;br&gt;\nEssendo il gene recessivo, si avranno leoni bianchi in una cucciolata soltanto quando si accoppiano due leoni bianchi (probabilit\u00e0 del 100%), due leoni fulvi con un gene recessivo (probabilit\u00e0 del 25%), o uno bianco e uno fulvo col gene recessivo (probabilit\u00e0 del 50%).\nDiffusione.\nOgni tanto si trova un leone bianco, nato spontaneamente, in qualche Riserva del Sudafrica, in particolare nella Riserva naturale di Timbavati e nel Parco Nazionale Kruger. Questa colorazione penalizza i leoni in natura perch\u00e9 vengono avvistati facilmente dalle prede, che riescono cos\u00ec a fuggire. Un leone bianco \u00e8 quindi spesso condannato alla morte per inedia.\nTuttavia, la maggior parte degli esemplari con questa mutazione si trova nei Circhi e nei Parchi-zoo, dove questi leoni vengono tenuti per la loro bellezza e fatti riprodurre in maniera selettiva, con l'obiettivo di incrementarne la popolazione.\nLa quantit\u00e0 esatta dei leoni bianchi \u00e8 ignota, ma nel 2004 ne erano vivi almeno 30"}
{"id": "1434870", "revid": "1776051", "url": "https://it.wikipedia.org/wiki?curid=1434870", "title": "He's a Woman - She's a Man", "text": "He's a Woman \u2013 She's a Man \u00e8 una canzone della band Hard rock/Heavy metal Scorpions inserita nell'album \"Taken by Force\" pubblicato nell'album 1977.\n\u00c8 stata scritta dal chitarrista ritmico Rudolf Schenker, dal cantante Klaus Meine e dal batterista Herman Rarebell. \u00c8 il primo singolo estratto dall'album e presenta come b-side il brano inedito \"Suspender Love\", nella versione europea, e il brano \"The Riot of Your Time\" in quella riservata al mercato giapponese."}
{"id": "1434878", "revid": "123427967", "url": "https://it.wikipedia.org/wiki?curid=1434878", "title": "Urraca di Castiglia (1186-1220)", "text": "Origini.\nEra figlia del re di Castiglia, Alfonso VIII e di Eleonora Plantageneta e nipote del re d'Inghilterra, Enrico II e di sua moglie, la duchessa d'Aquitania, Eleonora d'Aquitania, ex regina di Francia.\nBiografia.\nLe cronache di Alberico delle Tre Fontane citano Urraca come una delle cinque sorelle di Enrico I di Castiglia, specificando che Urraca divenne regina del Portogallo.\nSecondo il cronista Rodrigo Jim\u00e9nez de Rada, nel suo \"De Rebus Hispani\u00e6\", nel 1206 Urraca spos\u00f2 l'erede al trono del Portogallo, Alfonso, figlio del re del Portogallo Sancho I e di Dolce di Barcellona (1160-1198), figlia della regina di Aragona, Petronilla, e del conte di Barcellona, Raimondo Berengario IV. Alfonso nel 1211 divenne re del Portogallo col nome di Alfonso II.&lt;br&gt; Alla regina Urraca spett\u00f2 la signoria della citt\u00e0 di Torres Vedras, \u00d3bidos e Laf\u00f5es.\nVarie cronache riportano anche che, dapprima considerata come possibile moglie per Luigi VIII di Francia, Urraca venne scartata in favore della sorella Bianca a causa del suo nome, \"Urraca\", che sarebbe suonato male alle orecchie dei francesi.\nUrraca mor\u00ec a Coimbra, il 3 novembre del 1220, e fu tumulata nel monastero di Alcoba\u00e7a, dove dopo circa due anni fu raggiunta dal marito.\nFigli.\nUrraca ad Alfonso diede cinque figli:"}
{"id": "1434879", "revid": "195370", "url": "https://it.wikipedia.org/wiki?curid=1434879", "title": "Uova di Pasqua", "text": ""}
{"id": "1434881", "revid": "125011572", "url": "https://it.wikipedia.org/wiki?curid=1434881", "title": "Ugo D'Alessio", "text": "Biografia.\nNacque a Napoli il 26 agosto 1909. Proveniente da una famiglia napoletana di artisti, debutt\u00f2 a soli otto anni nella commedia \"Un grazioso equivoco\", sotto la direzione dello zio Giuseppe; in seguito recit\u00f2 con Nino Taranto e successivamente al Teatro Ambra Jovinelli di Roma fu impegnato nella Sceneggiata napoletana.\nPer cinque anni, a partire dal 1927, recit\u00f2 nella compagnia teatrale \"Cafiero-Fumo\", per poi iniziare l'importante esperienza con Eduardo De Filippo.\nNel 1954 recit\u00f2 in \"Palummella zompa e vola\" per l'inaugurazione dell'eduardiano Teatro San Ferdinando e fu abile caratterista in numerose altre commedie del maestro, tra cui \"Le voci di dentro\", \"Questi fantasmi\" e \"Sik-Sik, l'artefice magico\"; fu anche direttore artistico del Teatro Sannazaro.\nAl cinema ebbe quasi esclusivamente ruoli secondari, sia come attore drammatico sia comico, disimpegnandosi sempre con professionalit\u00e0. Particolarmente significativi i film che gir\u00f2 con Tot\u00f2; in \"Tot\u00f2truffa 62\" era l'ingenuo italo-americano Decio Cavallo, a cui Tot\u00f2 vende la Fontana di Trevi.\nAppassionato di poesia, pubblic\u00f2 nel 1967 un volume di liriche in lingua napoletana dal titolo \"Jamm ca mo' s'aiza\" (ediz. Berisio)\nFu Mastro Ciliegia nello sceneggiato \"Le avventure di Pinocchio\" di Luigi Comencini."}
{"id": "1434882", "revid": "2196166", "url": "https://it.wikipedia.org/wiki?curid=1434882", "title": "Rocca aldobrandesca (Saturnia)", "text": "La rocca aldobrandesca \u00e8 un castello di Saturnia situata lungo le mura, a nord-ovest di Porta Romana.\nStoria.\nLa rocca fu costruita dagli Aldobrandeschi in epoca medievale, quasi certamente tra la fine del XII secolo e gli inizi del Duecento, su preesistenti strutture difensive. Proprio in quel periodo storico, iniziava il dominio della potente famiglia sulla localit\u00e0 di Saturnia, che fu inglobata nella contea di Sovana nell'atto di spartizione dei domini aldobrandeschi del 1274.\nLa fortificazione fu gravemente danneggiata agli inizi del Quattrocento, tanto da richiedere ai Senesi la necessit\u00e0 di effettuare lavori di ristrutturazione e riqualificazione, che diedero al complesso un'impronta in stile rinascimentale.\nNei secoli successivi, il complesso si \u00e8 mantenuto pressoch\u00e9 inalterato, fatta eccezione per l'edificazione del castello in stile neomedievale durante il secolo scorso.\nDescrizione.\nLa rocca \u00e8 un'imponente struttura fortificata in pietra. Le cortine murarie presentano tratti con basamento a scarpa, una serie di feritoie a diversa altezza e un coronamento sommitale culminante con la caratteristica merlatura, gran parte della quale risulta inalterata dal periodo medievale. I due torrioni angolari, a base circolare, furono aggiunti dai Senesi durante il Quattrocento, nel corso dei lavori di ristrutturazione della fortificazione aldobrandesca. All'interno dell'area delimitata dalle mura della rocca, si trova il Castello Ciacci, edificato dall'omonima famiglia durante il Ventennio fascista in stile neomedievale con torre merlata che richiama l'originario stile medievale del rimanente complesso."}
{"id": "1434883", "revid": "767487", "url": "https://it.wikipedia.org/wiki?curid=1434883", "title": "Artak \u00d2seyan", "text": "Carriera.\nClub.\nDal 2004 al 2007 ha militato nel giocando 56 partite; nella stagione 2009-2010 ha giocato una partita nei preliminari di Europa League.\nNazionale.\nDopo aver preso parte agli Europei Under-19 del 2006, nei quali ha giocato 2 partite senza segnare, ha giocato alcune partite con la Nazionale di calcio dell'Armenia Under-21 nelle qualificazioni al campionato europeo Under-21"}
{"id": "1434886", "revid": "119991", "url": "https://it.wikipedia.org/wiki?curid=1434886", "title": "Castello Ciacci", "text": ""}
{"id": "1434890", "revid": "1543377", "url": "https://it.wikipedia.org/wiki?curid=1434890", "title": "Impero Hoysala", "text": "L'impero Hoysala (Kannada: \u0cb9\u0cca\u0caf\u0ccd\u0cb8\u0cb3 \u0cb8\u0cbe\u0cae\u0ccd\u0cb0\u0cbe\u0c9c\u0ccd\u0caf, [hojs\u0259\u026d\u0259 sa\u02d0mra\u02d0d\u0292j\u0259]) fu un prominente impero che govern\u00f2 sull'India meridionale su gran parte dell'odierno stato del Karnataka tra il X e il XIV secolo.\nLa capitale dell'impero fu inizialmente Belur ma fu spostata successivamente a Halebidu.\nI governatori Hoysala erano originari dei popoli della vallata del Malnad Karnataka, una regione del Ghati occidentali.\nNel XII secolo, avvantaggiandosi dello stato di guerra tra i governanti dell'Impero Chalukya occidentale e i regni Kalachuri, annetterono le zone dell'attuale karnataka e le fertili aree del delta del fiume Kaveri.\nDal XIII secolo, arrivarono a regnare sull'attuale karnataka, parte del Tamil Nadu e parte dell'Andhra Pradesh occidentale in Deccan.\nIl periodo Hoysala fu importante nello sviluppo dell'arte, dell'architettura e della religione nel sud dell'India.\nL'impero \u00e8 ricordato innanzitutto per l'architettura dei suoi templi.\nOltre un centinaio dei templi sono sopravvissuti nel Karnataka, incluso il ben famoso tempio Chennakesava a Belur, il tempio Hoysaleswara a Halebidu, e il tempio Kesava a Somanathapura.\nI governatori Hoysala patrocinavano le arti, e ci\u00f2 incoraggi\u00f2 la fioritura della letteratura kannada e sanscrita.\nStoria.\nNel folklore Kannada si racconta di un giovane uomo, \"Sala\", che venne incaricato dal suo guru giainista \"Sudatta\" di colpire a morte una tigre vicino al tempio della dea \"Vasantika\" a Sosevur. La parola \"colpire\" letteralmente si traduce in \"hoy\" in Kannada antico, da qui il nome \"Hoy-Sala\". Questa leggenda apparve per la prima volta nell'iscrizione Belur di Vishnuvardhana (1117), ma a causa di varie incongruenze nella storia di Sala essa rimase esclusivamente nella sfera del folklore. La leggenda prese forma e popolarit\u00e0 dopo la vittoria del re Vishnuvardhana sui Chola, come dimostra lo stemma Hoysala che raffigura la lotta tra il mitico Sala e una tigre (emblema dei Chola).\nPrecedenti iscrizioni, datate tra il 1078 e il 1090, supponevano che gli Hoysala fossero discendenti degli Yadava dal riferimento degli Yadava \"vamsa\" (clan) agli Hoysala \"vamsa\". Ma non ci sono documenti antichi che collega direttamente gli Hoysala con gli Yadava dell'India settentrionale.\nGli storici riferiscono che i fondatori della dinastia fossero nativi del Malnad Karnataka sulla base di numerose iscrizioni, chiamandoli \"Maleparolganda\" o \"Signore di Male (colline)\" (\"Malepas\"). Questo titolo nella lingua kannada venne utilizzato con orgoglio dai sovrani Hoysala nelle iscrizioni come firma regale. Fonti letterarie del tempo in lingua kannada (\"Jatakatilaka\") e sanscrito (\"Gadyakarnamrita\") hanno inoltre permesso di confermare come fossero originari della regione dell'odierno stato indiano del Karnataka.\nI primi documenti riguardanti la famiglia degli Hoysala \u00e8 datata 950, con capostipite Arekalla, seguito da Maruga e Nripa Kama I (976). Si succedettero Munda (1006-1026) e Nripa Kama II. Nripa Kama II prese il titolo di \"Permanadi\", dimostrando una prima alleanza con la dinastia Ganga Occidentale. Dalle sue modeste origini, la dinastia Hoysala inizi\u00f2 la sua trasformazione verso una potente famiglia subordinata all'Impero Chalukya occidentale. Fu attraverso le conquiste militari di Vishnuvardhana che successivamente gli Hoysala raggiunsero per la prima volta lo status di un vero e proprio regno. Con la forza Vishnuvardhana strapp\u00f2 Gangavadi ai Chola nel 1116 e trasfer\u00ec la capitale da Belur a Halebidu.\nL'ambizione di Vishnuvardhana era quella di creare un impero indipendente, e ci\u00f2 venne raggiunto da suo nipote, Veera Ballala II, che liber\u00f2 gli Hoysala dalla subordinazione nel 1187. Gli Hoysala, da dinastia subordinata all'Impero Chalukya occidentale, istitu\u00ec gradualmente un proprio impero nel Karnataka grazie a sovrani forti, quali Vishnuvardhana, Veera Ballala II e successivamente Veera Ballala III. Durante questo periodo l'altopiano del Deccan vedeva altre tre potenze confrontarsi per l'egemonia: Pandya, Kakatiya e Seuna Yadavas di Devagiri.\nVeera Ballala II sconfisse l'aggressiva Pandya quando questa invase il regno di Chola, assumendo in seguito il titolo di \"Istitutore del Regno di Chola \" (\"Cholarajyapratishtacharya\"), \"Imperatore del Sud\" (\"Dakshina Chakravarthi\") e \"Imperatore di Hoysala\" (\"Hoysala Chakravarthi\"). Secondo il folclore del Kannada fu fondatore della citt\u00e0 di Bangalore.\nGli Hoysala estesero il loro appoggio a regioni oggi comprese nello stato indiano del Tamil Nadu approssimativamente intorno al 1225, rendendo la citt\u00e0 di Kannanur Kuppam, vicino a Srirangam, capitale provinciale e assegnandole il controllo politico del Sud dell'India nel periodo in cui ebbe inizio l'egemonia Hoysala del Deccan meridionale. Vira Someshwara, figlio di Vira Narasimha II, guadagn\u00f2 il titolo onorifico di \"Mamadi\" (\"zio\") dai Pandya e dai Chola. L'influenza Hoysala si espanse verso il Regno Pandya, e verso la fine del secolo XIII, Veera Ballala III riconquist\u00f2 i territori persi durante una sollevazione dei Pandya, ampliando il suo regno fino a comprendere tutta la regione a sud del fiume Krishna.\nImportanti furono i cambiamenti politici che caratterizzarono l'altopiano del Deccan nei primi anni del secolo XIV, quando significative regioni dell'India settentrionale passarono sotto il dominio musulmano. Alla-ud-Din Khilji, sultano di Delhi, era determinato a portare il Sud indiano sotto il proprio dominio, mandando il comandante Malik Kafur nel meridione al fine di saccheggiare Devagiri, la capitale Seuna, nel 1311. L'impero Seuna venne soggiogato a partire dal 1318 e la capitale Hoysala, Halebidu (chiamato anche Dorasamudra o Dwarasamudra), venne saccheggiata per ben due volte, nel 1311 e nel 1327.\nNel 1336, il Sultanato di Delhi aveva conquistato i Pandya di Madurai, i Kakatiya di Warangal e il piccolo regno di Kampili. L'Impero Hoysala fu l'unico impero ind\u00f9 a resistere agli eserciti invasori. Veera Ballala III ripieg\u00f2 a Tiruvannamalai offrendo una strenua resistenza alle invasioni da nord e dal Sultanato di Madurai a sud. Ma infine, dopo quasi due decenni di resistenza, Veera Ballala III venne ucciso nella battaglia di Madurai nel 1343 e i territori sovrani dell'Impero Hoysala vennero incorporate alla regione amministrata da Harihara I nella regione di Tungabhadra. Un nuovo grande regno ind\u00f9 stava nascendo, e avrebbe resistito alla invasioni musulmane da nord, prosperando e venendo conosciuto pi\u00f9 tardi come l'Impero Vijayanagara.\nEconomia.\nL'amministrazione dell'Impero Hoysala era sostenuta dai ricavi derivanti da un'economia prevalentemente agraria. Il re dava la concessione di terreni, come premi per determinati servizi a dei beneficiari che poi divennero proprietari, affittuari, produttori agricoli e forestali. Ci furono due tipi di proprietari (\"gavunda\"); i \"praja gavunda\" con lo status inferiore, e i \"Prabhu gavunda\" con uno status superiore. Gli altopiani, con un clima temperato, erano adatti agli allevamenti bovini e all'impianto di frutteti e alla coltivazione delle spezie. Il riso e il grano furono le colture di base nelle pianure tropicali (\"Bailnad\"). Il sistema agrario dell'Impero Hoysala si basava su importanti opere di irrigazione, che andavano dalle cisterne, ai serbatoi con chiuse, canali e pozzi che vennero costruiti e mantenuti a spese degli abitanti dei villaggi locali. Cisterne per l'irrigazione come \"Vishnusagara, Shantisagara, Ballalarayasagara\" vennero creati a spese dello Stato.\nL'importazione di cavalli utilizzati per il trasporto generale e nelle cavallerie di numerosi eserciti indiani fu un fiorente commercio sul litorale occidentale. Le foreste davano legnami importanti quali il teak, che venne esportato attraverso i porti situati nella regione dell'odierno Kerala. Documenti risalenti alla dinastia Sung dalla Cina menzionare la presenza di mercanti indiani nei porti della Cina meridionale, indicando come fossero attivi gli scambi commerciali con i regni d'oltremare. Le esportazioni dell'India meridionale riguardavano il settore tessile, spezie, piante medicinali, pietre preziose, ceramiche, sale, gioielli, oro, avorio, corna di rinoceronte, ebano, aloe, profumi, sandalo, canfora. Principali destinazioni erano la Cina, Dhofar, Aden, e Siraf (porto d'entrata per i mercati di Egitto, Arabia e Persia). Architetti (\"Vishwakarmas\"), scultori, orafi e di altri abili artigiani furono alla base di una prospera economia legata alla costruzione dei numerosi templi.\nL'assemblea di villaggio era responsabile della raccolta delle tasse governative sul territorio. Le entrate legate alla terra erano chiamate \"Siddhaya\". Le tasse erano riscosse sulle professioni, sui matrimoni, sulle merci in transito su carri o carrozze, sugli animali addomesticati. Documentazioni rivelano come fossero presenti tasse su determinati prodotti (oro, pietre preziose, profumi, sandalo, corde, filati, alloggi, negozi, bovini, presse per la canna da zucchero) e su determinate produzioni (pepe nero, foglie di betel, ghee, riso, spezie, foglie di palma, noci di cocco, zucchero). Le assemblee di villaggio potevano imporre una tassa per uno scopo specifico, come ad esempio la costruzione di un serbatoio per l'acqua.\nAmministrazione.\nNella sua prassi amministrativa, l'Impero Hoysala segu\u00ec alcuni dei metodi consolidati dai propri predecessori, nella struttura degli organismi di gabinetto e di comando, negli organi di governo locale e nella divisione del territorio. Le documentazioni indicano anche i nomi di molte posizioni delle alte sfere rapportate direttamente al re. I ministri anziani venivano chiamati \"Pancha Pradhanas\", i ministri responsabili per gli affari esteri \"Sandhivigrahi\" e il capo tesoriere \"Mahabhandari\" o \"Hiranyabhandari\", il giudice a capo della giustizia Hoysala era il \"Dharmadhikari\".\nIl regno era diviso in province chiamate \"Nadu, Vishaya, Kampana\" e \"Desha\", elencate in ordine decrescente alla dimensione geografiche. Ogni provincia possedeva un organo di governo locale che consisteva in un ministro (\"Mahapradhana\") e un tesoriere (\"Bhandari\") riferito al governante di quella provincia (\"Dandanayaka\"). Sotto questo governatore locale vi erano funzionari chiamati \"Heggadde\" e \"Gavunda\" che controllavano e supervisionavano gli agricoltori locali e gli operai assunti per coltivare la terra. Alcuni clan subordinati (o vassalli), come gli Alupas, continuarono a governare i loro rispettivi territori, seguendo le politiche determinate dall'impero.\nUn'\u00e9lite ben addestrata di guardie del corpo, nota come \"Garuda\", proteggeva i membri della famiglia reale in qualsiasi momento. La loro lealt\u00e0 era cos\u00ec completa che potevano anche suicidarsi dopo la morte del loro protetto. A memoria di queste guardie del corpo vennero effettuate anche delle iscrizioni, chiamate pilastri di \"Garuda\". Il pilastro del tempio Hoysaleswara a Halebidu \u00e8 stato eretto in onore di Kuvara Lakshma, ministro e guardia del corpo del re Veera Ballala II.\nLa monetazione del re Vishnuvardhana riporta le leggendarie vittorie con iscrizioni nello stile kannada degli Hoysala: \"vincitore a Nolambavadi\" (\"Nolambavadigonda\"), \"vincitore a Talakad\" (\"Talakadugonda\"), \"capo dei Malepa\" (\"Maleparolganda\"), \"valoroso di Malepa\" (\"Malepavira\"). Le loro monete in oro venivano chiamate \"Honnu\" o \"Gadyana\" e pesavano 62 grani d'oro. \"Pana\" o \"Hana\" erano un decimo di \"Honnu\"; \"Haga\" era un quarto di \"Pana\" e \"Visa\" un quarto di \"Haga\". Altre monete erano chiamate \"Bele\" e \"Kani\".\nCultura.\nReligione.\nLa sconfitta della Dinastia Ganga occidentale giainista ad opera dei Chola all'inizio del secolo XI, e il crescente numero di seguaci dell'Induismo vaishnava e del Virashaivismo nel secolo XII si accompagn\u00f2 ad una diminuzione speculare di interesse verso il Giainismo. Due localit\u00e0 notevole interesse per il culto giainista in territorio Hoysala furono Shravanabelagola e Kambadahalli.\nIl declino del buddismo nell'India meridionale ebbe inizio gi\u00e0 nell'VIII secolo con la diffusione della filosofia Advaita di Adi Shankara. Gli unici luoghi di culto buddista nell'Impero Hoysala furono a Dambal e Balligavi.\nShantala Devi, regina di Vishnuvardhana fu di fede giainista, ma comunque commission\u00f2 il tempio ind\u00f9 di Kappe Chennigaraya a Belur, la prova che la famiglia reale fu tollerante verso tutte le religioni. Durante il dominio degli Hoysala, tre importanti sviluppi religiosi ebbero luogo nell'odierno Karnataka, ispirati da tre filosofi, Basavanna, Madhvacharya e Ramanujacharya.\nMentre l'origine della fede Virashaiva \u00e8 ancora discussa, il movimento crebbe attraverso la sua associazione con Basavanna nel secolo XII. Basavanna e altri santi Virashaiva predicarono una fede senza un sistema di caste. Esortava le masse semplici del popolo kannada e scrisse \"il lavoro \u00e8 culto\" (\"Kayakave Kailasa\"). Madhvacharya fu critico verso gli insegnamenti di Adi Shankara, sostenendo come il mondo fosse reale e non un'illusione. La sua filosofia guadagn\u00f2 popolarit\u00e0 che gli permise di stabilire otto \"Matha\" (monasteri) ad Udupi. Ramanujacharya, il capo del monastero vaishnava a Srirangam, predic\u00f2 la via della devozione (\"bhakti marga\") e scrisse lo \"Sribhashya\", una critica sulla filosofia Advaita di Adi Shankara.\nL'impatto di questi religiosi ebbe sviluppi profondi nella cultura, letteratura, poesia e architettura dell'India meridionale. Nei secoli successivi furono scritte importanti opere di letteratura e poesia basate sugli insegnamenti di questi filosofi. Importanti dinastie dell'Impero Vijayanagara, che avrebbe colto l'eredit\u00e0 dell'Impero Hoysala, quali i Saluva, i Tuluva e Aravidu furono seguaci di Vaishnavismo e Vaishnava e un tempio con l'immagine di Ramanujacharya esistette a Vijayanagara. Studiosi durante il pi\u00f9 tardo Regno di Mysore scrissero opere attraverso gli insegnamenti di Ramanujacharya. Il sovrano Vishnuvardhana costru\u00ec molti templi dopo la sua conversione dal Giainismo al Vaishnavismo. Successivamente santi devoti all'ordine di Madhvacharya, come Jayatirtha, Vyasatirtha, Sripadaraya, Vadirajatirtha e altri devoti (\"dasa\") come ad esempio Vijaya Dasa, Gopaladasa, diffusero i suoi insegnamenti in diverse regioni del Karnataka. Un'altra ondata di devozione (\"bhakti\") nel secolo XVII e nel secolo XVIII trassero ispirazione sempre dagli insegnamenti di Madhvacharya.\nSociet\u00e0.\nLa societ\u00e0 Hoysala per molti aspetti riflette i nuovi sviluppi in campo religioso, politico e culturale di quei tempi. Durante questo periodo, la societ\u00e0 divenne sempre pi\u00f9 sofisticata. Lo status delle donne per certi versi cambi\u00f2. Alcune donne della casa reale vennero coinvolte in questioni amministrative come mostrato documenti contemporanei che descrivono l'amministrazione di Halebidu da parte della regina Umadevi durante l'assenza di Veera Ballala II impegnato in lunga campagna militare nel nord del paese. La regina si scontr\u00f2 e sconfisse alcuni antagonisti feudale ribelli. Documenti descrivono la partecipazione delle donne nelle belle arti, come ad esempio la regina Shantala Devi abile nella danza e nella musica.\nLe danzatrici all'interno dei templi (\"devadasi\") furono comuni all'epoca, e alcune di queste furono istruite nelle varie arti. Queste qualifiche diedero loro pi\u00f9 libert\u00e0 rispetto ad altre zone urbane e rurali, in cui le donne erano limitate ai banali compiti quotidiani. La pratica del \"sati\" su base volontaria fu prevalente e la prostituzione venne socialmente accettata. Come per la maggior parte dell'India, il sistema delle caste fu notevolmente presente.\nIl commercio, prevalentemente sulla costa occidentale, port\u00f2 molti stranieri in questa regione, tra cui arabi, ebrei, persiani, cinesi e genti della penisola malese. La migrazione della popolazione nell'India meridionale a seguito dell'espansione dell'impero produsse un afflusso di nuove culture e competenze.\nLe citt\u00e0 venivano chiamate \"Pattana\" o \"Pattanam\", mentre il mercato con il nome di \"Nagara\" o \"Nagaram\", che con la sua funzione costituiva il nucleo di una citt\u00e0. Alcune citt\u00e0 come ad esempio Shravanabelagola si svilupparono da un precedente insediamento religioso del VII secolo ad un importante centro del commercio nel XII secolo grazie all'arrivo di ricchi commercianti, mentre citt\u00e0 come Belur raggiunsero lo status di citt\u00e0 regale quando il re Vishnuvardhana costru\u00ec importanti templi come quello di Chennakesava.\nIl tempio serviva sia da edificio commerciale, sia per le funzioni prettamente religiose, e non era limitato all'uso esclusivo di un determinato credo induista. I templi costruiti da ricchi proprietari nelle zone rurali soddisfacevano esigenze fiscali, politiche, culturali e religiose della comunit\u00e0 agraria. Indipendentemente dal patrocinio, i grandi templi garantirono l'occupazione a centinaia di persone di varie corporazioni e professioni, e il sostegno delle comunit\u00e0 locali garant\u00ec la crescita di questi che assunsero la forma dei ricchi monasteri buddisti.\nLetteratura.\nSebbene la letteratura sanscrita sia rimasta popolare durante il dominio Hoysala, ebbe impulso il patrocinio della casa regale verso studiosi locali di lingua kannada. Nel XII secolo alcune opere vennero scritte nello stile \"Champu\", ma la metrica kannada divenne maggiormente distintiva e pi\u00f9 largamente accettata. Le metriche utilizzate furono la \"Sangatya\" nelle composizioni, \"Shatpadi\" (sette linea) e \"Tripadi\" (tre linee) nei versi e la \"Ragale\" (poesie lirica). Le opere giainiche continuarono ad esaltare le virt\u00f9 dei \"Tirthankara\" (asceti giainisti).\nLa corte Hoysala sosteneva studiosi come ad esempio Janna, Rudrabhatta, Harihara e suo nipote Raghavanka, le cui opere sono tra i maggiori capolavori kannada. Nel 1209 lo studioso giainista Janna scritte lo \"Yashodharacharite\", la storia di un re che intendeva operare un sacrificio rituale di due giovani ragazzi ad una divinit\u00e0 locale, Mariamma. Mosso da piet\u00e0 verso i ragazzi, il re li lascia liberi, abbandonando la pratica del sacrificio umano. In onore di questo lavoro Janna ricevette il titolo di \"imperatore tra poeti\" (\"Kavichakravarthi\") dal re Veera Ballala II.\nRudrabhatta, un bramino Smartha fu il primo scrittore bramino noto il cui patrocinio arriv\u00f2 da Chandramouli, un ministro di re Veera Ballala II. Sulla base di precedenti lavori di Vishnu Purana, scrisse il \"Jagannatha\" in stile \"Vijaya Champu\" relativamente alla vita di Krishna e alla sua lotta con il demone Banasura.\nHarihara (noto anche come Harisvara), scrittore Virashaiva fu patrocinato da re Narasimha I, e scrisse il \"Girijakalyana\" nel vecchio stile \"Champu\" descrivendo il matrimonio di Shiva e Parvati. Fu tra i primi scrittori Virashaiva che non facevano parte della tradizione letteraria \"Vachana\". Egli proveniva da una famiglia di contabili (\"Karanika\") di Halebidu e trascorse molti anni ad Hampi scrivendo pi\u00f9 di cento \"Ragale\" in elogio a Virupaksha (una forma di Shiva). Raghavanka fu il primo ad introdurre la metrica Shatpadi nella letteratura kannada nel suo \"Harishchandra kavya\", considerato un classico, anche se talvolta viola norme rigorose della grammatica kannada.\nIn sanscrito il filosofo Madhvacharya scrisse \"Rigbhshya\" sui Brahma Sutra (una spiegazione logica delle scritture ind\u00f9, i Veda) cos\u00ec come molte opere polemiche a confutare le dottrine di altre scuole dei Veda. Un altro famoso scritto fu il \"Rudraprshnabhashya\" di Vidyatirtha.\nArchitettura.\nIl moderno interesse per gli Hoysala \u00e8 dovuto al loro patrocinio nel campo dell'arte e dell'architettura, piuttosto che verso le loro conquiste militari. La grande costruzione di templi in tutto il regno fu realizzata in maniera costante, nonostante la continua minaccia dei Pandya a sud e dei Seuna Yadava a nord. Il loro stile architettonico, un ramo dello stile Chalukya occidentale, mostra distinte influenze dravidiche. Lo stile architettonico Hoysala \u00e8 descritto con il nome di \"Karnata Dravida\", distinto quindi da quello tradizionale \"Dravida\", ed \u00e8 considerata una tradizione architettonica indipendente e con molte caratteristiche uniche.\nUna caratteristica dell'architettura dei templi Hoysala \u00e8 la sua squisita attenzione al particolare e alla maestria qualificata. La torre nel tempio santuario (\"Vimana\") \u00e8 finita delicatamente con intricati intagli, mostrando attenzione ad elaborati ornamenti e dettagli, piuttosto che alla sua forma e altezza. La progettazione di base del santuario avviene attraverso un'ordinata successione di livelli decorativi. Le sculture dei templi Hoysala replicano questa attenzione alla delicatezza e si concentra sulla raffigurazione della bellezza femminile e della sua grazia. Gli artisti Hoysala realizzarono le loro opere avvalendosi di una pietra morbida come base per le loro costruzioni e le loro sculture.\nI maggiori esempi dell'arte Hoysala sono il tempio di Chennakesava a Belur (1117), il tempio Hoysaleswara a Halebidu (1121), il tempio Chennakesava di Somanathapura (1279), i templi a Arasikere (1220), Amrithapura (1196), Belavadi (1200) e Nuggehalli (1246). Mentre i templi a Belur e Halebidu sono i pi\u00f9 noti per la bellezza delle loro sculture, l'arte Hoysala trova la sua pi\u00f9 completa espressione nei templi pi\u00f9 piccoli e meno noti. I muri esterni di tutti questi templi contengono un intricato sistema di pietre lavorate, sculture e fregi orizzontali che raffigurano l'epica ind\u00f9. Queste rappresentazioni sono generalmente da tradizione in senso orario (\"pradakshina\"). Il tempio di Halebidu \u00e8 stato descritto come un eccellente esempio dell'architettura ind\u00f9 e un'importante pietra miliare dell'architettura indiana. I templi di Belur e Halebidu sono stati proposti per divenire Patrimonio mondiale dell'umanit\u00e0 dell'UNESCO.\nLingua.\nLe principali lingue utilizzate nell'Impero Hoysala furono il kannada e il sanscrito. I templi servirono come scuole locali dove apprendere gli insegnamenti in sanscrito per divenire bramini, mentre i monasteri giainisti e buddisti erano utilizzati per istituire i nuovi monaci. Scuole di insegnamento superiore venivano chiamate \"Ghatika\". La lingua kannada locale venne ampiamente utilizzato nel crescente numero di movimenti devozionali che esprimevano l'esperienza estatica di vicinanza alle divinit\u00e0 (\"vachana\" e \"devaranama\"). Mentre nei secoli passati le opere giainiste avevano dominato la letteratura kannada, gli \"Shaiva\" e le prime opere braminiche divenne popolari durante il regno Hoysala. Gli scritti in sanscrito includevano poesia, grammatica, lessico, manuali, retorica, commenti sulle vecchie opere, prosa narrativa e teatro. Inscrizioni su pietra (\"Shilashasana\") e lastre di rame (\"Tamarashasana\") erano fatte sia in lingua kannada e sanscrito, oppure bilingue. Sezioni delle iscrizioni bilingue che indicavano il titolo, la genealogia, l'origine dei miti e la benedizione regale, generalmente venivano fatte in sanscrito. La lingua kannada era riservata maggiormente per esigenze della vita comune, ivi comprese le informazioni sui terreni, sui confini, sulla partecipazione delle autorit\u00e0 locali, sui diritti e sugli obblighi dei concessionari, le imposte e le tasse."}
{"id": "1434892", "revid": "36426", "url": "https://it.wikipedia.org/wiki?curid=1434892", "title": "Monastero di Astino", "text": "Il monastero di Ast\u00ecno si trova nella valle omonima, nel territorio del comune di Bergamo, presso il quartiere di Longuelo.\nSi tratta di un complesso monastico plurisecolare di origine vallombrosana non pi\u00f9 attivo, restaurato nel 2015.\nValle d'Astino.\nL'area in cui sorge il monastero, la piccola valle di Astino, \u00e8 inserita nel sistema dei colli di Bergamo, strettamente adiacente alla parte occidentale della citt\u00e0, ed \u00e8 caratterizzata e identificata dalla presenza del monastero a cui \u00e8 stata simbolicamente connessa \nLa valletta, di grande bellezza paesaggistica, mantiene tuttora, per quanto antropizzata, le caratteristiche di un'oasi agricola racchiusa tra i boschi dell'Allegrezza e il colle della Benaglia, che pur separadola dall'anfiteatro su cui campeggia Bergamo Alta ne permette la vista.\nUn reticolo viario, che ha il suo fulcro nel monastero, percorre la valle collegandola a oriente con la citt\u00e0 di Bergamo e a occidente con la Valle San Martino.\nLa strada che collega la valle, attraverso Borgo Canale, con Citt\u00e0 Alta \u00e8 particolarmente affascinante per il panorama che offre sulla pianura bergamasca, e diventa suggestiva, per l'atmosfera che vi si respira, nel tratto in cui supera il sistema difensivo medievale attraverso Porta Sant'Alessandro.\nStoria.\nIl monastero di Astino fu fondato attorno al 1070 da alcuni monaci vallombrosani guidati da Bertario, mandati a Bergamo da Giovanni Gualberto dei Bisdomini nell'ambito di quell'ansia riformistica tipica dell'epoca con cui si cercava la rinascita della Chiesa.\nNon c'\u00e8 certezza storica sulla sua data di fondazione indicata da alcuni nel 1107, da altri attorno al 1070 mentre \u00e8 certo che \nLa chiesa del Santo Sepolcro in stile romanico, e la relativa abbazia costituirono il primo nucleo del monastero, entrambi costruiti da Bertario, il primo abate, che resse l'abbazia per ventuno anni fino al 1128.\nL'evoluzione.\nIl monastero, dopo una prima breve fase d'incertezza, ebbe, grazie al prestigio di Bertario e dei suoi successori, un periodo continuo di sviluppo in cui donazioni da parte di privati e di enti ne permisero l'ampliamento e il successo economico.\nIl comune di Bergamo fu uno dei pi\u00f9 importanti donatori, don\u00f2 fra l'altro \nDopo la morte di Bertario, 4 giugno 1128, divenne abate Maifredo da Asti, un altro grande personaggio, sotto il cui governo furono istituiti l'Ospedale del Santo Sepolcro di Astino e una istituzione di beneficenza a favore dei poveri e dei carcerati.\nLe donazioni continuarono copiose anche con i successori di Maifredo, anche dopo il 1305, data in cui l'Ospedale del Santo Sepolcro, unitamente al monastero ed alle zone circostanti, confluirono nella Congregazione della Misericordia Maggiore.\nL'epilogo.\nIl monastero di Astino, come tutta la comunit\u00e0 bergamasca, fu coinvolto nella contrapposizione quattrocentesca tra i Visconti e Venezia che segn\u00f2 l'inizio della sua decadenza.\nTrasformato in commenda divenne con il suo patrimonio oggetto di gratificazione per i sostenitori della parte politica vincente.\nNonostante queste traversie politiche vi furono eseguiti, tra la fine del XV secolo e l'inizio del XVI, importanti lavori di ampliamento e di ristrutturazione.\nNel XVII secolo, dopo avere subito gli effetti negativi di una pestilenza, la propriet\u00e0 terriera del monastero si era ridotta notevolmente.\nLa fine del monastero arriv\u00f2 il 4 luglio 1797 quando il comune di Bergamo lo soppresse e ne assegn\u00f2 i beni all'Ospedale Maggiore.\nIl monastero fu trasformato nel 1832 in ospedale psichiatrico e come tale fu usato fino al 1892. Negli anni successivi fu destinato ad attivit\u00e0 agricola e nel 1923 fu venduto a soggetti privati.\nNel 1973 la propriet\u00e0 del complesso fu trasferita a una societ\u00e0 immobiliare per essere destinato a centro golfistico. Tale progetto, tuttavia, incontrata l'opposizione della comunit\u00e0 locale e degli strumenti urbanistici, non ebbe attuazione lasciando il monastero in una situazione di stallo e di degrado.\nIl recupero.\nA inizio 2012 viene annunciato che il complesso di Astino verr\u00e0 recuperato e ospiter\u00e0 la scuola di alta specializzazione post universitaria dell'ADAPT (l'\"Associazione per gli studi internazionali sul diritto del lavoro e le relazioni industriali\"). I lavori vengono terminati nel maggio del 2015.\nInoltre i campi che lo circondano verranno dati in affitto a giovani imprenditori agricoli, che li coltiveranno secondo metodo biologico.\nLa chiesa del Santo Sepolcro.\nParte del complesso monastico di Astino, documentata nel 1107 e consacrata alla fine del 1117.\nLa sua struttura architettonica si sviluppa secondo una geometria a croce commissa. La struttura a croce commissa ha una forma a T in cui la navata si inserisce nel transetto, secondo la tipologia vallombrosana; lo schema \u00e8 a navata unica che termina inserendosi a T nel transetto.\nL'altare maggiore, in posizione leggermente sopraelevata, si trova tra l'altare di San Martino e quello degli Evangelisti, entrambi anteriori al 1140, situati rispettivamente nel braccio di sinistra e di destra del transetto.\nIl coro settecentesco \u00e8 dominato dall'altare maggiore dietro cui \u00e8 posto.\nSul lato sinistro della navata si trovano, all'inizio, la cappella del Santo Sepolcro e, subito dopo, quella di san Giovanni Gualberto, fondatore della Congregazione Vallombrosana, di fronte alla quale, sul lato destro della navata, si trova la cappella della Vergine del Rosario.\nLa volta della navata \u00e8 a botte mentre quella del transetto \u00e8 a crociera, anticamente la copertura era a capriate, a testimonianza fono visibili i fori d'imposta e sotto le falde del tetto la preenza di travature sulla navata.\nLa facciata della chiesa presenta un nartece ad archi a tutto sesto, retti da due colonne centrali e da due semicolonne laterali.\nNella parte superiore della facciata, suddivisa da lesene, due nicchie racchiudono le statue di san Benedetto, quella di sinistra, e di san Giovanni Gualberto, quella di destra.\nUn elegante chiostro cinquecentesco, con archi a tutto sesto poggianti su colonne di arenaria, alleggerisce la struttura dell'edificio destinato alla comunit\u00e0 monastica.\nNella parte orientale del complesso \u00e8 stato inserito, nel 1239, un alloggio e relativa cappella per ospitare il beato Guala de Roniis, vescovo di Brescia, espulso dalla sua diocesi.\nNotevoli sono anche gli affreschi, databili attorno al 1624, eseguiti da Francesco Zucco."}
{"id": "1434894", "revid": "339392", "url": "https://it.wikipedia.org/wiki?curid=1434894", "title": "Signori e Duchi di Milano", "text": ""}
{"id": "1434895", "revid": "152717", "url": "https://it.wikipedia.org/wiki?curid=1434895", "title": "Coppa del mondo di rugby 2007", "text": ""}
{"id": "1434896", "revid": "154639", "url": "https://it.wikipedia.org/wiki?curid=1434896", "title": "Argomento (filosofia)", "text": "Largomento (o argomentazione) \u00e8 il principale oggetto di studio della logica e in particolare dalla logica matematica.\nUn argomento consiste di un insieme di proposizioni, in cui la verit\u00e0 di una di esse, chiamata conclusione \u00e8 derivabile dalla verit\u00e0 delle altre, chiamate premesse o, in altre parole, la verit\u00e0 della conclusione deve essere giustificata dalla verit\u00e0 delle premesse, ad esempio:\nCiascuna delle premesse pu\u00f2 essere a sua volta conclusione di un altro argomento ad eccezione delle proposizioni dette assiomi di una disciplina scientifica sviluppata con il metodo assiomatico.\nVero o Falso, cio\u00e8 i valori di verit\u00e0, si applicano alle proposizioni ma non agli argomenti, mentre Valido o Invalido (detto anche fallace), cio\u00e8 la validit\u00e0 (logica), si applica agli argomenti e non alle proposizioni.\nCi possono essere argomenti validi in cui sono presenti proposizioni vere e false come ad esempio:\nL'argomento \u00e8 valido perch\u00e9 se le premesse fossero vere anche la conclusione dovrebbe essere vera. La sua validit\u00e0 \u00e8 meglio evidenziata esaminando la sua struttura con i metodi della logica matematica:\nUn argomento pu\u00f2 essere fallace anche se composto da proposizioni tutte vere come ad esempio:\ninfatti posso muovermi anche a piedi. In simboli si direbbe:\nma B pu\u00f2 essere vero indipendentemente da A, per cui la conclusione nonB \u00e8 falsa."}
{"id": "1434898", "revid": "125128824", "url": "https://it.wikipedia.org/wiki?curid=1434898", "title": "Valle di Astino", "text": "La Valle d'Ast\u00ecno si trova nel territorio del comune di Bergamo.\nSi tratta di una piccola valle inserita nel sistema dei colli di Bergamo, strettamente adiacente alla parte occidentale della citt\u00e0.\nLa valle.\nLa valle di Astino \u00e8 caratterizzata dalla presenza del monastero omonimo, a cui \u00e8 storicamente legata. \nQuasi una conca, di grande bellezza paesaggistica, \u00e8 racchiusa a est dal colle della Benaglia, a ovest dai boschi dell'Allegrezza, a nord dai colli della Bastia e di San Vigilio e a sud si allarga verso il quartiere di Longuelo.\nIl colle della Benaglia la separa dall'anfiteatro su cui campeggia Bergamo Alta permettendone tuttavia la vista.\nUna rete stradale, che ha il suo cardine nel monastero, la attraversa collegandola a oriente con la citt\u00e0 di Bergamo, a occidente con la Valle San Martino a sud con\nLonguelo e la Citt\u00e0 Bassa.\nDalla valle si raggiunge, attraverso Borgo Canale, Citt\u00e0 Alta con una strada panoramica che offre, verso sud, un'ampia visione sulla pianura bergamasca. L'ingresso in Citt\u00e0 Alta avviene attraverso Porta Sant'Alessandro superando il sistema difensivo medievale della citt\u00e0.\nL'esposizione della valle a mezzogiorno ne ha favorito lo sviluppo delle attivit\u00e0 agricole imperniate, dal XII secolo, sul monastero di Astino che ne \u00e8 stato il centro motore.\nDal punto di vista pedologico la valle \u00e8 di tipo colluviale mentre le colline sono ricoperte da materiale eluviale.\nLe falde delle colline presentavano una coltivazione a terrazze rette da muretti a secco molto caratteristici, ora per lo pi\u00f9 abbandonate.\nIl monastero.\nIl monastero di Astino \u00e8 l'elemento fondamentale e identificante della valle. Fondato nel XII secolo dai benedettini vallombrosani divenne presto, sotto la guida di Bertario il primo abate e dei suoi successori, un centro monastico molto importante ed economicamente sviluppato.\nIl complesso conventuale, attualmente in stato di profondo degrado, ha una struttura architettonica imponente.\nIl suo primo nucleo era costituito dalla chiesa del Santo Sepolcro attorno a cui sorsero l'abbazia e successivamente altri edifici che lo ampliarono notevolmente.\nDopo la sua soppressione del 4 luglio 1797, fu trasformato in ospedale psichiatrico e successivamente fu ceduto a privati nel cui possesso si trova tuttora senza una destinazione definita."}
{"id": "1434904", "revid": "1305772", "url": "https://it.wikipedia.org/wiki?curid=1434904", "title": "Iluri", "text": "Gli iluri, noti anche come ilidi o sali interni, sono composti organici caratterizzati da una separazione di carica tra atomi vicinali, che conferisce loro una particolare reattivit\u00e0.\nFormalmente derivano da un carbene e da una molecola contenente un atomo di fosforo o zolfo con orbitali 3d vuoti a bassa energia, quindi tioeteri e alchil-aril fosfine.\nLe ilidi sono stabilizzate dalla risonanza con la forma col doppio legame (ilene):\nSi possono ottenere ilidi anche dai nitreni:\nLe ilidi di fosforo (reattivi di Wittig) possono anche essere preparate per reazione con una base riducente di un sale di fosfonio. Come basi vengono solitamente usati l'idruro di sodio e gli alchili di litio."}
{"id": "1434912", "revid": "1343317", "url": "https://it.wikipedia.org/wiki?curid=1434912", "title": "Cipolla di Banari", "text": "La cipolla di Banari \u00e8 una variet\u00e0 locale di cipolla (\"allium cepa\"), coltivata nel paese di Banari in provincia di Sassari.\nI bulbi sono grossi e piatti, il loro peso varia da 400 grammi a oltre 1 kg. Le tuniche esterne sono di colore paglierino dorate mentre l'interno \u00e8 di color avorio. Di sapore particolarmente dolce, si presta a svariati usi in cucina, ottima al forno. Si conserva a lungo in un ambiente buio e asciutto.\nColtivazione.\nSi semina in semenzaio verso la met\u00e0 di agosto, la terra deve essere preparata con letame maturo e abbondanti innaffiature. Si trapiantano le piantine dopo circa 60 giorni, la raccolta avviene a luglio.\nSagra.\nDal 2003 verso la met\u00e0 di luglio, a Banari si tiene la sagra della cipolla, con manifestazioni culturali, canti e balli sardi accompagnati dalla degustazione di varie pietanze tipiche della cucina banarese a base di cipolla."}
{"id": "1434913", "revid": "11959", "url": "https://it.wikipedia.org/wiki?curid=1434913", "title": "Kaveri", "text": "Il fiume Kaveri (tamil: \u0b95\u0bbe\u0bb5\u0bbf\u0bb0\u0bbf, kannada: \u0c95\u0cbe\u0cb5\u0cc7\u0cb0\u0cbf) \u00e8 uno dei pi\u00f9 grandi fiumi dell'India, ed \u00e8 considerato sacro dagli induisti.\nIl fiume ha origine dal Talakaveri nei Ghati occidentali nello Stato del Karnataka, scorre attraverso questo Stato e quello del Tamil Nadu nella piana del Deccan, sfocia nella baia del Bengala con due bocche principali. Ha una lunghezza di 760\u00a0km.\nGli affluenti del Kaveri sono: lo Shimsha, l'Hemavati, l'Arkavathy, l'Honnuhole, il Lakshmana Tirtha, il Kabini, il Bhavani, il Lokapavani, il Noyyal e l'Amaravati.\nIl fiume \u00e8 una risorsa per un sistema di irrigazione estensiva e di energia idroelettrica."}
{"id": "1434915", "revid": "1543377", "url": "https://it.wikipedia.org/wiki?curid=1434915", "title": "Vincenzo Asprea", "text": "Biografia.\nNato a Gallina, oggi quartiere della citt\u00e0 calabrese, si laure\u00f2 in giurisprudenza, ma non esercit\u00f2 mai la professione, preferendo dedicarsi all'agricoltura e in particolare all'apicultura, sulla quale scrisse diversi libri, attestandosi come il pi\u00f9 insigne membro a livello nazionale in questa branca.\nA tre anni dalla sua morte la locale Sezione degli Apicoltori Italiani appose una lapide sulla facciata della sua casa natale.\nOpere.\nOper\u00f2 anche traduzioni:"}
{"id": "1434916", "revid": "287204", "url": "https://it.wikipedia.org/wiki?curid=1434916", "title": "Marwan ibn al-Hakam", "text": "L'ascesa al potere di Marwan fu resa complicata dal fatto che egli non apparteneva al ramo \"sufyanide\" degli Omayyadi, bens\u00ec a un ramo collaterale.\nNon era peraltro personaggio oscuro, essendo stato il principale collaboratore del terzo Califfo \"ortodosso\" \u02bfUthm\u0101n b. \u02bfAff\u0101n, che era un suo cugino.\nIl Profeta Maometto lo aveva maledetto insieme al padre al-\u1e24akam b. Ab\u012b l-\u02bf\u0100\u1e63 e lo aveva condannato all'esilio, ingiungendo loro di non tornare pi\u00f9 a Medina. Durante il Califfato di \u02bfUthm\u0101n, questi autorizz\u00f2 tuttavia i due a tornare nella capitale islamica. Consegn\u00f2 anche ad al-Hakam 100.000 dirham del \"Bayt al-M\u0101l\" (erario). Marwan sfrutt\u00f2 i suoi vincoli stretti di parentela col califfo e fu cos\u00ec nominato governatore di Medina. Un certo numero di teologi sunniti, fra cui Ibn Taymiyya, hanno discusso circa l'autenticit\u00e0 di simili tradizioni. Tuttavia i primi teologi hanno registrato tali accadimenti.\nDurante la \"Battaglia del Cammello\" Marwan ibn al-Hakam si dice avesse colpito il suo stesso compagno d'armi, il Compagno \u1e6cal\u1e25a b. \u02bfUbayd All\u0101h con una freccia alla coscia che ne avrebbe causato presto la morte. Marwan avrebbe ucciso \u1e6cal\u1e25a per vendicare la sua ribellione al terzo califfo \u02bfUthm\u0101n:\nFu rimosso dalla sua posizione di segretario del Califfo ucciso nel 656 dal nuovo Califfo \u02bfAl\u012b, per essere nuovamente nominato in quella sua carica da Mu\u02bf\u0101wiya I, che era suo parente. Marwan fu infine rimosso dal posto di governatore di Medina quando \u02bfAbd All\u0101h b. al-Zubayr insorse contro Yaz\u012bd I. Da Medina, Marwan si rec\u00f2 a Damasco, dove si trovava quando Mu\u02bf\u0101wiya II abdic\u00f2 prima di morire.\nIl breve governo della \"Umma\" da parte di Marwan fu caratterizzato dalla seconda guerra civile (\"fitna\" ) che contrappose gli Omayyadi a \u2018Abd Allah ibn al-Zubayr, che prese il controllo di Hijaz, Iraq, Egitto e altre parti ancora della Siria. Marwan riusc\u00ec a imporsi nella battaglia di Marj R\u0101hi\u1e6d, inaugurando cos\u00ec la branca omayyade-marwanide del Califfato. Riusc\u00ec anche a riprendere il controllo di Egitto e Siria ma non riusc\u00ec a eliminare il suo rivale, trincerato a Mecca.\nLa Shi'a non considera alcun califfo omayyade, e spesso neppure i tre califfi che precedettero \u02bfAl\u012b, come Califfo legittimo."}
{"id": "1434917", "revid": "1762097", "url": "https://it.wikipedia.org/wiki?curid=1434917", "title": "Alete", "text": ""}
{"id": "1434919", "revid": "71155", "url": "https://it.wikipedia.org/wiki?curid=1434919", "title": "Tony Reno", "text": "Ha suonato sui primi 2 album e fu licenziato per lettera dal manager Thomas Erdtman, all'insaputa della band, durante il \"Wings of Tomorrow\" tour nel 1984, a causa dello scarso impegno nel seguire gli aumentati ritmi di lavoro della band. Fu sostituito da Ian Haugland, che la band aveva gi\u00e0 avuto modo di apprezzare durante il \"Rock SM\" nel 1983, la competizione tra band rock emergenti che diede il via al successo degli Europe.\nNel 1986 Reno si un\u00ec alla sleaze rock band Geisha, per registrare l'album \"Phantasmagoria\" l'anno successivo. Quando i Geisha si sciolsero, il loro cantante Yenz Cheyenne form\u00f2 i =Y=, ai quali Reno si un\u00ec. Registrarono 2 album, \"=Y=\" nel 1991 e \"Rawchild\" nel 1993.\nReno vive attualmente in Upplands V\u00e4sby, Svezia, dove lavora in una societ\u00e0 di computer."}
{"id": "1434924", "revid": "767487", "url": "https://it.wikipedia.org/wiki?curid=1434924", "title": "Cascate Sivasamudram", "text": "Le cascate Shivanasamudra sono la seconda cascata pi\u00f9 grande dell'India e la sedicesima nel mondo.\n\u00c8 situata a 27\u00a0km da Somanathapura e 80\u00a0km da Mysore e a 120\u00a0km da Bangalore nel distretto di Mysore\nnello stato del Karnataka (India)."}
{"id": "1434926", "revid": "54354", "url": "https://it.wikipedia.org/wiki?curid=1434926", "title": "Hoysala", "text": ""}
{"id": "1434927", "revid": "125200924", "url": "https://it.wikipedia.org/wiki?curid=1434927", "title": "Tu scendi dalle stelle", "text": "Tu scendi dalle stelle, noto anche come Canzoncina a Ges\u00f9 Bambino o pi\u00f9 semplicemente A Ges\u00f9 Bambino, \u00e8 un canto di Natale composto nel dicembre 1754 dal vescovo e santo campano Alfonso Maria de' Liguori, derivato come versione in italiano dall'originale in lingua napoletana Quanno nascette Ninno. Per quanto concerne il luogo di composizione, : la prima dice che la canzone sia stata composta , mentre la seconda fa riferimento alla casa di don Michele Zamparelli a Nola (provincia di Napoli) in cui il santo si rec\u00f2 per un ciclo di predicazioni.\nIl motivo, scritto in 6/8, \u00e8 uno tra i pi\u00f9 famosi canti natalizi italiani.\nIl testo.\nIl testo \u00e8 composto da sette strofe di sei versi ciascuna: i primi due versi di ogni strofa sono endecasillabi a rima baciata; il terzo e il quarto verso sono ottonari, il primo spesso con rima interna (\"Bambino: divino\", \"eletto: pargoletto\", \"amore: core\", ecc.,) il secondo tronco (\"tremar\", \"povert\u00e0\", \"trasport\u00f2\", ecc.); il quinto verso \u00e8 un quinario che rima con il sesto verso, endecasillabo. Lo schema complessivo si pu\u00f2 pertanto riassumere cos\u00ec: AAb(b)cC. Tale schema \u00e8 particolarmente complesso, e non sembra avere precedenti illustri nella tradizione letteraria.\nIl testo presenta numerose varianti (riportate in calce) a seconda delle edizioni, frutto in parte di interventi successivi dello stesso autore, ma altre da attribuire senz'altro alla tradizione popolare che presto si impadron\u00ec del brano.\nTu scendi dalle stelle, o Re del cielo,\ne vieni in una grotta al freddo e al gelo,&lt;br&gt;\ne vieni in una grotta al freddo e al gelo.&lt;br&gt;\n\"O Bambino mio divino,&lt;br&gt;\"\n\"io ti vedo qui tremar;&lt;br&gt;\"\n\"o Dio beato!&lt;br&gt;\"\n\"Ahi quanto ti cost\u00f2 l'avermi amato!&lt;br&gt;\"\n\"ahi quanto ti cost\u00f2 l'avermi amato!\"\nA te, che sei del mondo il Creatore,&lt;br&gt;\nmancano panni e foco, o mio Signore,&lt;br&gt;\nmancano panni e foco, o mio Signore.&lt;br&gt;\n\"Caro eletto pargoletto,&lt;br&gt;\"\n\"quanto questa povert\u00e0&lt;br&gt;\"\n\"pi\u00f9 m'innamora,&lt;br&gt;\"\n\"giacch\u00e9 ti fece amor povero ancora,&lt;br&gt;\"\n\"giacch\u00e9 ti fece amor povero ancora.\"\nTu lasci il bel gioir del divin seno,\n&lt;br&gt;\nper venire a penar su questo fieno,&lt;br&gt;\nper venire a penar su questo fieno.&lt;br&gt;\n\"Dolce amore del mio core,&lt;br&gt;\"\n\"dove amor ti trasport\u00f2?&lt;br&gt;\"\n\"O Ges\u00f9 mio,&lt;br&gt;\"\n\"perch\u00e9 tanto patir? Per amor mio!&lt;br&gt;\"\n\"perch\u00e9 tanto patir? Per amor mio!\"\nMa se fu tuo voler il tuo patire,&lt;br&gt;\nperch\u00e9 vuoi pianger poi, perch\u00e9 vagire?&lt;br&gt;\nperch\u00e9 vuoi pianger poi, perch\u00e9 vagire?&lt;br&gt;\n\"Sposo mio, amato Dio,&lt;br&gt;\"\n\"mio Ges\u00f9, t'intendo s\u00ec!&lt;br&gt;\"\n\"Ah, mio Signore,&lt;br&gt;\"\n\"tu piangi non per duol, ma per amore,&lt;br&gt;\"\n\"tu piangi non per duol, ma per amore.\"\nTu piangi per vederti da me ingrato&lt;br&gt;\ndopo s\u00ec grande amor, s\u00ec poco amato,&lt;br&gt;\ndopo s\u00ec grande amor, s\u00ec poco amato!&lt;br&gt;\n\"O diletto del mio petto,&lt;br&gt;\"\n\"se gi\u00e0 un tempo fu cos\u00ec,&lt;br&gt;\"\n\"or te sol bramo:&lt;br&gt;\"\n\"caro non pianger pi\u00f9, ch'io t'amo e t'amo,&lt;br&gt;\"\n\"caro non pianger pi\u00f9, ch'io t'amo e t'amo.\"\nTu dormi, Ninno mio, ma intanto il core&lt;br&gt;\nnon dorme, no ma veglia a tutte l'ore,&lt;br&gt;\nnon dorme, no ma veglia a tutte l'ore.&lt;br&gt;\n\"Deh, mio bello e puro Agnello,&lt;br&gt;\"\n\"a che pensi? dimmi tu.&lt;br&gt;\"\n\"O amore immenso,&lt;br&gt;\"\n\"\"Un d\u00ec morir per te\" \u2013 rispondi \u2013 \"io penso\",&lt;br&gt;\"\n\"\"Un d\u00ec morir per te\" \u2013 rispondi \u2013 \"io penso\".\"\nDunque a morire per me, tu pensi, o Dio&lt;br&gt;\ned altro, fuor di te, amar poss'io?&lt;br&gt;\ned altro, fuor di te, amar poss'io?&lt;br&gt;\n\"O Maria, speranza mia,&lt;br&gt;\"\n\"s'io poc'amo il tuo Ges\u00f9,&lt;br&gt;\"\n\"non ti sdegnare&lt;br&gt;\"\n\"amalo tu per me, s'io nol so amare!\"\n\"amalo tu per me, s'io nol so amare!\"\nVersioni moderne ed interpretazioni.\nDi seguito alcune popolari incisioni moderne del canto:\nIl compositore italiano Ottorino Respighi, inoltre, ha adattato la linea vocale del canto nel suo poema sinfonico \"Trittico Botticelliano\", P 151; l'opera \u00e8 ispirata a tre celebri dipinti di Sandro Botticelli (la \"Primavera\", l\"'Adorazione dei Magi\" e la \"Nascita di Venere\"), e il tema di \"Tu scendi dalle stelle\" compare nel secondo movimento."}
{"id": "1434934", "revid": "1542020", "url": "https://it.wikipedia.org/wiki?curid=1434934", "title": "Porto di Pozzallo", "text": "Il porto di Pozzallo \u00e8 il maggiore del Libero consorzio comunale di Ragusa e fra i pi\u00f9 importanti della Sicilia. \u00c8 inoltre sede della capitaneria di porto. \nInizialmente fu progettato per una movimentazione di cinquecentomila tonnellate di merce all'anno; al 2018, ha quasi triplicato le previsioni iniziali grazie alla costante crescita degli scambi commerciali. Si trova a circa da Malta, con cui effettua collegamenti giornalieri tramite catamarano, ed \u00e8 in posizione strategica per i collegamenti con il Nordafrica.\nNei pressi del porto \u00e8 situato l'Eliporto di Pozzallo.\nStoria.\nCaricatore di Pozzallo.\nLa zona dove successivamente \u00e8 sorto l'agglomerato urbano di Pozzallo era frequentata dai marinai per la presenza di numerose sorgenti d'acqua dolce, tra cui quelle della Senia e di Pozzofeto. L'importanza di questo piccolo approdo, che permetteva il rifornimento di acqua e viveri, crebbe sensibilmente verso la fine del XIV secolo, con la costruzione da parte dei Conti di Modica, i Chiaramonte, di un \"Caricatore\", ovvero di complesso di magazzini, di ponti e di scivoli per l'imbarco di merce sui velieri. Il Caricatore di Pozzallo, per la sua posizione strategica, divent\u00f2 uno dei pi\u00f9 importanti in Sicilia e fu spesso colpito da saccheggi e attacchi da parte dei corsari. Pertanto, agli inizi del XV secolo, il re Alfonso V d'Aragona autorizz\u00f2 la richiesta del conte Giovanni Bernardo Cabrera di costruire una torre di difesa, oggi nota come Torre Cabrera, che potesse permettere l'avvistamento preventivo dei velieri pirata che miravano ai magazzini del Caricatore, carichi di grano della Contea di Modica, pronti a salpare da Pozzallo verso altri porti del Mar Mediterraneo.\nStoria recente.\nUn primo progetto di scalo portuale nella zona tra Raganzino e Maganuco venne abbozzato dall'assessore Eugenio Avitabile gi\u00e0 negli ultimi anni del 1800, ma l'idea venne ben presto accantonata per l'onerosit\u00e0 dell'opera. \nNel 1935 venne istituito il Regio Ufficio Marittimo di Pozzallo, prima forma di presenza istituzionale di tipo marittimo a Pozzallo.\nNei decenni successivi Pozzallo fu priva di rilevante scali portuali: i cantieri navali e i punti d'approdo erano situati nella zona della \"Valata\", mentre le uniche imbarcazioni commerciali erano dei motovelieri che facevano spola con Napoli o Malta. \nNegli anni cinquanta prese forma l'idea della costruzione di una struttura portuale che potesse favorire lo sviluppo commerciale della Provincia, alla luce della costruzione della raffineria della Gulf Oil Corporation a Ragusa. Per iniziativa del Sindaco Antonino Giunta, nel 1955 Pozzallo ottenne dei finanziamenti ministeriali per la costruzione del porto e nello stesso anno venne posata la prima pietra, alla presenza del vescovo di Noto Angelo Calabretta. La costruzione, tuttavia, non venne ultimata e il proposito di realizzare un polo strategico per le movimentazioni del petrolio rest\u00f2 in parte irrealizzato.\nNel 1981 venne istituita la base militare NATO di Comiso, e pertanto l'importanza strategica della zona rese indispensabile la costruzione di un grande scalo portuale che collegasse la provincia al resto del Mediterraneo. Nel corso degli anni ottanta venne quindi riproposto il progetto di costruire un porto che avrebbe dovuto avere un traffico di 500.000 tonnellate annue di merci fra la Sicilia ed il Nordafrica. Nel 1992 venne istituito l'Ufficio Circondariale Marittimo di Pozzallo in vista dello sviluppo dell'attivit\u00e0 come porto commerciale. Nel 1996 tale ufficio, diventato particolarmente rilevante, fu autorizzato alla tenuta delle matricole della gente di mare, privilegio concesso allora solo all'Ufficio Circondariale Marittimo di Porto Santo Stefano.\nLo sviluppo turistico e commerciale della zona e la crescente industrializzazione ed esportazione di merci hanno portato all'istituzione della Capitaneria di Porto, con decreto del Presidente della Repubblica n.365 del 20 agosto 2001, sotto la cui giurisdizione ricadono oltre 100\u00a0km di coste, dalla Foce del Dirillo al Pantano Longarini.\nIl 7 febbraio 2020 \u00e8 stata inaugurata la stazione passeggeri, che occupa un'area complessiva di 1744 metri quadri.\nTraffici.\nIl porto di Pozzallo \u00e8 interessato da un traffico di navi passeggeri, mercantili e \"Ro-Ro\". Il porto piccolo, a nord, \u00e8 utilizzato da imbarcazioni da pesca, da diporto e da mezzi di servizio per un massimo di 150 unit\u00e0.. Dal porto commerciale, a sud, \u00e8 in servizio un collegamento di linea dalla compagnia Virtu Ferries Limited, operato con il catamarano \"Saint John Paul II\" da e verso il Porto Grande della capitale maltese.\nCaratteristiche.\nIl porto commerciale \u00e8 protetto da una diga foranea ad arco spezzato con direzione sud est-est e da un contro molo in direzione sud. Il tratto terminale del molo foraneo, della lunghezza di 600\u00a0m, permette l'attracco di navi fino a 9,5\u00a0m di pescaggio. Il porto \u00e8 attrezzato per la rifornitura di carburante, acqua potabile, energia elettrica.\nSono inoltre presenti gru semoventi e \"travel lift\". \u00c8 possibile il rimessaggio anche coperto, l'assistenza, la manutenzione e la riparazione.\nCultura.\nCinema.\nAlcune scene de \"La forma dell'acqua\", episodio della serie televisiva \"Il commissario Montalbano\", sono state girata nel porto di Pozzallo."}
{"id": "1434935", "revid": "11959", "url": "https://it.wikipedia.org/wiki?curid=1434935", "title": "Jabal Barkal", "text": ""}
{"id": "1434936", "revid": "14496", "url": "https://it.wikipedia.org/wiki?curid=1434936", "title": "Teatro Sociale di Canzo", "text": ""}
{"id": "1434937", "revid": "11959", "url": "https://it.wikipedia.org/wiki?curid=1434937", "title": "Jebel Barkal", "text": ""}
{"id": "1434942", "revid": "1226", "url": "https://it.wikipedia.org/wiki?curid=1434942", "title": "Induisti", "text": ""}
{"id": "1434943", "revid": "327094", "url": "https://it.wikipedia.org/wiki?curid=1434943", "title": "Impero Chalukya occidentale", "text": "L'Impero Chalukya occidentale (Kannada:\u0caa\u0cb6\u0ccd\u0c9a\u0cbf\u0cae \u0c9a\u0cbe\u0cb2\u0cc1\u0c95\u0ccd\u0caf \u0cb8\u0cbe\u0cae\u0ccd\u0cb0\u0cbe\u0c9c\u0ccd\u0caf) govern\u00f2 gran parte del Deccan occidentale, nel Sud dell'India tra il X e il XII secolo.\nLa dinastia \u00e8 talvolta chiamata Kalyani Chalukya per via della capitale reale di Kalyani, l'attuale Basavakalyan in Karnataka, ovvero Tarda Chalukya a causa della sua teorica relazione con la dinastia Chalukya di Badami del sesto secolo.\n\u00c8 chiamata occidentale la dinastia per differenziarla dalla contemporanea Chalukya orientale di Vengi, che \u00e8 una diversa dinastia.\nPrima del sorgere della dinastia, l'impero Rashtrakuta di Manyakheta controllava gran parte del Deccan e dell'India centrale dominando per circa due secoli. Nel 973, approfittando della confusione a seguito di un'invasione dell'impero da parte dei Paramara di Malwa, Tailapa II, un feudatario del sovrano Rashtrakuta che governava sul distretto di Bijapur sconfisse il suo signore e fece di Manyakheta la capitale del suo nuovo regno. La dinastia da lui sorta crebbe velocemente in potere e forza militare e il suo regno divenne un impero sotto il sovrano Somesvara I che spost\u00f2 la capitale a Kalyani.\nPer oltre un secolo i due imperi dell'India settentrionale, i Chalukya occidentali e i Chola di Tanjore combatterono aspramente per il controllo della fertile regione di Vengi. Durante questi conflitti, i Chalukya orientali di Vengi, imparentati alla lontana con quelli occidentali, e pi\u00f9 vicini per legame di sangue ai Chola tramite un'attenta politica matrimoniale presero parte al conflitto al fianco dei Chola complicando ulteriormente la situazione. Fu solo sotto il regno di Vikramaditya VI nel tardo XI secolo che i Chalukya occidentali riuscirono a far eclissare i rivali Chola raggiungendo l'apice della loro espansione territoriale. Vaste aree tra il fiume Narmada a nord e il fiume Kaveri a sud finirono sotto il controllo dell'impero Chalukya. Durante questo periodo le altre grandi casate del Deccan, gli Hoysala, i Seuna Yadava di Devagiri, la dinastia Kakatiya e i Kalachuri meridionali, erano tutti sudditi dei Chalukya occidentali e riuscirono ad ottenere la loro indipendenza solo quando il potere dei Chalukya si dissolse nel tardo XII secolo.\nI Chalukya occidentali svilupparono un loro stile architettonico noto oggi come stile transizionale, un'architettura a met\u00e0 strada tra lo stile della prima dinastia Chalukya e quello del tardo impero Hoysala. Gran parte dei suoi monumenti si trovano situati nei distretti confinanti con il fiume Tungabhadra nel Karnataka centrale. Esempi noti di questo stile sono il \"Tempio Kasi Vishveshvara\" di Lakkundi, il \"Tempio Mallikarjuna\" a Kuruvatii, il \"Tempio Kalleshwara\" a Bagali ed il \"Tempio Mahadeva\" ad Itagi. Il loro impero segn\u00f2 un periodo molto importante nello sviluppo delle belle arti nell'India meridionale, nelle pitture parietali ma soprattutto in campo letterario poich\u00e9 i sovrani di questa dinastia incoraggiarono gli scrittori a creare e scrivere nel linguaggio nativo Kannada e Sanscrito.\nStoria.\nGran parte delle nozioni in nostro possesso sulla storia dell'impero dei Chalukyas occidentali proviene dall'esame delle epigrafi in lingua Kannada lasciate dai suoi sovrani e dallo studio della letteratura di quel tempo e dei suoi capolavori come il \"Gada Yuddha\" (982) scritto in lingua Kannada da Ranna e il \"Vikramankadeva Charitam\" (1120) scritto in Sanscrito da Bilhana.\nLe iscrizioni pi\u00f9 antiche risalgono al 957, scritte durante il regno di Tailapa II quando l'impero Chalukya era ancora un feudo dei Rashtrakuta e Tailapa II governava da Tardavadi nell'odierno distretto di Bijapur, Karnataka. La genealogia dei sovrani di questo impero \u00e8 ancora oggetto di dibattito. Una teoria, basata sull'analisi della letteratura del tempo, suggerisce che i re dell'impero Chalukya occidentale appartenevano alla stessa casata dell'illustre dinastia Badami Chalukya risalente al VI secolo mentre altre iscrizioni indicano che essi erano una linea distinta che non aveva alcun legame di sangue con i precedenti Chalukya.\nTestimonianze epigrafiche narrano l'ascesa del sovrano locale Chalukya Chattigadeva di Banavasi intorno al 967, il quale si autoproclamava indipendente, ed indicano l'esistenza di un'alleanza tra costui e i locali capi Kadamba. Questa ribellione tuttavia non ebbe i frutti sperati ma fu comunque utile per spianare la strada al successivo sovrano Tailapa II. Pochi anni dopo, Tailapa II ripristin\u00f2 il dominio Chalukya e sconfisse i Rashtrakuta governati da Karka II facendo scoppiare la sua rivolta in concomitanza con i problemi sorti nella capitale del regno Rashtrakuta, Manyakheta, causata dall'invasione dei Paramara dell'India centrale nel 973. Dopo aver sconfitto i Rashtrakuta, Tailapa II spost\u00f2 la sua capitale a Manyakheta e consolid\u00f2 l'impero Chalukya nel Deccan occidentale soggiogando i Paramara e le altre popolazioni rivali, estendendo cos\u00ec il proprio dominio sulla fascia di territorio compreso tra il fiume Narmada e il Tungabhadra. Tuttavia, alcune iscrizioni indicano che Balagamve nel territorio di Mysore era ancora il centro di un'importante potenza ancora al tempo del sovrano Somesvara I nel 1042.\nL'intensa rivalit\u00e0 tra i regni del deccan occidentale e quelli dei regni Tamil giunsero al loro apice durante l'XI secolo per ottenere il controllo delle fertili vallate nella regione attraversata dal fiume Krishna e dal Godavari chiamata Vengi. La dinastia dei Chalukya occidentali e quella dei Chola combatterono aspramente molte battaglie per il controllo di questa zona strategica. I Chola ottennero notevole potere al tempo del famoso re Rajaraja Chola I e sotto l'impero del principe Rajendra Chola I. I Chalukya orientali di Vengi erano cugini dei Chalukya occidentali, ma divennero gradualmente sempre pi\u00f9 soggiogati dai Chola grazie a una politica matrimoniale con il regno Tamil. Poich\u00e9 questo fatto era a scapito degli interessi dei Chalukya occidentali, essi non attesero molto a far sentire la loro influenza politica e militare nel Vengi. Quando re Satyasraya succedette a Tailapa II, egli fu capace di proteggere il proprio regno dalle aggressioni Chola contro i territori settentrionali di Konkan e Gujarat nonostante il suo controllo su Vengi fosse alquanto flebile. Il suo successore, Jayasimha II, combatt\u00e9 numerose battaglie contro i Chola nel meridione mentre entrambi i potenti imperi lottavano anche per l'elezione del sovrano Vengi. Contemporaneamente a questi avvenimenti, Jayasimha II sottomise i Paramara dell'India centrale.\nIl figlio di Jayasimha, Somesvara I, spost\u00f2 la capitale Chalukya a Kalyani nel 1042 mentre le ostilit\u00e0 con i Chola continuavano senza grandi risultati da entrambe le parti Nel 1068 Somesvara I, sofferente di un male incurabile, si suicid\u00f2 annegandosi nel fiume Tungabhadra (\"Paramayoga\"). Nonostante le numerose difficolt\u00e0 date dal conflitto con i Chola, Somesvara I riusc\u00ec a mantenere il controllo sui territori settentrionali di Konkan, Gujarat, Malwa e Kalinga durante tutto il suo regno. Il suo successore, il figlio maggiore Somesvara II, entr\u00f2 in conflitto con suo fratello minore Vikramaditya VI, un valoroso ed ambizioso guerriero che era stato in precedenza governatore della regione di Gangavadi nel deccan meridionale. Sposato a una principessa Chola (figlia di Virarajendra Chola), Vikramaditya VI mantenne con la dinastia rivale un legame amichevole. Dopo la morte del sovrano Chola nel 1070, Vikramaditya VI invase il regno Tamil e vi insedi\u00f2 suo cognato, Adhirajendra, sul trono creando cos\u00ec un grave strappo con Kulothunga Chola I, il potente sovrano di Vengi che intendeva rivendicare per s\u00e9 il trono Chola. Nel contempo Vikramaditya VI cerc\u00f2 di indebolire il potere di suo fratello, Somesvara II, guadagnandosi cos\u00ec la lealt\u00e0 dei suoi feudatari Chalukya: gli \"Hoysala\", i \"Seuna\" e i Kadamba di Hanagal. Prevedendo lo scoppio di una possibile guerra intestina, Somesvara II cerc\u00f2 aiuto tra i nemici di suo fratello Vikramaditya VI, ovvero di Kulothunga Chola I ed i Kadamba di Goa. Nel successivo conflitto tra i due nel 1076, Vikramaditya VI ne usc\u00ec vittorioso e si proclam\u00f2 re dell'Impero Chalukya."}
{"id": "1434946", "revid": "320578", "url": "https://it.wikipedia.org/wiki?curid=1434946", "title": "G.H. Darwin", "text": ""}
{"id": "1434948", "revid": "119294661", "url": "https://it.wikipedia.org/wiki?curid=1434948", "title": "Vengi", "text": "Il regno Vengi si estendeva dal fiume Godavari nel nord fino al monte MahendraRANA a sudest e appena a sud delle rive del fiume Krishna.\nDurante il periodo dell'impero Maurya, Vengi fu sotto la dominazione Kalinga e aveva come capitale una citt\u00e0 presso Eluru"}
{"id": "1434954", "revid": "1934238", "url": "https://it.wikipedia.org/wiki?curid=1434954", "title": "George Darwin", "text": "Biografia.\nFamoso come astronomo e matematico, svilupp\u00f2 per primo la teoria della recessione lunare. Ritenne fermamente che la Luna si fosse creata dall'Oceano Pacifico e cerc\u00f2 di determinare quando ci\u00f2 avvenne, servendosi della velocit\u00e0 della Terra.\nFrequent\u00f2 l'Universit\u00e0 di Cambridge, dove successivamente ottenne la cattedra con il professorato di \"Plumian Chair of Astronomy and Experimental Philosophy\", una delle due cariche maggiori in astronomia dell'ateneo.\nNel 1892 ottenne il maggior riconoscimento della Royal Astronomical Society, la medaglia d'oro.\nGeorge Darwin spos\u00f2 Martha du Puy con la quale ebbe quattro figli, due maschi: Charles Galton Darwin (fisico) e William Robert Darwin; e due femmine: Gwendoline Mary Raverat (artista) e Margaret Elizabeth Darwin."}
{"id": "1434955", "revid": "189072", "url": "https://it.wikipedia.org/wiki?curid=1434955", "title": "Stati Pontifici", "text": ""}
{"id": "1434957", "revid": "6923", "url": "https://it.wikipedia.org/wiki?curid=1434957", "title": "Villa Bonini Matteazzi", "text": "Villa Bonini Matteazzi \u00e8 una villa veneta situata in localit\u00e0 Ponte Alto, alle porte di Vicenza, nel Veneto (Italia).\nCostruita nel 1785 su progetto di Ottone Calderari, ricalca lo stile palladiano tipico di altre grandi ville venete. Di propriet\u00e0 della famiglia Matteazzi, \u00e8 stata venduta alla fine degli anni ottanta. Ora si trova nella zona industriale vicentina; prima della costruzione delle industrie era immersa nella campagna.\nAlla villa appartenevano un giardino, 120 ettari di campi coltivati, una stalla e case rurali dove vivevano i contadini.\nL'architetto Carlo Scarpa ide\u00f2 un progetto di rinnovamento della villa mai realizzato."}
{"id": "1434959", "revid": "767487", "url": "https://it.wikipedia.org/wiki?curid=1434959", "title": "Godavari", "text": "Il Godavari \u00e8 un grande fiume indiano, la sorgente \u00e8 situata nel distretto di Maharashtra, vicino a Trimbak. Scorre attraverso anche lo Stato di Andhra Pradesh e sfocia nella baia del Bengala. \u00c8 sacro agli induisti e ha parecchi centri di pellegrinaggio nei pressi delle sue rive.\nPaesi e citt\u00e0 principale lungo il fiume.\nNel Maharashtra:\nNell'Andhra Pradesh:"}
{"id": "1434965", "revid": "114396960", "url": "https://it.wikipedia.org/wiki?curid=1434965", "title": "Coppa Mitropa 1968-1969", "text": "La Coppa Mitropa 1968-1969 fu la ventinovesima edizione del torneo e venne vinta dai cecoslovacchi del Internacional Bratislava.\nTorneo.\nOttavi di finale.\n\"Gare giocate dal 4 al 29 dicembre\""}
{"id": "1434967", "revid": "1573940", "url": "https://it.wikipedia.org/wiki?curid=1434967", "title": "Glossodoris moerchi", "text": "Glossodoris moerchi () \u00e8 un mollusco nudibranchio della famiglia Chromodorididae.\nL'epiteto specifico \u00e8 un omaggio al naturalista svedese Otto Andreas Lowson M\u00f6rch (1828- 1878).\nDistribuzione e habitat.\nLa specie \u00e8 diffusa nelle acque delle Isole Vergini."}
{"id": "1434971", "revid": "439868", "url": "https://it.wikipedia.org/wiki?curid=1434971", "title": "Reusch", "text": "Reusch \u00e8 una casa italiana di abbigliamento sportivo e di abbigliamento tecnico fondata nel 1934. \nCollezioni.\nReusch sviluppa annualmente 2 collezioni. La collezione \"Fall -Winter\" per quanto riguarda guanti da sci, e la collezione \"Soccer\" per il mondo specifico dei portieri di calcio (guanti, protezioni, abbigliamento tecnico, palloni specifici per allenamento). Nel mondo sportivo \u00e8 molto riconosciuta in entrambi i settori.\nStoria.\nLa Reusch nei primi anni del calcio moderno ha avuto l'idea di creare guanti studiati appositamente per i portieri che oltre ad una presa ottimale garantivano protezione contro gli impatti a terra. Si avvalse della collaborazione di alcuni portieri professionisti per la creazione del primo guanto da portiere. Nel 1974 il portiere della Germania Sepp Maier gioc\u00f2 tutti i campionati del mondo con guanti prodotti dalla casa italiana.\nNonostante una crescente concorrenza nel settore dei guanti da calcio e da sci, Reusch mantiene una notevole stima e considerazione nel settore. Ogni anno vengono sviluppate tecnologie specifiche per gli sportivi sempre pi\u00f9 esigenti.\nProtezione, ergonomia, materiali, \"design\" sono punti fissi nella progettazione firmata Reusch.\nTestimonial.\nI testimonial calcistici della Reusch sono molti. Tra i pi\u00f9 importanti ci sono Dida, Fernando Muslera, Andrea Consigli, Michael Agazzi, Marco Storari, Emiliano Viviano, Christian Abbiati, Alexander Manninger, Mariano And\u00fajar, Luca Castellazzi, Salvatore Sirigu, Antonio Mirante, J\u00falio C\u00e9sar, Samir Handanovic (Passato da uhlsport a reusch nel 2017), Hugo Lloris (passato anch'egli da Uhlsport a Reusch a gennaio 2019) e Wojciech Szcz\u0119sny. In passato ha avuto nomi celebri come Schmeichel, Kahn (poi passato ad adidas), Klos, K\u00f6pke, Peruzzi e Buffon (poi passati a Puma), Seaman (poi passato ad Umbro), Taffarel, V\u00edtor Ba\u00eda, Illgner, Campos e molti altri.\nNello sci sono famose le collaborazioni con le nazionali pi\u00f9 titolate come l'Austria, la Svizzera, la Francia, gli Stati Uniti, la Slovenia."}
{"id": "1434972", "revid": "767487", "url": "https://it.wikipedia.org/wiki?curid=1434972", "title": "Miranda Sex Garden", "text": "Miranda Sex Garden \u00e8 stato un gruppo inglese, attivo sulla scena musicale londinese degli anni novanta.\nStoria.\nIn origine si tratt\u00f2 di un trio di cantanti di madrigale, il cui primo album, \"Madra\", era interamente cantato a cappella, con canzoni completamente basate su poesie tradizionali inglesi. Nella loro seconda opera, \"Iris\", il suono si era gi\u00e0 evoluto in un miscuglio di vocalit\u00e0 di stile madrigalistico e di reminiscenze gothic rock, darkwave, ethereal wave e musica industriale. Nel corso della loro carriera artistica, le sonorit\u00e0 del gruppo assunsero progressivamente un tono pi\u00f9 \"dark\" e sofisticato. Nel loro terzo album, \"Fairytales of Slavery\", dichiararono di voler creare musica che evocasse un \"seducente giardino di delizie terrene, pieno di colore e caos.\"\nMembri del gruppo.\nIl gruppo ha conosciuto significativi avvicendamenti dei suoi componenti nel corso degli anni, con l'eccezione della sola Katharine Blake, unica componente stabile per tutta la vita artistica della formazione, che chiusa l'esperienza col gruppo fonda le Medi\u00e6val B\u00e6bes. I componenti che parteciparono al loro ultimo album, \"Carnival of Souls\", furono:\nEx-componenti:"}
{"id": "1434980", "revid": "92723", "url": "https://it.wikipedia.org/wiki?curid=1434980", "title": "Rashtrakuta", "text": "La dinastia Rashtrakuta (Sanscrito: \u0930\u093e\u0937\u094d\u091f\u094d\u0930\u0915\u0942\u091f r\u0101\u1e63\u1e6drak\u016b\u1e6da, Kannada: \u0cb0\u0cbe\u0cb7\u0ccd\u0c9f\u0ccd\u0cb0\u0c95\u0cc2\u0c9f) fu una dinastia reale indiana che govern\u00f2 gran parte del sud, del centro e del nord dell'India tra il VI e il XIII secolo. Durante questo periodo governarono come clan individuali strettamente correlati.\nLa primissima iscrizione Rashtrakuta conosciuta \u00e8 un piatto di rame del VII secolo che menziona il loro governo dal Manpur nella regione Malwa del moderno stato di Madhya Pradesh. Altri regnanti Rashtrakuta, citati i iscrizioni dello stesso periodo furono i re di Achalpur (il moderno Elichpur nel Maharashtra) e i governanti di Kannauj. Vi sono diverse teorie in merito all'origine e alla lingua di questi capostipiti regnanti della dinastia.\nIl clan Elichpur fu un feudatario di Chalukya che durante il regno di Dantidurga rovesci\u00f2 Kirtivarman II e continu\u00f2 a costruire un impero, istituendo nel moderno Gulbarga nello stato federato di Karnataka la sua capitale. Questo clan verr\u00e0 conosciuto come i Rashtrakutas di Manyakheta, che salirono al potere in India del sud nel 753. Allo stesso tempo, la dinastia Pala del Bengala e la dinastia Prathihara di Malwa guadagnarono potere, rispettivamente, in India orientale e in India nord-occidentale. Un testo in arabo, \"al-Silsilat Tawarikh\" (851), defin\u00ec i Rashtrakuta come uno dei quattro principali imperi del mondo. [1]\nTra il VIII e il X secolo, si assistette ad una continua lotta, ad esiti alterni, tra i tre imperi per il controllo delle risorse presenti nelle ricche pianure del Gange. Nel periodo del loro massimo splendore, i Rashtrakuta di Manyakheta, governavano su un vasto impero che si estendeva dal fiume Gange e dal fiume Yamuna a nord, fino a Capo Comorin nel sud. I primi re di questa dinastia furono influenzati dall'induismo mentre i regnanti successivi dal giainismo.\nDurante l'impero dei Rashatrakuta, i matematici giainisti e gli studiosi hanno realizzato importanti opere scritte in lingua kannada e sanscrito. Amoghavarsha, il pi\u00f9 famoso re di questa dinastia scrisse il \"Kavirajamarga\", un'opera letteraria che sar\u00e0 il punto di riferimento per la lingua Kannada. L'architettura aggiunse una pietra miliare nello stile dravidica, l'esempio pi\u00f9 eclatante si pu\u00f2 ammirare nel tempio Kailasa a Ellora nella moderna Maharashtra. Altri importanti contributi artistici sono il tempio Kashivishvanatha e il tempio Narayana a Pattadakal, nell'odierna Karnataka, entrambi patrimonio dell'umanit\u00e0 dell'UNESCO.\nStoria.\nL'origine dei Rashtrakuta \u00e8 un argomento della storia indiana controverso. I dubbi riguardano l'origine dei primi antenati durante il periodo dell'imperatore A\u015boka Moriya il Grande, nel II secolo a.C. e il collegamento tra le varie dinastie Rashtrakuta che hanno governato, tra il VI e il VII secolo, i piccoli regni dell'India settentrionale, centrale e dell'altopiano del Deccan. Anche il rapporto di questi Rashtrakuta medievali con la pi\u00f9 tarda dinastia dei Rashtrakuta di Manyakheta (oggi Malkhed nella regione di Gulbarga, stato federato di Karnataka), che regn\u00f2 tra l'VIII e il X secolo, \u00e8 stato oggetto di dibattiti.\nLe fonti a disposizione per ricostruire la storia dei Rashtrakuta includono alcune iscrizioni medievali, l'antica letteratura in lingua p\u0101li, letteratura coeva in sanscrito e kannada e alcune note di viaggiatori arabi. Alcune teorie circa la discendenza dinastica, la regione d'origine e la casa ancestrale sono state proposte sulla base delle informazioni raccolte dalle iscrizioni, dagli stemmi reali, dagli antichi nomi dei clan, dagli epiteti (\"Ratta\", \"Rashtrakuta\", \"Lattalura Puravaradhiswara\"), dai nomi dei principi e principesse della dinastia e da indizi provenienti da reperti come alcune monete. Gli studiosi hanno dibattuto su quali possono essere le origini etniche e linguistiche dei primi Rashtrakuta. Alcune delle possibilit\u00e0 vagliate includono i gruppi etnici occidentali a nord dell'India, come i Kannadiga, i Reddy, i Maratti e le trib\u00f9 della regione del Punjab.\nVi \u00e8 invece una unanime convinzione che i governanti della dinastia imperiale tra l'VIII e il X secolo abbiano reso popolare la lingua kannada, come lo era il sanscrito. Le iscrizioni del periodo, infatti, utilizzano entrambi gli idiomi (gli storici Sheldon Pollock e Jan Houben sostengono che per lo pi\u00f9 sono in kannada), e i governanti sostennero la letteratura in entrambe le lingue. I primi scritti letterari kannada sono accreditati a poeti di corte e alla nobilt\u00e0.\nIl cuore dell'impero Rashtrakuta comprendeva quasi tutta la Karnataka, la Maharashtra e parti dell'Andhra Pradesh, una zona che i Rashtrakuta governarono per oltre due secoli. Una lastra di rame, datata 753, conferma che il re feudatario Dantidurga, che probabilmente regn\u00f2 da Achalapura a Berar (il moderno Elichpur nel Maharashtra), abbia sconfitto in quell'anno il grande esercito Chalukya di Kirtivarman II di Badami prendendo il controllo delle regioni settentrionali dell'impero Chalukya. Egli, in seguito, aiut\u00f2 il re Nandivarman Pallava a riconquistare Kanchi, sconfiggendo i Gurjaras di Malwa e i governanti di Kalinga, Kosala e Srisailam.\nDantidurga, il successore di Krishna I, port\u00f2 sotto il suo controllo grandi porzioni degli odierni territori di Karnataka e Konkan. Durante il regno di Dhruva Dharavarsha, che sal\u00ec al potere nel 780, il regno si ampli\u00f2 in un impero che comprendeva tutto il territorio che si estendeva tra il fiume Kaveri e l'India centrale. Egli guid\u00f2 spedizioni di successo per K\u00e0nnaugi, il centro del potere indiano settentrionale, dove sconfisse i Gurjara-Pratihara e l'impero Pala del Bengala, guadagnando fama e grandi ricchezze, ma non ampli\u00f2 il territorio. Secondo Altekar e Sen, i Rashtrakuta divennero una potenza locale durante il suo governo.\nEspansione.\nL'ascesa al trono del terzo figlio di Dhruva Dharavarsha, Govinda III, segn\u00f2 un'epoca caratterizzata da una prosperit\u00e0 mai provata prima. Vi \u00e8 incertezza circa la posizione della capitale della dinastia e durante il suo governo vi fu un conflitto tra i Rashtrakuta, i Pala e i Pratihara per il controllo sulle pianure del Gange. L'iscrizione Sanjan che descrive le vittorie contro l'imperatore Nagabhatta II dei Pratihara e l'imperatore Dharmapala dei Pala, [35] mostra i cavalli di Govinda III che bevono dalle acque ghiacciate dei torrenti himalayani e i suoi elefanti da guerra che gustano le acque sacre del Gange. Le sue imprese militari vennero paragonate a quelli di Alessandro Magno e di Arjuna di Mah\u0101bh\u0101rata. Dopo aver conquistato K\u00e0nnaugi, si spost\u00f2 verso sud, conquistando Gujarat, Kosala (Kaushal), Gangavadi fino a ricevere due statue come atto di sottomissione da parte del re di Ceylon (una statua del re e una del suo ministro). I Chola, i Pandya e i Chera gli resero tutti omaggio. Come uno storico racconta, i tamburi del Decca sono stati ascoltati dalle grotte himalayane fino alle coste del Malabar. L'impero dei Rashtrakuta ora si sviluppava su un'area che andava da Capo Comorin a Kannauj e da Varanasi a Bharuch.\nIl successore di Govinda III, Amoghavarsha I fece Manyakheta la sua capitale e govern\u00f2 su un vasto impero, la citt\u00e0 rimase la capitale fino alla fine dell'impero. Egli sal\u00ec al trono nell'814, ma non ebbe il potere fino all'821, dopo che aveva represso le rivolte dei feudatari e ministri. Amoghavarsha promosse una pace con la dinastia dei Ganga occidentali dando loro le sue due figlie in matrimonio per poi sconfiggere gli invasori Chalukya orientali a Vingavalli e assumendo il titolo di \"Viranarayana\". Nonostante queste imprese, il suo governo non fu cos\u00ec belligerante come quello di Govinda III e prefer\u00ec mantenere relazioni amichevoli con i suoi vicini, i Ganga, i Chalukya orientali e i Pallava con cui promosse legami coniugali. Grazie a questo periodo di pace, il suo regno vide un periodo di arricchimento per le arti, per la letteratura e per la religione. Ampiamente considerato come il pi\u00f9 famoso degli imperatori Rashtrakuta, Amoghavarsha fu uno attento studioso in kannada e Sanscrito. La sua \"Kavirajamarga\" \u00e8 considerata un importante punto di riferimento nella poetica kannada e \"Prashnottara Ratnamalika\" in sanscrito \u00e8 una scrittura di grande merito che poi venne tradotta in lingua tibetana. [61] Per via del suo temperamento religioso, il suo interesse per le arti e la letteratura e il suo amore per la pace, venne paragonato all'imperatore Ashoka tanto da essere chiamato l'\"Ashoka del Sud\".\nDurante il regno di Krishna II, l'impero dovette affrontare una rivolta dei Chalukya orientali e la sua estensione si ridimension\u00f2 perdendo la maggior parte del Decca occidentale e il Gujarat. Krishna II mise fine allo status indipendente del Gujarat e lo port\u00f2 sotto il diretto controllo di Manyakheta. Indra III recuper\u00f2 le sorti della dinastia in India centrale dopo aver sconfitto i Paramara per poi invadere la regione Doab dei fiumi Gange e Jamuna. Inoltre ha sconfisse gli storici nemici della dinastia, i Pratihara e i Pala, mantenendo anche la sua influenza su Vengi. A lui succedettero dei re deboli durante il cui regno dell'impero perse il controllo dei territori del nord e ad est, Krishna III l'ultimo grande sovrano riusc\u00ec a consolidare i confini dell'impero che si estendevano dal fiume Narmada al fiume Kaveri, includendo il nord del Tamil (\"Tondaimandalam\").\nDeclino.\nNel 972, durante il regno di Khottiga Amoghavarsha, il re Paramara Siyaka attacc\u00f2 l'impero e saccheggi\u00f2 Manyakheta, la capitale dei Rashtrakuta. Questo evento min\u00f2 seriamente la reputazione della dinastia, portandola verso il declino. La caduta finale avvenne comunque improvvisamente quando Tailapa II, feudatario dei Rashtrakuta dalla provincia di Tardavadi (nel moderno distretto di Bijapur), si dichiar\u00f2 indipendente approfittando di questo sconfitta. Indra IV, l'ultimo imperatore, intraprese il \"Sallekhana\" (un digiuno protratto fino alla morte e praticato dai monaci gianisti) a Shravanabelagola. Con la fine dei Rashtrakuta, i loro feudatari e i clan vicini del Decca e dell'India settentrionale, dichiararono la propria indipendenza. I Chalukya occidentali si insediarono a Manyakheta, di cui ne fecero la propria capitale fino al 1015, e dettero vita ad un vasto impero. I vecchi feudatari dei Rashtrakuta del Decca occidentale andarono sotto il controllo dei Chalukya e i Chola divennero i loro acerrimi nemici del sud.\nIn conclusione, l'ascesa dei Rashtrakuta di Manyakheta ebbe un grande impatto sull'India, compreso il nord del paese. Sulaiman (851), Abu al-Hasan 'Ali al-Mas'udi (944) e Ibn Khurdadba (912) scrissero che il loro impero fu il pi\u00f9 grande dell'India contemporanea e Sulaiman lo defin\u00ec ulteriormente come uno tra i quattro grandi imperi coevi di tutto il mondo. Secondo i diari di viaggio degli arabi al Masudi e Ibn Khordidbih, del X secolo, \"la maggior parte dei re di Hindustan giravano la faccia verso il re Rashtrakuta mentre pregavano, e si prostrarono davanti ai suoi ambasciatori. Il re Rashtrakuta era conosciuto come il \"re dei re\" (\"rajadhiraja\") che possedeva il pi\u00f9 potente degli eserciti e i cui domini si estendevano da Konkan a Sind\". Alcuni storici hanno definito questa l'\"et\u00e0 dell'impero Kanauji\". Dal momento che i Rashtrakuta conquistarono con successo K\u00e0nnaugi, riscuotendo i tributi dai suoi governanti e si presentavano come maestri del nord dell'India, l'epoca potrebbe anche essere chiamata l'\"et\u00e0 dell'impero Karnataka\". Nel corso della loro espansione politica in India centrale e settentrionale, tra l'VIII e il X secolo, i Rashtrakuta o i loro parenti hanno dato vita a diversi regni che continuarono a governare per secoli dopo la caduta della dinastia o salirono al potere molto pi\u00f9 tardi. I pi\u00f9 noti tra questi furono i Rashtrakuta del Gujarat (757-888), i Ratta di Saundatti-Yellamma (875-1230) nella Karnataka moderna, i Gahadavala di Kannauj (1068-1223) e i Rashtrakuta del Rajasthan (noto come Rajputana, tra il 893-996).\nAmministrazione.\nLe iscrizioni e altri documenti letterari in nostro possesso dimostrano che i Rashtrakuta selezionavano il principe sulla base dell'ereditariet\u00e0. La corona non sempre venne trasmessa al figlio maggiore in quanto le abilit\u00e0 vennero considerate pi\u00f9 importanti dell'et\u00e0 e della cronologia di nascita, come si pu\u00f2 evincere dal coronamento di Govinda III, che fu il terzo figlio del re Dhruva Dharavarsha. La posizione pi\u00f9 importante sottostante al re era occupata dal Primo Ministro (\"Mahasandhivigrahi\") a cui rispondevano il comandante (\"Dandanayaka\"), il ministro degli esteri (\"Mahakshapataladhikrita\") e un ministro (\"Mahamatya\" o \"Purnamathya\"), i quali solitamente facevano parte del gruppo dei re feudatari. Un \"Mahasamantha\" era un feudatario o un altro ufficiale di valore regale. Tutti i ministri erano ben preparati nelle scienze politiche (\"Rajneeti\") e possedevano un addestramento militare. Vi sono stati casi in cui alle donne vennero conferiti incarichi significativi, come nel caso di Revakanimaddi, figlia di Amoghavarsha, che sovraintendeva ad un \"Vishaya\" (un distretto).\nIl regno venne diviso in \"Mandala\" o \"Rashtra\" (province). Una Rashtra era governata da un \"Rashtrapathi\" che a volte era l'imperatore stesso. L'impero di Amoghavarsha I vantava sedici \"Rashtra\". L'unit\u00e0 amministrativa immediatamente inferiore ad un \"Rashtra\" era il \"Vishaya\" (distretto), supervisionato da un \"Vishayapathi\". Talvolta alcuni ministri governavano pi\u00f9 di un \"Rashtra\". Ad esempio, Bankesha, un comandante di Amoghavarsha, govern\u00f2 su Banavasi-12000, Belvola-300, Puligere-300, Kunduru-500 e Kundarge-70, il suffisso designa il numero di villaggi in quel territorio. Sotto i \"Vishaya\" vi era il \"Nadu\". L'ordinamento amministrativo pi\u00f9 inferiore era il \"Grama\", o villaggio, amministrato da un \"Gramapathi\" o \"Prabhu Gavunda\".\nL'esercito Rashtrakuta consisteva di grandi contingenti di fanteria, cavalleria ed elefanti. Un contingente era sempre pronto per la guerra in un accampamento (\"Sthirabhuta Kataka\") situato nella capitale regale di Manyakheta. Eserciti di grandi dimensioni erano inoltre mantenuti anche dai re feudali che dovevano contribuire alla difesa dell'impero in caso di guerra.\nI Rashtrakuta emessero monete (coniate in un \"Akkashale\") come \"Suvarna\", \"Drammas\" in argento e oro del peso di 65 grani, \"Kalanju\" del peso di 48 grani, \"Gadyanaka\" del peso di 96 grani, \"Kasu\" da 15 grani, \"Manjati\" da 2,5 grani e \"Akkam\" da 1,25 grani.\nEconomia.\nL'economia dei Rashtrakuta fu basata sui suoi prodotti naturali e agricoli, i suoi ricavi nella produzione e i valori ottenuti grazie alle conquiste militari. Il cotone \u00e8 stato l'elemento principale delle colture delle regioni del sud del Gujarat, del Khandesh e del Berar. Minnagar, Gujarat, Ujjain, Paithan e Tagara erano importanti centri dell'industria tessile. Il panno di mussola sono stati prodotti in Paithan e Warangal. Il filato e il panno di cotone venne esportato da Bharoch. calicos bianchi sono stati fabbricati in Burhanpur e Berar ed esportati in Persia, Turchia, Polonia, Arabia ed Egitto. La regione di Konkan, governata dal feudatario Silharas, produceva una grande quantit\u00e0 di foglie di betel, noce di cocco e riso, mentre le foreste lussureggianti di Mysore, governate dal feudatario Gangas, prodotto tali boschi come sandalo, legno, teak e ebano. Incenso e profumi venivano esportati dai porti di Thana e Saimur.\nIl Decca era ricca di minerali, anche se il suolo non era cos\u00ec fertile come quello delle pianure del Gange. Le miniere di rame Cudappah, Bellary, Chanda, Buldhana, Narsinghpur, Ahmadnagar, Bijapur e Dharwar sono state una importante fonte di reddito e hanno svolto un ruolo importante per l'economia. I diamanti venivano estratti in Cudappah, in Bellary, in Kurnool e a Golconda; la capitale Manyakheta e Devagiri erano importanti centri commerciali di diamanti e gioielli. L'industria del cuoio e della conciatura fiorirono nel Gujarat e in alcune regioni del nord del Maharashtra. Mysore con le sue vaste mandrie di elefanti \u00e8 stata importante per l'industria dell'avorio.\nL'impero Rashtrakuta controllava la maggior parte dei porti che si affacciavano sul mare occidentale del subcontinente, facilitando i suoi commerci marittimi. Il ramo Gujarat dell'impero poteva contare su un considerevole reddito grazie al porto di Bharoch, in quel periodo uno dei porti pi\u00f9 importanti del mondo. Le principali esportazioni dell'Impero consistevano in filati di cotone, panno di cotone, pelli, tappeti, indaco, incenso, profumi, noci di cocco, sandalo, teak, legno, olio di sesamo e avorio. Le sue principali importazioni erano perle, oro, datteri sauditi, schiavi, vini italiani, monete di stagno, piombo, topazio, meliloto, antimonio, oro e argento, cantanti (per l'intrattenimento della regalit\u00e0) da altre terre. Anche il commercio dei cavalli rappresentava un importante e redditizio affare, monopolizzato dagli arabi e da alcuni commercianti locali. Il governo Rashtrakuta riscuoteva una tassa di spedizione di un \"Gadyanaka\" dorato su tutte le navi straniere che si servivano di uno dei suoi porti e un \"Ctharna\" d'argento per tutte le navi che viaggiavano all'interno dell'impero.\nArtisti e artigiani operarono come societ\u00e0 (corporazioni), piuttosto che come attivit\u00e0 individuali. Le iscrizioni menzionano corporazioni di tessitori, petrolieri, artigiani, basket e mat responsabili e venditori di frutta. Un'iscrizione Saundatti si riferiscono a un insieme di tutti gli abitanti di un quartiere guidato da corporazioni della regione. Alcune gilde sono stati considerati superiori agli altri, cos\u00ec come alcune aziende erano, e hanno ricevuto carte reali determinandone i poteri e privilegi. Le iscrizioni suggeriscono di queste corporazioni avevano la loro milizia per proteggere le merci in transito e, come assemblee di villaggio, hanno operato le banche che hanno prestato soldi ai commercianti e alle imprese.\nIl reddito del governo proveniva da cinque fonti principali: le imposte correnti, le imposte occasionali, le multe, le imposte sul reddito, le imposte varie e i tributi dei feudatari. Una tassa di emergenza veniva imposta di tanto in tanto quando il regno era sotto costrizione, come ad esempio quando era necessario affrontare calamit\u00e0 naturali, prepararsi per la guerra o doveva superare le devastazioni di un precedente conflitto. Le imposte sul reddito includevano imposte sui terreni dei regnanti, su particolari tipi di alberi considerati preziosi per l'economia, sulle miniere, sul sale e sui tesori rinvenuti dai cercatori. Inoltre, regali rituali venivano consegnati al re o ai funzionari reali in particolari occasioni di festa, come il matrimonio o la nascita di un figlio.\nIl re determinava i livelli di tassazione in base alle necessit\u00e0 e alle circostanze in cui versava il regno, garantendo nel contempo che non vi fosse un onere eccessivo sui contadini. Il proprietario del terreno o l'affittuario pagava una variet\u00e0 di tasse, comprese le tasse sulla terra, e garantiva lo stipendio del \"Gavunda\" (il capo del villaggio). Le imposte fondiarie erano varie e si differenziavano in base al tipo di terreno, alla sua produzione e alla situazione e variavano dall'8% al 16%. Un'iscrizione Banavasi, datata 941, menziona la rivalutazione di un'imposta fondiaria a causa del prosciugamento di un vecchio canale di irrigazione nella regione. L'imposta fondiaria poteva essere elevata fino al 20% per pagare le spese militare, durante le frequenti guerre. Nella maggior parte del regno, le imposte fondiarie venivano pagate in beni e servizi e raramente venivano accettate in denaro. Una parte di tutte le tasse recuperate dal governo (di solito il 15%) veniva restituita ai villaggi per la loro manutenzione.\nLe imposte venivano applicate agli artigiani come i vasai, i pastori di pecore, i tessitori, i petrolieri, i commercianti, i proprietari di stalli, i birrai e i giardinieri. Tasse sugli articoli deperibili come pesce, carne, miele, medicinali, frutta e generi essenziali, raggiungevano il 16%. Le imposte sul sale e sui minerali fossero obbligatorie, anche se l'impero non ha sostenuto la propriet\u00e0 esclusiva di mine, il che implica che privato prospezione mineraria e il business delle cave possono essere stati attivi. lo stato ha sostenuto tutte queste propriet\u00e0 il cui defunto proprietario legale non aveva parenti stretti di fare una richiesta di eredit\u00e0. le altre imposte varie comprese traghetti e casa le tasse. Solo i bramini e le loro istituzioni del tempio sono stati tassati ad un tasso inferiore.\nCultura.\nReligione.\nI re Rashtrakuta sostennero le religioni popolari, nel tradizionale spirito di tolleranza religiosa. Gli studiosi hanno proposto vari argomenti su quale religione specifica fosse favorita dagli imperatori, basando le loro teorie sulle iscrizioni, sulle monete ritrovate e sulla letteratura coeva. Alcuni sostengono che i Rashtrakuta fossero inclini verso il giainismo dal momento che molti degli studiosi che prosperavano nella loro corte seguivano questa religione. I Rashtrakuta edificarono notevoli templi Giaini in luoghi come Lokapura nel distretto di Bagalkot e presso i loro feudatari leale, i Ganga occidentali, realizzarono monumenti a Shravanabelagola e Kambadahalli. Gli studiosi hanno suggerito che il Gianismo fosse la religione principale nel cuore dell'impero, il moderno Karnataka, che rappresentava oltre il 30% della popolazione e che dominava la cultura della regione.n. il re Amoghavarsha I fu un discepolo del Gianista \u0100c\u0101rya Jinasena.\nTuttavia, i re Rashtrakuta furono seguaci anche dell'induismo e delle fedi \u015aivaismo, Vi\u1e63\u1e47uismo e \u015aaktismo. Quasi tutte le loro iscrizioni cominciano con un'invocazione al dio Vishnu o al dio Shiva. Le iscrizioni Sanjan raccontano che il re Amoghavarsha I sacrific\u00f2 un dito dalla mano sinistra al tempio Lakshmi a Kolhapur per evitare una calamit\u00e0 nel suo regno. Il re Dantidurga comp\u00ec il \"Ashwamedha\" (sacrificio del cavallo) e iscrizioni di Sanjan e Khambhat relative al re Govinda IV menziona i bramini che svolgono rituali come il \"Rajasuya\", il \"Vajapeya\" e l\"Agnishtoma\". Un primo piatto di rame con iscritta una concessione del re Dantidurga (753) mostra un'immagine del Dio Shiva e le monete del suo successore, il re Krishna I (768), raccontando la leggenda di \"Parama Maheshwara\" (un altro nome per Shiva). I titoli reali, come \"Veeranarayana\", mostravano le loro inclinazioni \"Vaishnava\". La loro bandiera includeva il segno dei fiumi Gange e Yamuna, forse ispirato da Chalukyas Badami. Il famoso tempio Kailasnatha a Ellora e altre grotte scavate nella roccia, a loro attribuiti, dimostrano che l'induismo fu una religione fiorente. La loro divinit\u00e0 famiglia era una dea di nome \"Latana\" (nota anche come \"Rashtrashyena\", \"Manasa Vindyavasini\") che aveva preso la forma di un falco per salvare il regno. Essi costruirono templi con icone e ornamenti diverse al fine di soddisfare le esigenze di diverse fedi. Il tempio a Salotgi fu edificato per i seguaci di Shiva e Vishnu e il tempio a Kargudri fu dedicato agli adoratori di Shiva, Vishnu e Bhaskara (S\u016brya, il dio del sole).\nIn sintesi, i Rashtrakuta si dimostrarono tolleranti versol le maggiori religioni popolari, verso il Giainismo, il Vaishnavaismo e lo Shaivismo. Il Buddismo trov\u00f2 anch'esso il sostegno dei regnanti e fu popolare in luoghi come Dambal e Balligavi, anche se la sua diffusione diminu\u00ec significativamente in questo periodo. Il declino del Buddismo in India del sud inizi\u00f2 nell'VIII secolo con la diffusione della filosofia Advaita Ved\u0101nta di Adi Shankara. Il contatto islamico con il Sud dell'India \u00e8 iniziato gi\u00e0 nel VII secolo, a seguito di scambi tra i regni del Sud e le terre arabe. A partire dal X secolo, la preghiera comunitaria del venerd\u00ec fu una pratica presente nell'Impero Rashtrakuta e molti musulmani qui vissero mentre le moschee fiorirono sulle coste, in particolare in citt\u00e0 come Kayalpattanam e Nagore. I coloni musulmani sposarono donne locali; i loro figli vennero conosciuti come \"Mappilas\" e furono attivamente coinvolti nel commercio di cavalli e come effettivi sulle flotte di spedizione.\nSociet\u00e0.\nLe cronache riportano l'esistenza di pi\u00f9 caste rispetto alle quattro caste comunemente conosciute nel sistema sociale Ind\u00f9, in alcuni casi si parla di ben sette caste. Il diario di un viaggiatore menziona sedici caste, tra cui le quattro caste fondamentali dei Brahmini, Kshatriya, Vaishya e Shudra. Le caste \"Zakaya\" o \"Lahud\" consistevano in comunit\u00e0 specializzate nella danza e nelle acrobazie. La popolazione impegnata nelle professioni della caccia, della tessitura, della fabbricazione di scarpe e della pesca appartenevano a caste o sottocaste specifiche. La casta \"Antyajas\" forniva numerosi servizi umili per i ricchi. I \"Bramini\" godevano dello status pi\u00f9 elevato nella societ\u00e0 Rashtrakuta; solo coloro che appartenevano alla casta \"Kshatriya\" e nella sotto-casta \"Sat-Kshatriya\" vantavano uno livello sociale pi\u00f9 elevato.\nLe carriere dei Bramini di solito erano legate all'istruzione, alla magistratura, all'astrologia, alla matematica, alla poesia e alla filosofia oppure occupavano posti amministrativi ereditari. La pena capitale, anche se diffusa, non veniva data alle sub-caste reali Kshatriya o Bramini, anche se riconosciuti colpevoli di crimini efferati (l'uccisione di un bramino era, ad esempio, considerato un crimine efferato). Come una punizione alternativa, si era soliti a tagliare la mano destra e il piede sinistro di un Bramino, lasciandolo quindi disabile.\nAl IX secolo, i re di tutte le quattro caste avevano occupato la posizione pi\u00f9 alta del sistema monarchico ind\u00f9. Ammettere gli appartenenti ai Kshatriya alle scuole vediche con i Bramini era una consuetudine, ma ai bambini delle caste Vaishya e Shudra non era permesso. Le propriet\u00e0 terriere delle persone di tutte le caste venivano registrate nelle iscrizioni. I matrimoni tra le caste pi\u00f9 elevate era permesso solo tra le ragazze Kshatriya altolocate e i ragazzi Bramini, ma relativamente frequente tra le altre caste pi\u00f9 basse. Eventi intercasta erano rari e un pranzo insieme tra persone di varie caste veniva spesso evitato.\nLe famiglie allargate erano la norma, ma nelle iscrizioni sono state registrate legali separazioni tra fratelli e anche tra padre e figlio. Le donne e le figlie avevano diritti su immobili e su terreni, cosa dimostrata da iscrizioni che attestano la vendita di terreni a delle donne. Il sistema organizzato del matrimonio seguiva una politica rigorosa e per le donne erano frequenti le unioni coniugali in et\u00e0 precoce. Tra Bramini, solitamente i ragazzi si sposavano ad un'et\u00e0 pari o inferiore ai 16 anni, mentre le spose scelte per loro potevano avere anche 12 anni o meno. Queste consuetudini riguardanti all'et\u00e0 non erano rigorosamente seguite dalle altre caste. Il sati (una tradizione in cui la vedova di un uomo morto avrebbe dovuto immolarsi sulla pira funebre del marito) era praticata ma nelle iscrizioni vi sono solo pochi esempi noti e per lo pi\u00f9 riguardavano le famiglie reali. anche la pratica della rasatura delle teste delle vedove era infrequente, le epigrafi fanno notare che alle vedove veniva permesso di farsi crescere i capelli, ma erano scoraggiate a decorarli. Tra le caste superiori, un nuovo matrimonio di una vedova era un fatto raro ma maggiormente accettato tra le caste pi\u00f9 basse.\nNella popolazione generale, gli uomini vestivano con due semplici pezzi di stoffa, un indumento sciolto in cima e un indumento indossato come un \"dhoti\" per la parte inferiore del corpo. Solo i re potevano indossare turbanti, una pratica che si \u00e8 diffusa alle masse solo molto pi\u00f9 tardi. La danza era un intrattenimento popolare e alcune iscrizioni parlano di donne reali affascinate da ballerini, sia maschi che femmine, nel palazzo del re. Le Devadasi (ragazze \"sposate\" ad una divinit\u00e0 o ad un tempio) erano spesso presenti nei templi. Altre attivit\u00e0 ricreative comprendevano l'assistere a combattimenti tra animali, sia della stessa specie che differenti. L'iscrizione di Atakur, venne realizzata per il cane preferito del feudatario del Ganga occidentale che mor\u00ec combattendo un cinghiale in una battuta di caccia. L'astronomia e l'astrologia erano ben sviluppate come soggetti di studio e vi erano molte credenze superstiziose, come quella in cui si sosteneva che la cattura di un serpente vivo rivelasse la castit\u00e0 di una donna. Le persone anziane che soffrivano di malattie incurabili preferivano porre fine alla loro vita annegandosi nelle acque sacre in un sito pellegrino o con un rogo rituale.\nLetteratura.\nDurante il dominio dei Rashtrakuta, la lingua kannada fu la pi\u00f9 importante per quanto riguarda la letteratura, la stessa produzione letteraria vide un periodo di crescita per importanza e quantit\u00e0. Questi anni segnarono in modo indelebile il tramonto dell'era del monopolio del Pracrito classico e dello sanscrito. I poeti di corte realizzarono importanti opere in kannada e in sanscrito affrontando diverse forme letterarie, come la prosa, la poesia, la retorica, l'epica e i racconti della vita dei Tirthamkara. Scrittori bilingue, come Asaga, godettero di una certa fama, mentre alcuni studiosi, come Mahaviracharya, si occuparono di matematica pura alla corte di re Amoghavarsha I.\n\"Kavirajamarga\" (850) del re Amoghavarsha I, \u00e8 il primo libro rimasto ad oggi che tratta retorica e poetica in lingua kannada, anche se \u00e8 evidente che stili autoctoni di composizione in kannada esistevano gi\u00e0 nei secoli precedenti. \"Kavirajamarga\" \u00e8 una guida ai poeti (\"Kavishiksha\") che mira a uniformare i vari stili. Nel libro si parla dei primi scrittori di prosa e poesia in lingua kannada, come Durvinita, probabilmente il monarca della dinastia occidentale Ganga del VI secolo.\nLo scrittore Abhinava Pampa, ampiamente considerato come uno degli scrittori kannada pi\u00f9 influenti, divenne famoso per il poema \"Adipurana\" (941). Scritto in stile \"Champu\", un misto tra prosa e versi, \u00e8 la storia della vita del primo \"tirthankara\", Rishabha. Un'altra notevole opera di Pampa fu \"Vikramarjuna Vijaya\" (941), la versione dell'autore del poema epico ind\u00f9, \"Mah\u0101bh\u0101rata\", con Arjuna che riveste il ruolo di eroe. Chiamato anche \"Pampa Bharata\", \u00e8 un elogio del patrono dello scrittore, il re Chalukya Arikeseri di Vemulawada (un feudatario Rashtrakuta), mettendo favorevolmente a confronto le virt\u00f9 del re con quelle dii Arjuna. Pampa dimostra una tale padronanza del kannada classico tanto che, nel corso dei secoli, gli studiosi hanno elaborato molte interpretazioni della sua opera.\nUn altro importante scrittore kannada fu Sri Ponna, sostenuto dal re Krishna III e famoso per \"Shantipurana\", il racconto della vita di Shantinatha, sedicesimo \"tirthankara\". Egli consegu\u00ec il titolo di \"Ubhaya Kavichakravathi\" (sommo poeta in due lingue) per la sua capacit\u00e0 di esprimersi sia su kannada che in sanscrito. Altri suoi scritti in kannada furono \"Bhuvanaika-ramaabhyudaya\", \"Jinaksharamale\" e \"Gatapratyagata\". Abhinava Pampa e Sri Ponna vengono chiamati \"gemme della letteratura kannada\".\nQuesto periodo fu prolifico anche di opere in prosa scritte in sanscrito. Importanti teorie e assiomi matematici sono stati postulati da Mahaviracharya, nativo di Gulbarga, appartenente alla tradizione matematica Karnataka e frequentatore della corte di re Amoghavarsha I. Il suo pi\u00f9 grande contributo \u00e8 stato \"Ganitasarasangraha\", uno scritto diviso in 9 capitoli. Nel 950, Somadevasuri scrisse presso la corte di Arikesari II, un feudatario di Krishna III in Vemulavada, e fu autore \"Yasastilaka Champu\", \"Nitivakyamrita\" e altri scritti, in cui vi era l'obiettivo di diffondere principi etici e morali del Giainismo in maniera chiara e concisa. Ugraditya, un asceta gianinista, scrisse un trattato medico chiamato \"Kalyanakaraka\" e tenne un discorso presso la corte di Amoghavarsha I al fine di incoraggiare l'astinenza da alimenti di origine animale e dalle bevande alcoliche.\nTrivikrama fu un noto studioso della corte del re Indra III. I suoi classici furono \"Nalachampu\" (915), il pi\u00f9 antico scritto in sanscrito in stile Champu, \"Damayanti Katha\" e \"Madalasachampu\". La leggenda vuole che la dea Saraswati lo avesse aiutato nel tentativo di competere con un rivale presso la corte dei re. Jinasena fu il precettore spirituale e guru di Amoghavarsha I, e tra i suoi contributi letterari vi sono \"Dhavala\" e \"Jayadhavala\" (quenst'ultimo scritto insieme al teologo Virasena).\nArchitettura.\nI Rashtrakuta contribuirono intensamente al patrimonio architettonico del Decca. Lo storico dell'arte Adam Hardy categorizza la loro attivit\u00e0 di edificazione in tre scuole: Ellora, intorno a Badami, Aihole e Pattadakal, e Sirval vicino a Gulbarga. I contributi Rashtrakuta all'arte e all'architettura si possono riscontrare negli splendidi templi rupestri scavati nella roccia a Ellora e Elephanta, aree occupate anche dai monaci Gianisti, che si trovano nell'attuale Maharashtra. Il sito Ellora fu in origine parte di un complesso di 34 grotte buddiste, probabilmente create nella prima met\u00e0 del VI secolo, i cui dettagli strutturali mostrano l'influenza Pandyan. Nelle epoche successivi, i templi rupestri vennero occupati dagli induisti.\nI Rashtrakuta rinnovarono queste grotte buddiste e riconsacrarono i santuari scavati nella roccia. Amoghavarsha I adott\u00f2 il giainismo e vi sono cinque templi rupestri gianisti a Ellora, attribuiti al suo periodo. La pi\u00f9 ampia e sontuosa costruzione dei Rashtrakuta a Ellora fu la realizzazione del Tempio Kailasa, uno splendido risultato che conferma lo stato \"Balhara\" come \"uno tra i quattro principali re del mondo\". Le pareti del tempio sono decorate da meravigliose sculture della mitologia ind\u00f9, tra cui R\u0101va\u1e47a, Shiva e Parvati, mentre i soffitti sono dipinti.\nIl progetto del tempio Kailasa fu commissionato dal re Krishna I dopo che il potere Rashtrakuta si diffuse in India del sud dal Decca. Secondo Adam Hardy, lo stile architettonico utilizzato fu il \"Karnata Dravida\", non sono presenti le \"Shikharas\" tradizionali dello stile \"Nagara\" e venne realizzata sulle stesse linee del tempio Virupaksha a Pattadakal nel Karnataka. Secondo lo storico dell'arte Vincent Smith, la realizzazione del tempio Kailasanath deve essere considerato il compimento dell'architettura del tempio monolitico scavato nella roccia e pertanto merita di essere considerata una delle meraviglie del mondo. Secondo il suo collega Percy Brown, il tempio Kailasanath pu\u00f2 essere considerato un lavoro impareggiabile di architettura rupestre, un monumento che ha sempre emozionato e stupito i viaggiatori.\nNonostante che alcuni studiosi abbiano sostenuto che le architetture presenti nelle grotte di Elephanta siano attribuibili ai Kalachuri, altri sono dell'avviso che siano state realizzate durante il periodo di dominio dei Rashtrakuta. Alcune delle sculture, come \"Nataraja\" e \"Sadashiva\" eccellono in bellezza e maestria, come quelle delle sculture di Ellora. Altre sculture di pregio presenti a Elephanta sono \"Ardhanarishvara\" e \"Maheshamurthy\", quest'ultima rappresenta un busto frontale del dio Shiva, alta 8 metri e considerata una delle pi\u00f9 affascinanti sculture dell'India. Altri famosi templi scavati nella roccia nella regione del Maharashtra sono i templi rupestri di Dhumer Lena e di Dashvatara a Ellora (famosa per le sue sculture di Vishnu e Shivaleela) e il tempio Jogeshvari vicino a Mumbai.\nA Karnataka, i loro templi pi\u00f9 famosi sono quelli di \"Kashivishvanatha\" e il tempio di Jain Narayana a Pattadakal, un patrimonio mondiale dell'UNESCO. Altri luoghi sacri noti sono il tempio Parameshwara a Konnur, il tempio Brahmadeva a Savadi, il Settavva, i templi Kontigudi II, Jadaragudi e Ambigeragudi a Aihole, il tempio Mallikarjuna a Ron, il tempio Andhakeshwara a Huli (Hooli), il tempio Someshwara a Sogal, i templi Jain a Lokapura, il tempio Navalinga a Kuknur, il tempio Kumaraswamy a Sandur e i numerosi templi a Shirival a Gulbarga, e il tempio \"Trikuteshwara\" a Gadag, quest'ultimo successivamente ampliato da Kalyani Chalukyas. Gli studi archeologici di questi templi, mostrano che alcuni hanno una pianta stellare, una caratteristica adottata molto frequentemente pi\u00f9 tardi dagli architetti dell'impero Hoysala e presso Belur e Halebidu. Una delle tradizioni pi\u00f9 ricche dell'architettura indiana ha preso forma nel Decca durante questo periodo, chiamato da Adam Hardy \"stile \"karnata Dravida\"\", in contrasto con lo stile tradizionale Dravida.\nLingua.\nCon la fine, all'inizio del VI secolo, dell'imperto Gupta del nord dell'India, iniziarono a verificarsi grandi cambiamenti nel sud del Decca e nelle regioni meridionali del subcontinente indiano. Questi cambiamenti non furono solo politici, ma anche linguistici e culturali. Le corti reali della penisola dell'India (al di fuori di Tamilakam) si confrontarono tra il crescente uso della lingua kannada locale e l'espansione della cultura sanscrita. Le iscrizioni, comprese quelle bilingue, dimostrano l'uso del kannada come primaria lingua amministrativa, insieme allo sanscrito. Gli archivi del governo utilizzarono il kannada per registrare informazioni pragmatiche in materia di concessioni terriere. La lingua locale \"desi\" (popolare) fu utilizzata dal popolo, mentre la letteratura in sanscrito venne utilizzata per la letteratura \"marga\" (formale). Gli istituti scolastici e i luoghi di istruzione superiore (\"ghatikas\") tenevano le lezioni in sanscrito, la lingua dei bramini sapienti, mentre la lingua kannada divenne sempre pi\u00f9 utilizzata per l'espressione personale di vicinanza devozionale verso una divinit\u00e0.\nla letteratura coeva e le iscrizioni mostrano che la lingua kannada non fu popolare solo nella moderna regione di Karnataka, ma si diffuse, a partire dall'VIII secolo, pi\u00f9 a nord e nel Decca settentrionale. Con Kavirajamarga, il lavoro sulla poetica, ci si riferisce all'interno della regione tra il fiume Kaveri e il fiume Godavari, come \"paese kannada\". L'istruzione superiore in sanscrito incluse i soggetti dei Veda, \"Vyakarana\" (grammatica), \"Jyotisha\" (astronomia e astrologia), \"Sahitya\" (letteratura), \"Mimansa\" (Esegesi), \"Dharmashastra\" (legge), \"Purana\" (rituale) e \"Nyaya\" (logica). Uno studio compiuto su iscrizioni di questo periodo, dimostra che lo stile \"Kavya\" (classico) di scrittura fu il pi\u00f9 popolare. La consapevolezza dei pregi e difetti delle iscrizioni indica che anche i poeti mediocri, studiarono la letteratura classica in sanscrito. Un'iscrizione in kannada del periodo del re Krishna III, scritta in una poetica di metrica \"Kanda\", venne trovata a Jabalpur, nella moderna Madhya Pradesh. Kavirajamarga, un lavoro poetico in kannada di Amoghavarsha I, dimostra che lo studio della poesia, in questo periodo, fu popolare nel Decca."}
{"id": "1434990", "revid": "25152", "url": "https://it.wikipedia.org/wiki?curid=1434990", "title": "Valle d'Astino", "text": ""}
{"id": "1434992", "revid": "916580", "url": "https://it.wikipedia.org/wiki?curid=1434992", "title": "Goniodoris pulcherrima", "text": ""}
{"id": "1434997", "revid": "2373", "url": "https://it.wikipedia.org/wiki?curid=1434997", "title": "Ghati occidentali", "text": "I Ghati o Gati occidentali (in inglese Western Ghats) sono una catena montuosa situata nella parte sud-ovest della penisola indiana, scorrendo per km da nord a sud lungo la parte occidentale della piana del Deccan, separandola da una stretta fascia pianeggiante costiera del Mare arabico: parte vicino al confine di Gujarat e Maharashtra, a sud del fiume Tapti, attraversando lo Stato del Maharashtra, Goa, Karnataka, Tamil Nadu e Kerala e finendo a Kanyakumari, con il 60% della catena situata nello Stato del Karnataka.\nCoperti da fitte foreste tropicali e piantagioni di legno di teak, sandalo ed ebano, raggiungono i metri di altitudine con il monte Dodabetta, accogliendo alcune stazioni climatiche, centri di villeggiatura, piantagioni di t\u00e8, caff\u00e8 e cardamomo; scendendo si trasformano via via in altopiani interni e fertili pianure alluvionali; nei delta del nord, si trasformano in steppa, mentre a sud, le foreste dei Ghati orientali, uniti ai Ghati occidentali dal Kerala, sono pi\u00f9 rade e lasciano spazio alle savane. In tutta la regione vi sono inoltre riserve naturali popolate da pachidermi, felini e stormi di uccelli. Nel 2003 \u00e8 stata scoperta una rana endemica dal nome scientifico \"Nasikabatrachus sahyadrensis\".\nGeologia.\nI Ghati occidentali sono le faglie montagnose e il margine eroso dell'Altopiano del Deccan; sondaggi geologici indicano che essi si sono formati durante la rottura del supercontinente Gondwana circa 150 milioni di anni fa, mentre prove geofisiche indicano che la costa indiana occidentale si \u00e8 formata tra gli 80 ed i 100 milioni di anni dopo il distacco dal Madagascar. Dopo la rottura, la costa indiana occidentale sarebbe apparsa come un dirupo alto metri. La roccia maggiormente riscontrabile nelle alture \u00e8 il basalto, che raggiunge lo spessore di 3 chilometri; altre rocce trovate sono charnockite, gneiss di granito, khondalite, leptynites, gneiss metamorfici con occorrenze occasionali di calcare cristallino, minerale di ferro, dolerite ed anortosite. Sono stati rinvenuti nelle alture meridionali anche residui di calcare e bauxite minerale.\nTopografia.\nI Ghati occidentali si estendono dai monti Satpura a nord, estendendosi da Gujarat a Tamil Nadu a sud attraverso gli stati di Maharashtra, Goa, Karnataka e Kerala. Le fenditure maggiori sono la fenditura Goa, tra le sezioni Maharashtra e Karnataka, e la feditura Palghat al confine tra Tamil Nadu e Kerala, tra le alture Nilgiri e Anaimalai. I monti intercettano i venti monsonici occidentali, conseguentemente diventano un'area molto piovosa, specialmente sul versante occidentale, mentre le dense foreste contribuiscono alle precipitazioni dell'area, agendo come un substrato per la condensazione dei venti orografici umidi provenienti dal mare e rilasciando molta umidit\u00e0 nell'aria con la traspirazione, permettendone la condensazione e la ricaduta nel terreno sotto forma di pioggia.\nLa porzione settentrionale della stretta pianura costiera tra i Ghati occidentali e il Mar Arabico \u00e8 nota come la Costa Konkan, quella centrale \u00e8 chiamata Kanara e quella meridionale \u00e8 chiamata Costa Malabar. La regione collinare ad est dei Ghati nel Maharashtra \u00e8 nota come Desh, mentre quella esterna nel Karnataka centrale \u00e8 nota come Malenadu. La catea \u00e8 nota come \"Sahyadri\" nel Maharashtra e nel Karnataka. I Ghati occidentali incontrano quelli orientali nei Monti Nilgiri nel Tamil Nadu nordoccidentale. Il Nilgiris connette i Colli Biligiriranga nel Karnataka sudorientale con i colli Shevaroys e Tirumala. A sud della fenditura Palghat ci sono i colli Anamala, posizionati nel Tamil Nadu occidentale e nel Kerala con catene pi\u00f9 piccole pi\u00f9 a sud, inclusi i colli Cardamom, quindi il passaggio Aryankavu e quello Aralvaimozhi, quest'ultimo vicino Kanyakumari. Nella parte meridionale della catena c'\u00e8 Anamudi (2695 m), la vetta pi\u00f9 alta dei Ghati occidentali.\nCime.\nA seguire una lista delle vette pi\u00f9 alte dei Ghati occidentali:\n! Posizione !! Nome !! Altezza !! Posizione"}
{"id": "1434998", "revid": "102843320", "url": "https://it.wikipedia.org/wiki?curid=1434998", "title": "Tiago", "text": ""}
{"id": "1435002", "revid": "287204", "url": "https://it.wikipedia.org/wiki?curid=1435002", "title": "Corriere dei ragazzi", "text": "Il Corriere dei ragazzi, poi Corrier Boy, \u00e8 stata una rivista di fumetti e attualit\u00e0 pubblicata in Italia dal 1972 al 1984, nata come tentativo di rinnovare il \"Corriere dei Piccoli\", storica testata per bambini edita dal \"Corriere della Sera\"; ha pubblicato affermati autori di fumetti come Hugo Pratt, Dino Battaglia e Sergio Toppi, fra i migliori disegnatori del periodo, oltre che a scrittori come Mino Milani oltre che esordienti come Bonvi, Silver e Manara. \nStoria editoriale.\nLa rivista nasce come evoluzione del \"Corriere dei Piccoli\", che gi\u00e0 dal 1968 aveva iniziato a pubblicare storie e contenuti rivolti a un pubblico di et\u00e0 pi\u00f9 matura. Nell'estate del 1969 venne indetto un referendum fra i lettori al fine di decidere se tenere conto anche nel nome della testata della maggiore et\u00e0 dei lettori alla quale le storie e i contenuti erano rivolti. La maggioranza dei partecipanti al referendum scelse per il nuovo nome, per cui, a partire dal primo gennaio 1972, il \"Corrierino\" interruppe le pubblicazioni per fare spazio al Corriere dei ragazzi. In realt\u00e0 era gi\u00e0 uscito, nel giugno 1971, un poster gigante dedicato alla Ferrari 312 B, al prezzo di 100 lire, con la dicitura \"\"Corriere dei Ragazzi\", anno I- n. 1 trimestrale del Corriere della Sera\". La nuova testata fu ideata da Giancarlo Francesconi, gi\u00e0 caporedattore al \"Corriere dei Piccoli\", che dopo un anno ne diverr\u00e0 il direttore al posto di Mario Oriani.\nIl \"Corriere dei Piccoli\" per\u00f2 non scomparve come testata in quanto alla fine si decise di continuare a pubblicarlo come supplemento allegato al CdR ma in formato ridotto e con contenuti rivolti a lettori pi\u00f9 piccoli. Questa formula editoriale venne mantenuta per sedici numeri per poi riprendere come testata autonoma perch\u00e9 il tentativo di rinnovare la storica testata adeguandola a un pubblico pi\u00f9 maturo si scontr\u00f2 con le numerose proteste dei lettori e dei loro genitori, che spinsero l\u2019editore a ritornare sui propri passi continuando a pubblicare entrambe le testate. Si mantenne perci\u00f2 la vecchia testata per la rivista rivolta ai bambini pi\u00f9 piccoli e la seconda, il \"Corriere dei Ragazzi\", per il nuovo settimanale dedicato alla fascia preadolescenziale.\nLa pubblicazione della nuova testata fu caratterizzata sin dall'inizio da fumetti di qualit\u00e0, soprattutto di produzione italiana e franco-belga, e da un\u2019impostazione giornalistica propedeutica ad avvicinare i giovani a letture pi\u00f9 adulte. Si cercavano sempre nuovi collaboratori tant'\u00e8 che in redazione si acquistavano tutte le testate di fumetti che c\u2019erano in edicola per scoprire qualche nuovo autore promettente. Il \"Corriere\" non nasceva come semplice contenitore di fumetti ma come una rivista vera e propria dedicata a un pubblico giovane nella quale si potessero trattare i pi\u00f9 vari argomenti con un linguaggio comprensibile per il target di lettori ai quali si rivolgeva e con l'attenzione a non usare un linguaggio offensivo. Vennero pubblicati i \"fumetti della realt\u00e0\", una serie inperniata su personaggi reali.\nCon la serie \"Mino Milani inviato nel tempo\", disegnata da Toppi e Battaglia, venivano raccontati fatti storici con un approccio documentaristico di tipo televisivo. Poi c\u2019erano fumetti sportivi, fumetti ispirati a notizie di attualit\u00e0 , la serie \"Uomini contro\", con storie di fuorilegge spesso impegnative, come quella di Salvatore Giuliano. Mario Uggeri disegnava una grande tavola nello stile delle vecchie copertine della \u201cDomenica del Corriere\u201d, che apriva il settimanale ed era dedicata a qualche fatto importante e spesso controverso. I contenuti venivano mixati con grande attenzione. Fumetti della realt\u00e0 , serie di fantasia, articoli di attualit\u00e0 , rubriche redazionali venivano equilibrati numero per numero, in modo da creare un giornale con un\u2019anima, che si ponesse in termini dialettici con i lettori, e non fosse un semplice contenitore antologico propinato dall'alto. Nella testata si ritrova un'attenzione di stampo giornalistico per gli avvenimenti di attualit\u00e0 oltre ad approfondimenti di cronaca e di fatti storici. Vennero realizzate, raggiungendo la popolarit\u00e0, nuove serie e personaggi a fumetti divenuti poi famosi.\nVerso la met\u00e0 degli anni settanta, l'editore entr\u00f2 in crisi economica, con cambi frequenti di propriet\u00e0 del Corriere della Sera. Inoltre, nel 1981, ci fu lo scandalo della P2 e alcuni autori come Tiziano Sclavi interruppero la collaborazione. Purtroppo, quando cominciarono i problemi economici, ci furono i primi tagli al budget. Cercando di aumentare le vendite si decise di imitare la formula dell\"Intrepido\" della Casa Editrice Universo che all'epoca vendeva pi\u00f9 di mezzo milione di copie settimanali, mentre il Corriere arrivava soltanto a 140.000. Perci\u00f2 fu licenziato nel marzo 1975 il direttore Francesconi e la direzione pass\u00f2 ad Alfredo Barberis, un giornalista tradizionale che oper\u00f2 delle modifiche di formato eliminando anche il colore, determinando un forte calo delle vendite che si dimezzarono nel giro di un anno, per cui, nell'ottobre del 1976, la direzione pass\u00f2 a Raffaele D'Argenzio, gi\u00e0 capo-redattore dell\"Intrepido\" che ribattezz\u00f2 il giornale \"CorrierBoy\" trasformandolo in un\u2019imitazione dei periodici della Casa Editrice Universo.\nNella nuova rivista si ridussero molto i fumetti umoristici in favore di quelli polizieschi e fantascientifici. Nell'ultima incarnazione, dal 28 marzo 1979, la rivista divenne \"Corrier Boy serie Music\" e aument\u00f2 lo spazio dedicato alle rubriche, soprattutto di argomento musicale, a scapito dei fumetti, per lo pi\u00f9 formati da episodi autoconclusivi e realizzati da disegnatori anonimi. Contrariamente alla vocazione iniziale di rivista che aveva occupato una fascia di mercato nella quale non aveva concorrenza, poich\u00e9 acquistato da \"lettori attenti, culturalmente vivaci, destinati a diventare, da adulti, lettori del Corriere della Sera, che quindi avrebbero dovuto essere amorevolmente coltivati...\" il nuovo corso della rivista, snaturandone la filosofia, fece perdere il proprio target di lettori e i progressivi cali nelle vendite, anche con i successivi direttori, Luciano Botteri, Luigi Reggi e Alfredo Rossi, ne decretarono la chiusura nel 1984.\nContenuti.\nSerie a fumetti principali.\nAlcuni tra i principali fumetti italiani presentati sono:\nTra le serie a fumetti straniere pubblicate su questa rivista ci sono:\nRubriche.\nFra le rubriche si ricordano \"Sottosopra\" di Tiziano Sclavi e \"\"Tilt la \"rubrica pazza\"\"\" di Alfredo Castelli.\nAllegati.\nDi grande impatto i molti gadget allegati al giornale nel periodo dal 1972 al 1974: le tavole anatomiche in metallo a rilievo, gli stemmi moto in metallo, i soldatini napoleonici in metallo sbalzato, il diario scolastico con le strisce di Lupo Alberto, I giochi di Natale, tra cui una vera Tombola, le cartine geografiche in plastica a rilievo delle regioni d'Italia, gli atlanti tascabili, i disco-quiz, i pesci tropicali, e tanto altro ancora. Tutti oggetti che spesso si ritrovano nei mercatini o su eBay e che alcuni vecchi lettori ancora possiedono.\nNel periodo che va dal 1974 (7/74) al 1975 (20/75) al centro del giornale, per compensare la scomparsa del gadget allegato, \u00e8 stato inserito un \"Albo Avventura\" di 16 pagine a colori, con un fumetto completo, come si pu\u00f2 constatare sfogliando le annate dal 1974 al 1976 o leggendo la testimonianza di Alfredo Castelli \"Storia di un settimanale irripetibile\" su internet.\nDa ricordare, infine, gli inserti allegati: le schede per le ricerche scolastiche, diversi albi di 48 pagine a fumetti in pi\u00f9 (\"Corriere dei Ragazzi Gulp\") e di enigmistica tascabile (\"Corriere dei Ragazzi Quiz\"), inserti sportivi (es: \"Formula uno\") e pocket tascabili (es: \"Motointasca\"), pubblicizzati negli \"strilli\" di copertina dei numeri cui erano allegati, per invogliare i lettori all'acquisto.\nAutori.\nIl gruppo di collaboratori che Francesconi aveva chiamato a s\u00e9 per realizzare i contenuti della rivista, comprendeva alcuni dei migliori esponenti del mondo del fumetto e dell\u2019illustrazione sia italiana che internazionale.\nFra i disegnatori che hanno esordito sul \"Corriere dei ragazzi\", ci sono autori come Giancarlo Alessandrini e Attilio Micheluzzi che in principio preferiva firmarsi con lo pseudonimo \"Artz Igor Bayeff\", (che richiamava il nome dell\u2019illustratore russo Boris Artzybasheff) oppure Guido Silvestri, in arte Silver che fu presentato da Bonvi e nel 1974 sul \"Corriere\" inizi\u00f2 a pubblicare il suo \u201cLupo Alberto\u201d.\nOltre a opere italiane si pubblicavano anche serie franco-belga come Lucky Luke, Ric Hochet ribattezzato \u201cRic Roland\u201d e Comanche, strisce americane come \"La trib\u00f9 terribile\" cio\u00e8 Redeye e \"Ponytail\". C'erano anche autori stranieri che lavoravano direttamente per il \"Corriere\" come gli argentini Alberto Breccia e Arturo Del Castillo o francesi come Robert Gigi e Claude Moliterni che realizzarono \"Agar\" e il belga Albert Weinberg, autore di Dan Cooper, che per il Corriere realizz\u00f2 \"Aquila\"."}
{"id": "1435003", "revid": "132266", "url": "https://it.wikipedia.org/wiki?curid=1435003", "title": "Joseph Zen Ze-Kiun", "text": ""}
{"id": "1435012", "revid": "1833487", "url": "https://it.wikipedia.org/wiki?curid=1435012", "title": "West (sigarette)", "text": "West \u00e8 una marca di sigarette tedesca, appartenente alla compagnia britannica Imperial Tobacco.\nWest \u00e8 stata dal 1997 fino al luglio del 2005 il principale sponsor di sigarette della scuderia di Formula 1 McLaren, che in quel periodo aveva pertanto assunto la denominazione \"West McLaren Mercedes\". Termin\u00f2 la relazione con la McLaren per via dei divieti vigenti nell'Unione europea in materia di pubblicit\u00e0 sul tabacco. Precedentemente era stata sponsor della scuderia Zakspeed dal 1985 al 1989 e, nel Motomondiale, del Team Pons Racing dal 2001 al 2002.\nLe sigarette West sono vendute nella maggior parte degli stati dell'Unione Europea."}
{"id": "1435015", "revid": "367445", "url": "https://it.wikipedia.org/wiki?curid=1435015", "title": "Giacomo Stuart", "text": "Necessit\u00e0 di un erede.\nLa Scozia era divisa in numerose fazioni facenti capo alle diverse famiglie. Giacomo IV di Scozia, nonno paterno del principe Giacomo, era morto precocemente lasciando il figlio Giacomo V, ancora bambino, re di Scozia. Il paese fu quindi governato per anni dalla madre Margherita Tudor, figlia di Enrico VII d'Inghilterra e reggente del figlio. \nLa successiva politica accentratrice di Giacomo V non aveva risolto la delicata situazione, sull'orlo di una guerra civile. Inoltre la minaccia inglese ai confini del paese era una minaccia costante. \nEra quindi di vitale importanza per il re avere una discendenza che potesse in qualche modo rendere pi\u00f9 forte la sua posizione.\nDopo aver sposato Maddalena di Valois, ed esserne rimasto vedovo dopo appena tre mesi di matrimonio, nel 1538 spos\u00f2 Maria di Guisa, imparentata con la famiglia reale francese.\nSperanze.\nDue anni dopo nacque Giacomo, la cui nascita fu festeggiata con esultanza non solo in Scozia ma anche dai parenti Guisa in Francia. Antonia di Borbone-Vend\u00f4me, madre di Maria, sped\u00ec numerose lettere alla figlia chiedendo notizie del nipotino e dandole consigli.\nNel dicembre dello stesso anno Maria risult\u00f2 essere di nuovo incinta.\nNell'aprile diede alla luce un altro principino: Roberto, duca d'Albany. Il piccolo per\u00f2 mor\u00ec due giorni dopo.\nMorte.\nPochi giorni dopo la morte del fratellino neonato, anche Giacomo mor\u00ec, vittime entrambi dell'altissimo tasso di mortalit\u00e0 infantile dell'epoca.\nCon la morte dei figli maschi la situazione di Giacomo V si fece di nuovo delicata.\nNel 1542 Maria di Guisa fu di nuovo incinta e mise al mondo l'8 dicembre una bambina, Maria. Pochi giorni dopo Giacomo V mor\u00ec, lasciando come erede al trono la neonata Maria Stuart."}
{"id": "1435018", "revid": "1543377", "url": "https://it.wikipedia.org/wiki?curid=1435018", "title": "Museo del tessile e della tradizione industriale di Busto Arsizio", "text": "Il Museo del tessile e della tradizione industriale di Busto Arsizio \u00e8 uno dei due musei comunali di Busto Arsizio. Ha sede nello stabilimento che ospitava il reparto di filatura del Cotonificio Carlo Ottolini, poi Bustese.\nStoria.\nIl Cotonificio Carlo Ottolini.\nIl Cotonificio Carlo Ottolini fu uno tra i primi insediamenti di tipo produttivo sorti a Busto Arsizio fuori dal nucleo dell'antico borgo, a nordest della chiesa di San Michele Arcangelo.\nNel 1876, Carlo Ottolini eredit\u00f2 dal padre un lotto di terreno su cui decise inizialmente di costruire una stamperia; successivamente vi affianc\u00f2 alcuni spazi per la produzione dei tessuti tipici della citt\u00e0, che successivamente hanno dato il nome alle due maschere bustocche: il \"Tarlisu\" e la \"Bumbasina\". Questo primo stabilimento, arricchito da capannoni e nuovi macchinari, divenne il \"Cotonificio Carlo Ottolini\".\nGi\u00e0 nel 1885 una mappa catastale riportava chiaramente quello che sarebbe stato il nucleo dello stabilimento, che la stessa mappa intitolava come Stabilimento Ottolini. Nel 1887 Carlo Ottolini acquist\u00f2 una casa a corte con botteghe tra le attuali via Volta e via Galvani, adiacente alla sua propriet\u00e0.\nIl successo dei prodotti port\u00f2 il Cotonificio ad essere premiato alle esposizioni di Palermo (1891) e di Genova (1892) e a ricevere la prestigiosa medaglia d'oro del Ministero dell'Industria.\nAd Ernesto Ottolini, che subentr\u00f2 alla morte del padre nel 1900, si deve l'edificazione dello stabilimento neogotico, oggi sede del Museo. \nIl Cotonificio Bustese.\nLa famiglia perse il controllo dell'azienda nel 1915, con il passaggio della propriet\u00e0 a due ex dipendenti, Antonio Tognella (gi\u00e0 direttore tecnico) e Carlo Schapira (gi\u00e0 direttore commerciale), che cambiarono il nome della ditta in \"Cotonificio Bustese\". Nel periodo tra le due guerre l'azienda fu protagonista di un vertiginoso processo di crescita, fino agli anni '50, quando inizi\u00f2 la fase discendente che culmin\u00f2 nel 1972 con la chiusura dello stabilimento di Busto Arsizio e il trasferimento delle attivit\u00e0 in Valle Olona.\nL'edificio neogotico.\nLa struttura, importante esempio di archeologia industriale, ha le forme di un castello con mattoni a vista, finestroni ogivali, figure antropomorfe, merlature e torri; fu progettato dell'architetto Camillo Crespi Balbi.\nLe novit\u00e0 di questa struttura erano costituite dal severo rettangolo modulare di grandi dimensioni, facilmente adattabile ad ogni tipo di lavorazione, e dalla fitta rete di pilastrini in ghisa che sorreggevano gli shed triangolari a lucernario, garantendo luce costante all'interno dello stabilimento. Ai lati del corpo centrale svettano due torrioni, alleggeriti da trifore sui lati.\nI restauri e l'istituzione del Museo.\nIl 19 gennaio del 1978 il Cotonificio Bustese cess\u00f2 la sua attivit\u00e0 a causa dell'arretratezza degli impianti di produzione. Ad essa subentr\u00f2 la Ditta \"Bustese Industrie Riunite\" con sede legale ad Olgiate Olona.\nNel 1980 l'area su cui sorge lo stabile dell'ex Cotonificio Bustese venne acquistata dal Comune, che demol\u00ec alcuni capannoni ormai fatiscenti. Quelli rimanenti vennero affittati a ditte private che ne modificarono gli spazi interni. Sette anni pi\u00f9 tardi, furono abbattuti gli edifici antistanti il corpo centrale, mettendo cos\u00ec in evidenza lo stabile del Crespi Balbi in tutta la sua grandiosit\u00e0.\nNel 1984 gli spazi precedentemente occupati da alcuni capannoni vennero trasformati in parco pubblico.\nIl 30 gennaio 1997, dopo anni di restauri, l'Amministrazione Comunale di Busto Arsizio istitu\u00ec ufficialmente il \"Museo del Tessile e della Tradizione Industriale di Busto Arsizio\", che raccoglie e conserva le testimonianze dell'industria tessile locale; fu aperto al pubblico il 30 ottobre dello stesso anno.\nIl percorso espositivo del Museo si estende su tre piani. Al piano terra, si trovano le sale dedicate alla filatura, alla tessitura ed al finissaggio, con i grandi telai e l'imponente Beetle (mangano) degli anni '10-'20.\nAl primo piano, uno spazio \u00e8 dedicato alla lavorazione \"Jacquard\", particolare sistema di tessitura per la produzione di tessuti decorati inventato nel 1805 da Joseph Marie Jacquard. Una seconda area espone gli strumenti utilizzati nelle fasi di segnatura, confezionamento e spedizione delle pezze. Trovano posto inoltre alcune vetrine dedicate ai \"padri\" \"dell'industria\" locale, tra cui Enrico dell'Acqua. Su questo piano \u00e8 stata inaugurata nel 2002 la Sala delle Esperienze, un laboratorio didattico in cui \u00e8 possibile toccare le diverse fasi di lavorazione del cotone, dal fiocco al tessuto finito.\nUna parte del secondo piano \u00e8 dedicato all'evoluzione storica dei processi di tintura e stampa dei tessuti (con alcuni blocchi da stampa del XVIII-XX secolo, provenienti dalla \"Zucchi Collection\"). Nella grande sala centrale, si possono ammirare vari esempi di \"schirpa\", il corredo della sposa dell'Altomilanese, composta da bellissimi indumenti e tessuti ricamati a mano. Proseguendo nella visita, si incontrano documenti e strumenti utilizzati in passato negli uffici delle aziende tessili del territorio.\nL'ultima sala \u00e8 invece dedicata alle \"fibre nuove\", i moderni filati artificiali e sintetici usati ad esempio nell'industria aerospaziale (con la tuta dell'astronauta Franco Malerba), nello sport (come il sedile di una Lotus Type 106 di Formula 1 utilizzata da Mika H\u00e4kkinen), e nell'alta moda (come nell'abito da sera \"Il Fuoco\" della collezione Gattinoni).\nDue sezioni, dedicate ad importanti realt\u00e0 non tessili della citt\u00e0, sono allestite nelle torrette: l'archivio fotografico Menotti-Paracchi e l'archivio storico del Calzaturificio Borri.\nNel 2000 il parco si arricch\u00ec di un monumento celebrativo dell\"'Operosit\u00e0 Bustocca\" (con incisa la frase \"In labore virtus\"), opera dello scultore Padre Nazareno Panzeri.\nIl 19 maggio 2002 fu inaugurata la Sala del Ricamo Industriale, posta in un corpo indipendente alle spalle del Museo. In questa nuova area espositiva trovano posto macchinari e prodotti di ricamifici industriale della zona di Busto e Gallarate.\nI servizi.\nDal dicembre 2007 il museo \u00e8 una delle 167 strutture (97 musei e 70 raccolte museali) insignite da Regione Lombardia con il \"marchio di qualit\u00e0\", che attesta l'alto livello dei servizi resi al pubblico.\nIl Museo offre, su prenotazione, visite guidate e laboratori didattici per gruppi e scolaresche. In loco \u00e8 possibile, inoltre, consultare la Biblioteca specialistica, che raccoglie numerose pubblicazioni sul mondo del tessile, documenti e campionari antichi."}
{"id": "1435019", "revid": "122388480", "url": "https://it.wikipedia.org/wiki?curid=1435019", "title": "Punta Secca", "text": "Punta Secca (\"Punta Sicca\" in siciliano) \u00e8 una frazione di abitanti di Santa Croce Camerina, comune del libero consorzio comunale di Ragusa in Sicilia.\nLa gente del posto la chiama \"a Sicca\" 'la secca', probabilmente per la presenza di una piccola formazione di scogli di fronte alla spiaggia di levante, appunto una \"secca\".\nGeografia fisica.\nPunta Secca \u00e8 un piccolo borgo marinaro, frazione del comune di Santa Croce Camerina, centro abitato da cui dista 5,77\u00a0km. Si affaccia sul Mediterraneo, e sorge a 5 metri s.l.m. Le spiagge sono caratterizzate da formazioni rocciose. Il clima \u00e8 mite e molto umido.\nStoria.\nIl borgo, unitamente alla vicina Punta Braccetto, esisteva gi\u00e0 in epoca remota e fu occupato da Bizantini, Arabi e Normanni. Ai tempi degli Arabi era chiamata \"\u02bfAyn al-Qasab\", ma nel corso dei secoli acquis\u00ec parecchi altri nomi tra cui: \"Ra\u02bes Karam\", \"Ra\u02bes Karama\", \"Capo Scaramia\" e, recentemente, \"Capo Scalambri\" (nome ancora oggi visibile in alcune carte geografiche e in quelle \"nautiche\") da cui prende il nome la torre Scalambri, torre costiera difensiva costruita nel XVI secolo.\nNel 1766 furono costruiti i magazzini di pesce (oggi ristorante \"Rosengarten\") e nel 1767 fu costruita la piccola chiesetta di Santa Maria di Porto Salvo.\nNon \u00e8 vero, come alcuni sostengono, che sulle sue spiagge, nel 1943 sia avvenuto lo sbarco delle forze anglo-americane nel corso dell'operazione Husky. Infatti tale sbarco avvenne tra Licata e Gela nella costa meridionale, e tra Pachino e Siracusa nella orientale. Tuttavia alcuni piccoli nuclei delle Forze alleate sbarcarono poco al di l\u00e0 della cittadina marittima Scoglitti (distante in linea d'aria circa 4 miglia da Punta Secca) e solo 1 mezzo anfibio vicino a Punta Braccetto (circa 1 miglio da Punta Secca).\nIl borgo deve la sua recente popolarit\u00e0 al fatto che qui \u00e8 stato ambientato uno dei set cinematografici della serie televisiva \"Il commissario Montalbano\" e il suo prequel \"Il giovane Montalbano\". La casa di Salvo Montalbano \u00e8 infatti situata, nelle serie, in una villetta nella piazzetta del borgo.\nSu Piazza Torre dal 2015 si svolge in agosto la rassegna letteraria Libri d'aMare.\nIl faro.\nIl faro di Punta Secca, voluto dal governo Borbonico e progettato nel 1857 dall'Ing. Nicol\u00f2 Diliberto D'Anna, fu costruito nel 1858-59 ed \u00e8 alto 35 m. Costituito dalla \"Torre del Faro\" ha anche annesso un fabbricato a piano unico della Marina militare. Visibile per 206\u00b0 (tra 318\u00b0 e 112\u00b0) nella zona mare compresa tra Gela e Cava d'Aliga. Il faro a ottica fissa \u00e8 catalogato con il numero 2942."}
{"id": "1435022", "revid": "287204", "url": "https://it.wikipedia.org/wiki?curid=1435022", "title": "Earth, Wind &amp; Fire (album)", "text": "Earth, Wind &amp; Fire \u00e8 l'album di debutto dell'omonimo gruppo \"Earth, Wind &amp; Fire\", pubblicato nel 1971.\nTracce.\nTutte le tracce sono di Wade Flemons, Maurice White e Don Whitehead, salvo ove indicato."}
{"id": "1435024", "revid": "1714743", "url": "https://it.wikipedia.org/wiki?curid=1435024", "title": "Mafalda di Savoia (1125-1157)", "text": "Origine.\nMafalda era figlia del settimo Conte di Savoia e Conte d'Aosta e di Moriana, quegli che sarebbe stato il primo ad assumere ufficialmente il titolo di Conte di Savoia, Amedeo III, e di Adelaide, di cui non si conoscono gli ascendenti, che nel 1134 era ancora in vita, essendo citata come moglie di Amedeo (\"Ipse Comes cum uxore sua Adeleida comitissa\") nel documento n\u00b0 CCLXIX del \"Regesta comitum Sabaudiae\".&lt;br&gt;Amedeo III di Savoia, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia femmina primogenita del sesto Conte di Savoia e Conte d'Aosta e di Moriana e Marchese d'Italia, Umberto II, detto \"il Rinforzato\" e di Gisella o Giselda di Borgogna, figlia del Conte Guglielmo I di Borgogna, come viene indirettamente confermata dalla lettera del fratello di Gisella, il futuro, Papa Callisto II, Guido, arcivescovo di Vienne (\"Guido Viennensis archiepiscopus\").\nBiografia.\nSecondo le \"Europ\u00e4ische Stammtafeln\", vol II, 38 (non consultate) Matilde era nata nel 1125, quindi era figlia di Adelaide, la prima moglie di Amedeo III, che, nel 1134 era ancora accanto al marito.\nAdelaide, la madre di Matilde, mor\u00ec tra nel 1134 circa, ed il padre Amedeo III, si spos\u00f2 in seconde nozze, verso il 1135, con Matilde di Albon, figlia del Conte d'Albon Ghigo III, e e della moglie Regina detta Matilde (\"Regina nominate Maheldis\").\nTra l'inverno e la primavera del 1145 o 1146, Matilde, come ci testimonia il cronista Rodrigo Jim\u00e9nez de Rada nel suo \"De Rebus Hispani\u00e6\", spos\u00f2 il primo re del Portogallo Alfonso I, figlio di un nobile francese, divenuto conte del Portogallo, Enrico di Borgogna, e della principessa Teresa di Le\u00f3n, figlia illegittima del re di Le\u00f3n e Castiglia, Alfonso VI, e della sua amante, Jimena N\u00fa\u00f1ez de Lara; il matrimonio viene confermato anche dalla \"Chronica Albrici Monachi Trium Fontium\" (\"Aldefonsus rex Portugallie...Huius uxor fuit filia comitis Sabaudie\"), dal \"Roderici Toletani Archiepiscopi De Rebus Hispani\u00e6\" (\"Aldefonsum...Hic duxit uxorem Mafaldam seuMathildem filiam Amedaei Comitis Maurien\u00e6\") e dal \"Chronicon Lusitanum, Espa\u00f1a Sagrada, Tomo XIV\" (Rex Donnus Alfonsus accepit uxoremDonnam Matildam, Comitis Amad\u00e6i de Moriana filiam), che riporta che ebbero tre figi e tre figlie.&lt;br&gt;Fu, quindi, la prima regina del regno del Portogallo, dal 1146 alla sua morte, come moglie del primo re Alfonso I.\nDopo il suo arrivo in Portogallo, cominci\u00f2 a essere chiamata Mafalda, per un'alterazione portoghese del nome Matilde (o meglio dall'occitano, \"Mahalt\").Mafalda a seguito del matrimonio ricevette la signoria della piccola localit\u00e0 denominata Canaveses, nei pressi di Valpa\u00e7os.\nSecondo il documento XLI del \"Cartulaire du prieur\u00e9 de La Charit\u00e9-sur-Loire (Ni\u00e8vre)\", re Alfonso del Portogallo assieme alla moglie, Mafalda (\"Alfonsus, Portugali\u00e6 rex, comitis Henrici et regin\u00e6 Theresi\u00e6 filius, magni quoque regis Alfonsi nepos, una cum uxore mea regina donna Malfada, filia comitis Amedei de Moriana\"), fece una donazione al priorato nel luglio 1145.\nNello stesso anno del matrimonio (1146), Mafalda (\"uxore mea Regina Dona Mafalda\") viene citata assieme al marito in merito a una donazione al monastero della Santa Croce di Coimbra, come viene descritto nella \"Terceira parte da monarchia lusitana\".\nSecondo le \"Cronache Lusitane\", Mafalda mor\u00ec il 4 novembre 1157 a Coimbra (\"Aera 1196 Tertio Nona Deccembris...obiit famula Dei illustrissima...Regina D. Matilda clarissimi Comitis Amad\u00e6i filia, uxor D. Alfonsi Portugallensium Regis\") e fu tumulata nel monastero della Santa Croce, dove poi furono tumulati sia il marito Alfonso I sia il figlio Sancho I.\nFigli.\nMafalda ad Alfonso diede sette figli:"}
{"id": "1435025", "revid": "253269", "url": "https://it.wikipedia.org/wiki?curid=1435025", "title": "Ward Bond", "text": "Biografia.\nStudente di Ingegneria alla Colorado School of Mines, Ward Bond pass\u00f2 alla University of Southern California grazie a una borsa di studio per il football americano. Qui conobbe John Wayne, studente di Legge: entrambi borsisti per meriti sportivi e compagni nella squadra di football, divennero grandi amici. Su consiglio di Wayne, Bond sfrutt\u00f2 la propria prestanza fisica e le capacit\u00e0 espressive per tentare la carriera cinematografica. Entr\u00f2 cos\u00ec a far parte della cerchia del regista John Ford, che lo fece debuttare nella sequenza finale della partita di football nel film \"Saluto militare\" (1929). Dopo la laurea ottenuta nel 1931, Ford ne fece un grande caratterista dei film western, spesso come coprotagonista proprio accanto a Wayne. Indimenticabile la sua interpretazione del capitano Samuel Johnson Clayton, il simpatico reverendo del film \"Sentieri selvaggi\" (1956).\nBond lavor\u00f2 anche in generi assai diversi dal western, dando comunque buona prova delle sue doti di attore, come in \"Accadde una notte\" (1934) e \"La vita \u00e8 meravigliosa\" (1946), entrambi diretti da Frank Capra. Altri suoi ruoli di rilievo furono quelli del burbero detective Tom Polhaus in \"Il mistero del falco\" (1941) di John Huston, del pugile John Lawrence Sullivan in \"Il sentiero della gloria\" (1942) di Raoul Walsh, e del regista John Dodge (alter ego di John Ford), in \"Le ali delle aquile\" (1957), diretto dallo stesso Ford.\nRude e corpulento, noto per il suo carattere litigioso fuori dal set, Bond tendeva a trasferire la sua esuberante fisicit\u00e0 nei personaggi affidatigli, ma - tenuto a freno dall'energico John Ford - era capace di controllare la propria verve e di esprimere una recitazione equilibrata. Il suo ruolo tipico nei western fu spesso quello del personaggio burbero e talora iroso, ma dall'animo sostanzialmente bonario, come lo si ricorda nei film \"Alba di gloria\" (1939), dove interpret\u00f2 il chiassoso imbroglione John Palmer Cass, \"Sfida infernale\" (1946), nel ruolo di Morgan Earp, \"In nome di Dio\" (1948), nei panni dell'astuto sceriffo Pearley Buck Sweet, e \"La carovana dei mormoni\" (1950), dove interpret\u00f2 Elder Wiggs, capo del convoglio e guida morale e spirituale del gruppo. Bond ripropose un analogo personaggio alcuni anni pi\u00f9 tardi, quello del maggiore Seth Adams, nella serie televisiva \"Carovane verso il West\" (1957-1961), ispirata al soggetto de \"La carovana dei mormoni\", ruolo che fece di lui una star del piccolo schermo.\nSofferente di epilessia, Bond non pot\u00e9 essere arruolato come soldato nella Seconda guerra mondiale.\nPoliticamente vicino alle idee conservatrici del suo amico John Wayne, entr\u00f2 a far parte della \"Societ\u00e0 cinematografica per la salvaguardia degli ideali americani\", un'associazione di destra il cui programma era quello di denunciare ed allontanare i simpatizzanti comunisti dall'industria cinematografica. Nel 1960 si schier\u00f2 a favore del candidato repubblicano Richard M. Nixon nella campagna per le elezioni presidenziali. Recatosi a Dallas per assistere a una partita di football, tre giorni prima della vittoria dei democratici e dell'elezione di John F. Kennedy, Bond mor\u00ec in hotel all'et\u00e0 di 57 anni per un infarto. Fu John Wayne a pronunciare l'elogio funebre alle sue esequie e, assieme ad altre persone, a portare la bara. Venne poi cremato, e le sue ceneri disperse nell'Oceano Pacifico, al largo di Newport Beach. \nPer il suo contributo all'industria televisiva, Ward Bond ha una stella sulla Hollywood Walk of Fame, al numero 6933 di Hollywood Blvd. Nel 2001 \u00e8 stato inserito nell'Albo d'oro degli interpreti Western al \"National Cowboy &amp; Western Heritage Museum\" di Oklahoma City. La citt\u00e0 di Benkelman, nel Nebraska, che gli diede i natali, gli ha dedicato il \"Ward Bond Memorial Park\".\nDoppiatori italiani.\nNelle versioni in italiano dei suoi film, Ward Bond \u00e8 stato doppiato da: "}
{"id": "1435027", "revid": "1776051", "url": "https://it.wikipedia.org/wiki?curid=1435027", "title": "Lynch Mob (album)", "text": "Lynch Mob \u00e8 il secondo album in studio del gruppo musicale statunitense Lynch Mob, pubblicato nell'aprile del 1992 dalla Elektra Records.\nIl disco.\nRinnovata la formazione con il nuovo cantante Robert Mason, l'album risulta molto pi\u00f9 melodico del precedente e maggiormente orientato verso un hard rock con tendenze al blues. Tuttavia in quel periodo stava iniziando ad emergere il suono grezzo e grunge di band come Nirvana o Pearl Jam, e il suono graffiante ma melodico di George Lynch risultava ormai fuori moda. Il disco raggiunse la 56\u00aa posizione nelle classifiche ma non gli bast\u00f2 per superare le vendite del suo predecessore."}
{"id": "1435029", "revid": "72396", "url": "https://it.wikipedia.org/wiki?curid=1435029", "title": "Stringipene", "text": "Lo stringipene \u00e8 un dispositivo medico, a forma di morsetto, utilizzato per occludere l'uretra maschile a livello dell'asta del pene e impedire perdite involontarie di urina.\nQuesto strumento viene talvolta utilizzato dai pazienti che hanno subito un intervento di prostatectomia per risolvere l'incontinenza temporanea che spesso si pu\u00f2 verificare nelle settimane seguenti all'intervento."}
{"id": "1435040", "revid": "124215873", "url": "https://it.wikipedia.org/wiki?curid=1435040", "title": "Religione in Russia", "text": "La religione tradizionale del popolo russo e quella pi\u00f9 diffusa \u00e8 il cristianesimo ortodosso (stimato al 42,5% al 2012), rappresentato prevalentemente dalla Chiesa ortodossa russa (41%). La seconda religione per diffusione \u00e8 l'Islam (6,5% al 2012), presente soprattutto tra i gruppi etnici turchi. La terza forma di religione pi\u00f9 diffusa sono religioni etniche tradizionali tra cui la rodnoveria slava e il tengrismo turco-mongolo (1.2% al 2012), e la quarta \u00e8 il buddhismo (0.5% al 2012) presente soprattutto tra le popolazioni di origine mongolica. Sono presenti anche minoranze di vecchi credenti ortodossi, protestanti, cattolici, e induisti. Anche in conseguenza dell'ateismo di stato del passato regime comunista sovietico sono particolarmente diffusi ateismo (13% al 2012) e agnosticismo. Una grossa fetta della popolazione (25%) ha credenze spirituali pur non riconoscendosi in alcuna religione tradizionale organizzata. Dalla dissoluzione dell'Unione Sovietica nel 1991, sotto il cui regime le religioni organizzate furono indebolite\u2014salvo nel periodo di Stalin (anni 1940\u20131950) e negli ultimi decenni sotto Gorba\u010d\u00ebv (anni 1980\u20131990), quando la Chiesa ortodossa venne supportata come braccio religioso dello Stato\u2014si sono affermati in Russia vari movimenti religiosi, tra i quali \u00e8 da comprendere una notevole diffusione dello sciamanesimo siberiano e della rodnoveria slava, quest'ultima rappresentata anche in fenomeni quali l'anastasianesimo dei Cedri Sonori.\nStoria.\nLa conversione al Cristianesimo della Russia di Kiev.\nLa conversione al cristianesimo della Russia di Kiev fu portata a termine in diverse tappe. All'inizio dell'867, il patriarca Fozio I di Costantinopoli inform\u00f2 gli altri patriarchi orientali che il popolo russo, presso cui aveva inviato un proprio vescovo, stava accogliendo la novella cristiana con particolare entusiasmo. I tentativi di Fozio di introdurre tale religione in quei popoli non ebbero tuttavia conseguenze durature, tanto \u00e8 vero che sia la Cronaca degli anni passati sia le altre fonti slave antiche descrissero la Rus' del X secolo come decisamente orientata al paganesimo.\nIl battesimo di Vladimir.\nLa cristianizzazione definitiva di Kiev risale alla fine degli Anni 980 (l'anno esatto non \u00e8 certo), quando Vladimir il Grande dopo essere stato battezzato a Cherson, impose alla sua famiglia e alla popolazione di Kiev il battesimo nelle acque del Dnepr.\nA seguito di tale avvenimento il cristianesimo si diffuse in tutta la Rus', spesso accompagnato, come raccontano le Cronache di Ioakim da episodi di conversione forzata della popolazione, in cui, ancora per molti anni, sopravvissero gli antichi culti pagani degli Dei Perun e Veles.\nDal Metropolitanato all'autocefalia.\nLa Chiesa di Kiev fu originariamente un Metropolitanato del Patriarcato di Costantinopoli e il Patriarca bizantino nominava personalmente il Metropolita che avrebbe guidato la Chiesa della Rus'. Originariamente la sede di tale carica era situata a Kiev ma, dopo che la citt\u00e0 perse il suo potere economico, politico e culturale a seguito dell'Invasione Mongola, il Metropolita Massimo la trasfer\u00ec a Vladimir nel 1299; i suoi successori, Pietro e Teognoste il Greco, la spostarono definitivamente a Mosca nel 1326.\nDa quel momento la Chiesa ortodossa russa cominci\u00f2 ad espandersi e consolidarsi sia nei territori dei nuovi Principati creatisi dopo il dissolvimento della Rus' sia fuori dai loro confini, grazie alle opere dei missionari. Personaggi caratterizzanti di tale periodo storico furono Sergio di Radone\u017e, il quale fond\u00f2 di fatto il monachesimo russo moderno, e Stefano di Perm', missionario che convert\u00ec i Komi al cristianesimo.\nNel 1448, la Chiesa russa si dichiar\u00f2 indipendente dal Patriarcato di Costantinopoli: l'episodio che segn\u00f2 tale distacco fu l'elezione del Metropolita Iona, da parte di un Concilio di vescovi russi. Fu tuttavia solo nel 1589 che la Chiesa ortodossa russa divenne un Patriarcato.\nStatistiche.\nNel 2012, l'istituto \"Sreda\" ha pubblicato \"Arena\", atlante demografico delle religioni e delle nazionalit\u00e0 della Russia, completamento del censimento nazionale del 2010. Secondo i rilevamenti statistici di Sreda, basati su un ampio campione di 56.000 persone rappresentanti tutte le regioni del paese, le comunit\u00e0 religiose della Russia si suddividono come segue:\nReligioni per gruppo etnico.\nDati tratti dall'atlante Arena (2012). Nota: &lt;1 sta per tra 0.5% and 1%, mentre &lt;0.5 sta per tra 0.1% e 0.5%\nAteismo, agnosticismo e spiritualit\u00e0.\nNel periodo dell'Unione Sovietica vigeva l'ateismo di stato, e le organizzazioni religiose furono quasi completamente eliminate dal paese. Nel 2012 circa il 13% della popolazione si considera atea, mentre il 25% della popolazione ha credenze spirituali ma non aderisce ad alcuna religione particolare.\nOrtodossi.\nIl cristianesimo ortodosso istituzionalizzato nella Chiesa ortodossa russa \u00e8 la fede predominante tra coloro che professano una religione. \nIn altre regioni pi\u00f9 periferiche della Russia, la fede \u00e8 mantenuta da locali congregazioni ortodosse che hanno una diretta connessione con la Chiesa centrale (un esempio \u00e8 la Chiesa Ortodossa Ucraina sottoposta al patriarcato di Mosca).\nAnche i russi che non professano alcun tipo di fede sono strettamente correlati alla Chiesa ortodossa russa per diverse ragioni che vanno al di fuori della stessa fede e si spiegano nel sociale e nel culturale. Alcuni russi, inoltre, fanno parte dei cosiddetti vecchi credenti: un gruppo scismatico della Chiesa ortodossa russa che ha rigettato le riforme liturgiche introdotte nel XVII secolo.\nChiesa cattolica.\nNel 2012 sono stati stimati circa 140.000 cattolici (circa lo 0,1% della popolazione) nella Federazione Russa.\nIslam.\nL'Islam rappresenta la seconda religione per diffusione in Russia, concentrata prevalentemente tra le minoranze turche presenti all'interno della federazione. Nel 2012 \u00e8 stata calcolata la presenza di poco meno di 10 milioni di musulmani nel paese.\nReligioni tradizionali.\nLa legge sulle religioni emanata nel 1997 riconosce e garantisce protezione a religioni tradizionali quali la rodnoveria slava e il tengrismo altaico-turco-mongolo. Queste religioni raccolgono circa 1,7 milioni di fedeli (1,2% della popolazione) nel 2012.\nAltre religioni.\nAltre religioni professate in Russia sono il protestantesimo, il buddhismo e l'induismo."}
{"id": "1435041", "revid": "1870773", "url": "https://it.wikipedia.org/wiki?curid=1435041", "title": "Y\u014don", "text": "Lo \u00e8 una caratteristica della lingua giapponese in cui un mora \u00e8 formato da un suono aggiuntivo, dato dalla \"y\". Questa modifica coinvolge i kana terminanti con la vocale \"i\", ai quali viene aggiunto uno dei tre kana \"ya\", \"yo\" e \"yu\" pi\u00f9 piccolo del normale; si ha dunque una modifica del suono. Ad esempio ki \u304d + \u3087 yo diventa \u304d\u3087, \"kyo\". \u00c8 da notare che non \u00e8 sempre vero che quando troviamo vicini ya, yo o yu e un kana terminante in i si formi necessariamente un dittongo; ad esempio ky\u014d, \"oggi\", viene trascritto come \u304d\u3087\u3046, mentre kiy\u014d, \"abile\", come \u304d\u3088\u3046, utilizzando nel secondo caso un kana \"yo\" nella forma classica non rimpicciolita.\nLa maggior parte delle parole che utilizzano lo y\u014don nel giapponese moderno sono per la gran parte derivate dal cinese, in quanto il giapponese antico non possedeva questo tipo di suoni. Si teorizza che siano stati quindi creati per l'inserimento delle parole cinesi nella lingua, avvenuto nel corso dei secoli. Originariamente non vi era l'utilizzo di un kana pi\u00f9 piccolo, ma si doveva desumere il suo utilizzo a seconda del contesto della parola."}
{"id": "1435042", "revid": "486946", "url": "https://it.wikipedia.org/wiki?curid=1435042", "title": "Goniodoris picturata", "text": ""}
{"id": "1435043", "revid": "186283", "url": "https://it.wikipedia.org/wiki?curid=1435043", "title": "Youon", "text": ""}
{"id": "1435045", "revid": "106908", "url": "https://it.wikipedia.org/wiki?curid=1435045", "title": "Yoon", "text": ""}
{"id": "1435048", "revid": "123835983", "url": "https://it.wikipedia.org/wiki?curid=1435048", "title": "Bartolomeo Gastaldi", "text": "Fu tra i pionieri nello studio della geologia delle Alpi( infatti fu lui a fare la prima mappatura delle montagne attorno Torino) e della glaciologia del territorio piemontese oltre che cofondatore e secondo presidente del Club Alpino Italiano.\nBiografia.\nSecondogenito di 13 figli di uno degli avvocati pi\u00f9 in vista del foro torinese, sua madre era la sorella dell'antiquario Giovanni Volpato di Riva presso Chieri. Crebbe in una famiglia di gente illustre: il fratello primogenito Lorenzo Gastaldi, infatti, diventer\u00e0 arcivescovo di Torino negli anni dal 1871 al 1883; un altro suo fratello, Andrea Gastaldi, si affermer\u00e0 come talentuoso ed apprezzato pittore.\nSi laure\u00f2 in giurisprudenza nel 1839, ma con la morte del padre 4 anni pi\u00f9 tardi abbandon\u00f2 senza indugio la carriera forense per dedicarsi alla sua vera passione: gli studi di geologia e paleontologia, a cui aveva avuto modo di appassionarsi raccogliendo fossili durante le sue frequenti passeggiate giovanili sulla collina di Torino. La sua formazione professionale avvenne quindi relativamente tardi, alla soglia dei 30 anni, a Parigi, prima alla \u00c9cole des mines e poi al Coll\u00e8ge de France.\nAlla \"Ecole des mines\" conobbe Quintino Sella, del quale divenne buon amico nonostante i 10 anni di et\u00e0 che li separavano. Nel 1854, quando il Sella venne incaricato di riordinare la collezione mineralogica dell\"'Istituto Tecnico\" di Torino, volle che Gastaldi gli fosse assegnato come collaboratore. L'anno successivo, Bartolomeo Gastaldi venne nominato segretario dell'istituto.\nNel 1860 l'Istituto fu trasformato in \"Scuola di applicazione per gli ingegneri\", e la sua sede fu spostata al castello del Valentino, sempre a Torino; Gastaldi, residente a Riva presso Chieri, si fece assegnare una stanza nell'edificio, che utilizzava come residenza nel periodo in cui rimaneva in citt\u00e0.\nNel 1861 fu nominato assistente al corso di mineralogia di cui era titolare Quintino Sella, che per\u00f2 si era dovuto mettere in aspettativa a causa dei sopravvenuti impegni politici.\nIl 23 ottobre 1863 fu, insieme a Quintino Sella ed altri, fondatore del Club Alpino Italiano, diventandone dapprima vicepresidente e poi suo secondo presidente dal 1864 al 1872. Durante la sua presidenza, il Club soffr\u00ec una grave crisi, dovuta al trasferimento di molti dei suoi soci fondatori a Firenze in seguito allo spostamento della capitale d'Italia; seppe tenere insieme il club, ed anzi rilanciarne le attivit\u00e0, stimolando la nascita di nuove sedi, tra cui quella di Napoli. Fond\u00f2 e diresse pure il Bollettino del club alpino italiano, una sorta di raccolta annuale dei resoconti dei principali viaggi ed esplorazioni fatti dai soci del club. Lasci\u00f2 la presidenza del sodalizio nel 1873, in segno di protesta per il nuovo statuto che limitava il potere della sede centrale di Torino lasciando maggiori libert\u00e0 di azione alle sedi locali.\nNel novembre 1863 fu nominato professore ordinario di mineralogia alla \"Scuola di applicazione\", e contestualmente don\u00f2 alla scuola la sua vasta collezione privata di minerali e fossili.\nA partire dal 1864 cominci\u00f2 a lavorare alla carta geologica delle Alpi piemontesi, e si dedic\u00f2 a questo lavoro per il resto della sua vita.\nDal 1870 divenne socio dell'Accademia nazionale delle scienze e accett\u00f2 l'incarico politico di consigliere comunale del capoluogo piemontese, dove pot\u00e9 rendersi utile alla causa dell'universit\u00e0 e ai musei civici.\nNel 1875 assunse la direzione del Museo Civico di Torino; nell'assumere l'incarico, don\u00f2 al museo una cospicua collezione privata di reperti paleontologici.\nAmico di Quintino Sella, il 2 giugno 1878 ebbe anche l'onore di presentare al Parlamento italiano uno dei suoi lavori pi\u00f9 significativi: la Carta geologica delle Alpi piemontesi. Per la preparazione di tale opera (25 fogli in scala 1:50.000) gli furono necessari 14 anni di rilevamenti sul campo, oltre a varie collaborazioni (tra cui quella del geologo e alpinista Martino Baretti). Una porzione di carta geologica relativa al Piemonte, \"da lui interamente fatta e colorita\", aveva ricevuto la medaglia d'oro all'Esposizione Universale di Parigi del 1867. Sempre nel 1878 gli venne affidato il nuovo corso di geologia appena istituito all'Universit\u00e0 di Torino.\nMor\u00ec improvvisamente il 5 gennaio 1879. \u00c8 sepolto nel Cimitero monumentale di Torino (campo primitivo nord-zona nicchioni) accanto al fratello Andrea, illustre pittore.\nRiconoscimenti.\nDa lui prende il nome la gastaldite, una variet\u00e0 di glaucofane.\nA Gastaldi sono dedicati il rifugio Bartolomeo Gastaldi in Val d'Ala, la montagna detta Cresta Gastaldi nel gruppo del Gran Paradiso e la cima detta Punta Gastaldi nel gruppo del Monviso.\nIl CAI e il Comune di Pianezza gli hanno inoltre intitolato nel 1884 il grande masso erratico che sorge nei pressi del centro del paese."}
{"id": "1435051", "revid": "29244", "url": "https://it.wikipedia.org/wiki?curid=1435051", "title": "Goniodoris souverbiei", "text": ""}
{"id": "1435053", "revid": "14496", "url": "https://it.wikipedia.org/wiki?curid=1435053", "title": "San Pietro al Monte", "text": ""}
{"id": "1435065", "revid": "92723", "url": "https://it.wikipedia.org/wiki?curid=1435065", "title": "Mih\u00e1ly Frigyes Althann", "text": ""}
{"id": "1435067", "revid": "92920", "url": "https://it.wikipedia.org/wiki?curid=1435067", "title": "Santuario del Bambino Ges\u00f9 di Praga", "text": "Il santuario del Bambino Ges\u00f9 di Praga \u00e8 un luogo di culto cattolico situato nel comune di Arenzano, in via Guglielmo Marconi, nella provincia della citt\u00e0 metropolitana di Genova.\nPosto su un'altura in posizione aperta, poco distante dal centro urbano cittadino, con ampio panorama sulla citt\u00e0 e sui monti circostanti, il santuario \u00e8 compreso nella parrocchia dei Santi Nazario e Celso del vicariato di Pra'-Voltri-Arenzano dell'arcidiocesi di Genova.\nStoria.\nIl santuario, primo in Italia dedicato al Bambino Ges\u00f9, fu fondato nel 1905 dall'ordine religioso dei carmelitani scalzi. Tale culto verso il Bambino Ges\u00f9 di Praga fu diffuso da padre Cirillo del Carmelo, a seguito di presunti eventi miracolosi, e la prima immagine ritraente il Bambino Ges\u00f9 comparve a Praga - da cui trae quindi la denominazione geografica - per la prima volta nel 1628.\nIn realt\u00e0 la proposta di fondare un nuovo edificio conventuale ad Arenzano fu presa gi\u00e0 nel corso del XVII secolo per sopperire alla richiesta dei pellegrini di un centro di appoggio fra gli altri edifici di culto della riviera ponentina e i conventi genovesi. Per veder edificato un nuovo convento si dovette attendere quasi tre secoli dopo e solo nel 1889 padre Leopoldo Beccaro pot\u00e9 intitolare la struttura conventuale a santa Teresa di Ges\u00f9.\nCon il consenso della comunit\u00e0 fu collocato il 25 settembre del 1900 da padre Giovanni della Croce - priore dell'ordine dei Carmelitani Scalzi di Arenzano - un quadretto, ritraente il \"Bambino di Praga\", sotto la statua della \"Madonna del Carmine\" posta all'interno della chiesa nel convento. Pochi anni dopo l'immagine fu sostituita da una statua donata dalla marchesa Delfina Gavotti di Savona e benedetta dallo stesso priore Giovanni della Croce il 2 giugno 1902.\nTra il 1903 e il 1904 il pontefice Pio X approv\u00f2 la costituzione della confraternita del Santo Bambino Ges\u00f9 di Praga che, oltre a diffonderne il culto all'intera comunit\u00e0, si adoper\u00f2 per l'edificazione di una nuova chiesa sensibilizzando la popolazione. I lavori iniziarono nel 1904 seguendo il progetto dell'ingegner Camogli che s'ispir\u00f2 allo stile rinascimentale italiano; nel 1908 a lavori conclusi si pot\u00e9 inaugurare la nuova chiesa.\nIl 7 settembre del 1924 la statua del \"Ges\u00f9 Bambino\" fu solennemente incoronata, a seguito di un apposito decreto del Capitolo Vaticano, dal cardinale Rafael Merry del Val con una corona benedetta dallo stesso papa Pio X. Ricevette l'intitolazione a basilica minore a seguito della consacrazione ufficiale avvenuta nel 1928 da parte di monsignor Giacomo De Amicis vescovo ausiliare di Genova.\nLa decisione di un nuovo ampliamento fu presa nel 1962, a seguito di un sempre maggiore afflusso di pellegrini e visitatori, e gi\u00e0 nel 1966 l'opera di ingrandimento pot\u00e9 considerarsi conclusa. I lavori comportarono l'inserimento di due transetti tra l'abside e la navata centrale. Il giorno della nuova inaugurazione fu presente tra le altre autorit\u00e0 civili e religiosi anche il cardinal Josef Beran arcivescovo di Praga.\nDescrizione.\nEsterno.\nLa struttura della chiesa si presenta a croce latina e per la realizzazione della facciata, corredata da un grande rosone, sono stati usati marmi policromi. Nel piazzale antistante il santuario \u00e8 presenta un'alta colonna marmorea dove alla sua sommit\u00e0 \u00e8 stata collocata una statua dorata raffigurante il \"Bambino Ges\u00f9 di Praga\". Tale effigie ricorda la solenne incoronazione della statua lignea avvenuta nel 1924 e attualmente conservata all'interno della chiesa.\nInterno.\nL'interno \u00e8 corredato da numerose ceramiche dell'artista Angelo Biancini, nonch\u00e9 un gran numero di ex voto donati secondo la credenza religiosa per grazie ricevute. Tra le sculture sono presenti statue dello scultore Guido Galletti, raffiguranti \"san Giuseppe\" e la \"Vergine Maria\", e un presepio in maiolica di Eliseo Salino, in una grotta sotto il santuario.\nTra le scene raffigurate nel presepio vi sono episodi della vita di Maria - quali lo Sposalizio e l'Incontro con santa Elisabetta - e altre sulla vita di Ges\u00f9 quali la Nascita e l'infanzia accanto a san Giuseppe.\nNella chiesa si trova l'organo a canne Mascioni \"opus 621\", costruito nel 1947 e ampliato nel 1966 dalla stessa ditta, nel 2008 dai Fratelli Marin; a trasmissione elettrica, dispone di 47 registri su tre manuali e pedale."}
{"id": "1435069", "revid": "92723", "url": "https://it.wikipedia.org/wiki?curid=1435069", "title": "Luis Antonio Belluga y Moncada", "text": ""}
{"id": "1435070", "revid": "289247", "url": "https://it.wikipedia.org/wiki?curid=1435070", "title": "CONCACAF Champions Cup", "text": ""}
{"id": "1435072", "revid": "486946", "url": "https://it.wikipedia.org/wiki?curid=1435072", "title": "Goniodoris tinctoria", "text": ""}
{"id": "1435073", "revid": "486946", "url": "https://it.wikipedia.org/wiki?curid=1435073", "title": "Glossodoris tinctoria", "text": ""}
{"id": "1435076", "revid": "729019", "url": "https://it.wikipedia.org/wiki?curid=1435076", "title": "Battaglia di Guandu", "text": "La battaglia di Guandu si svolse nel 200 sul Fiume Giallo. Yuan Shao marci\u00f2 con 100.000 uomini; per difendersi dall'invasione C\u00e1o C\u0101o radun\u00f2 200.000 soldati a Guandu. Cao Cao riusc\u00ec a disorientare le truppe di Yuan Shao e uccidere due dei generali pi\u00f9 capaci di Yuan Shao, Yan Liang e Wen Shou, uccisi entrambi da Guan Yu, che a quel tempo serviva sotto Cao Cao.\nIl morale delle truppe di Yuan Shao sub\u00ec un ulteriore colpo quando Cao Cao incendi\u00f2 le riserve di grano di Yuan Shao a Wu Chao (difese dai generali Lu Wei Kuang e Chynqui Yong, dei quali il primo trover\u00e0 la morte a Wu Chao, il secondo verr\u00e0 ucciso da un furioso Yuan Shao quando scopr\u00ec che non aveva difeso Wu Chao perch\u00e9 era ubriaco). Fu una cruciale vittoria per il leader Cao Cao in cui egli guid\u00f2 una ribellione contro Yuan Shao. Molti degli uomini di Yuan Shao morirono, disertarono (tra i disertori ricordiamo Zhang He, che cambi\u00f2 fronte a causa di false accuse mosse contro di lui da Guo Tu) o morirono nella battaglia successiva.\nLa battaglia di Guandu spost\u00f2 l'equilibrio di forze nella Cina del Nord. Yuan Shao mor\u00ec subito dopo il suo ritorno ed i suoi tre figli Yuan Shang, Yuan Tan e Yuan Xi vennero sconfitti in breve tempo. Cao Cao divenne il dominatore militare del nord della Cina."}
{"id": "1435078", "revid": "767487", "url": "https://it.wikipedia.org/wiki?curid=1435078", "title": "The Need of Love", "text": "The Need of Love \u00e8 il secondo album registrato in studio del gruppo musicale statunitense Earth, Wind &amp; Fire, pubblicato nel 1971 dalla Warner Bros. Records."}
{"id": "1435080", "revid": "1573940", "url": "https://it.wikipedia.org/wiki?curid=1435080", "title": "Goniobranchus reticulatus", "text": "Goniobranchus reticulatus () \u00e8 un mollusco nudibranchio appartenente alla famiglia Chromodorididae."}
{"id": "1435083", "revid": "486946", "url": "https://it.wikipedia.org/wiki?curid=1435083", "title": "Doris tinctoria", "text": ""}
{"id": "1435085", "revid": "1543377", "url": "https://it.wikipedia.org/wiki?curid=1435085", "title": "Federazione calcistica del Bangladesh", "text": "La Federazione calcistica del Bangladesh (in bengalese \u09ac\u09be\u0982\u09b2\u09be\u09a6\u09c7\u09b6 \u09ab\u09c1\u099f\u09ac\u09b2 \u09ab\u09c7\u09a1\u09be\u09b0\u09c7\u09b6\u09a8, in inglese Bangladesh Football Federation, acronimo BFF) \u00e8 l'ente che governa il calcio in Bangladesh.\nFondata nel 1972, si affili\u00f2 alla FIFA e all'AFC nel 1974. Ha sede nella capitale Dacca e controlla il campionato nazionale, la coppa nazionale e la Nazionale del paese."}
{"id": "1435086", "revid": "122420314", "url": "https://it.wikipedia.org/wiki?curid=1435086", "title": "Michael Gough", "text": "Vincitore di un Tony Award nel 1979 come miglior interprete per \"Camere da letto\", nel corso della sua carriera \u00e8 apparso in pi\u00f9 di 150 pellicole. Gough \u00e8 inoltre noto al grande pubblico per la sua partecipazione ad alcuni film horror prodotti dalla Hammer, e per il ruolo del maggiordomo Alfred Pennyworth nei primi quattro film di Batman prodotti dalla Warner Bros.\nBiografia.\nFiglio di Francis Berkeley Gough, piantatore di caucci\u00f9 e di Frances Atkins, studi\u00f2 alla Rose Hill School, alla Tunbridge Wells, alla Durham School ed infine frequent\u00f2 il Wye Agricultural College, ma quando assistette a una produzione interpretata da Rex Harrison decise di diventare un attore. Fece esperienza nella recitazione presso la compagnia dell'Old Vic di Londra, e debutt\u00f2 a Broadway nel 1937.\nDopo una serie di esperienze in teatro e in televisione, debutt\u00f2 al cinema nel 1948 con \"Stirpe dannata\", e nel 1955 prese parte al \"Riccardo III\" di Laurence Olivier. Tre anni dopo partecip\u00f2 al film horror \"Dracula il vampiro\" (1958), seguito da \"Gli orrori del museo nero\" (1959), mentre nel 1962 fece parte del cast di \"Il fantasma dell'Opera\".\nIn televisione fu interprete di due episodi della serie \"Doctor Who\", \"The Celestial Toymaker\" (1966) e \"Arc of Infinity\" (1983), e partecip\u00f2 alla serie \"Agente speciale\" e alla miniserie \"The Citadel\" (1983).\nNel 1985 interpret\u00f2 Lord Delamere nel premio Oscar \"La mia Africa\" di Sydney Pollack, e venne poi scelto da Tim Burton per il ruolo di Alfred Pennyworth, il fedele maggiordomo di Batman. Gough interpret\u00f2 il ruolo di Alfred per i primi due film della serie diretti da Burton, \"Batman\" (1989) e \"Batman - Il ritorno\" (1992). Nel 1993 partecip\u00f2 al film \"Wittgenstein\", in cui interpret\u00f2 il ruolo del filosofo Bertrand Russell. Riprese il ruolo del maggiordomo Pennyworth anche per i successivi \"Batman Forever\" (1995) e \"Batman &amp; Robin\" (1997), per la regia di Joel Schumacher. Gough interpret\u00f2 il personaggio per l'ultima volta in uno spot televisivo del 2001 per il sistema informatico OnStar, nel quale informava Batman dell'installazione del sistema nella sua batmobile.\nLa collaborazione con Burton prosegu\u00ec con il ruolo del notaio Hardenbruck nel \"Mistero di Sleepy Hollow\" (1999), e come doppiatore del saggio Gutknecht ne \"La sposa cadavere\" (2005). Nonostante l'annunciato ritiro, nel 2010 prest\u00f2 la voce al Dodo in \"Alice in Wonderland\", sempre diretto da Burton.\nMor\u00ec il 17 marzo 2011 nella sua casa in Inghilterra, all'et\u00e0 di 94 anni dopo una breve malattia. Il corpo fu cremato e le ceneri disperse in mare.\nDoppiatori italiani.\nNelle versioni in italiano dei suoi film, Michael Gough \u00e8 stato doppiato da:\nDa doppiatore \u00e8 sostituito da:"}
{"id": "1435087", "revid": "767487", "url": "https://it.wikipedia.org/wiki?curid=1435087", "title": "Fronte del palco live 90", "text": "Fronte del palco live 90 \u00e8 un video di Vasco Rossi uscito nel 1990 in VHS e ristampato nel 2006 in DVD. Contiene registrazioni live tratte dai due grandi concerti tenuti dal rocker a Milano il 10 luglio 1990 ed a Roma il 14 luglio dello stesso anno. Il video, della durata di due ore, \u00e8 stato realizzato a partire da oltre cento ore di girato, per la regia di Stefano Salvati.La tracklist si rif\u00e0 in larga parte a quella dell'album live omonimo \"Fronte del palco\" con l'aggiunta di alcuni brani inseriti nel successivo live \"Vasco live 10.7.90 San Siro\". Nel video sono presenti spezzoni tratte dalle prove del \"Blasco tour\" del 1989 a Locarno."}
{"id": "1435089", "revid": "35707", "url": "https://it.wikipedia.org/wiki?curid=1435089", "title": "Guida al Campionato", "text": ""}
{"id": "1435095", "revid": "80598", "url": "https://it.wikipedia.org/wiki?curid=1435095", "title": "Ask Me Why", "text": ""}
{"id": "1435096", "revid": "110157", "url": "https://it.wikipedia.org/wiki?curid=1435096", "title": "Formuladeildin 2006", "text": "La stagione 2006 della Formuladeildin, che si \u00e8 disputata dal 2 aprile al 21 ottobre, \u00e8 stata organizzata con la formula del girone all'italiana in cui ciascuna squadra ha incontrato per tre volte tutte le altre. Ha vinto l'HB T\u00f3rshavn.\nCapocannoniere del torneo \u00e8 stato Christian H\u00f8gni Jacobsen (NS\u00cd), con 18 reti.\n1. deild.\nAl termine del torneo di seconda divisione, risultano promosse in Formuladeildin il B71 Sandur (49 punti) e l'AB Argir (47 punti)."}
{"id": "1435097", "revid": "6923", "url": "https://it.wikipedia.org/wiki?curid=1435097", "title": "Alexander Keith's", "text": "Alexandre Keith's \u00e8 un'industria produttrice di birra canadese, fondata da Alexander Keith nel 1820, emigrato dalla Scozia nel 1817, ad Halifax in Nuova Scozia. Oggi, l'industria della birra \u00e8 posseduta da Labatt, una filiale di InBev (in passato Interbrew). Produce anche la birra \u00d6land, distribuite in Canada. Nel 2004-2005, Keith \u00e8 ben noto in Canada per le sue pubblicit\u00e0 in TV.\nLa birra pi\u00f9 popolare di Keith's, e la pi\u00f9 distribuita, \u00e8 la \"Birra bianca dell'India\" (India Pale Ale). Bench\u00e9 non sia una \"IPA\" autentica, questo nome leggermente esotico, la rende pi\u00f9 attraente, particolarmente nella Nuova Scozia.\nLa carriera di Alexandre Keith come politico e fabbricante di birra, e l'eredit\u00e0 scozzese della Nuova Scozia sono usate per lanciare la birra. Nel 2002, Peter Kelly, sindaco di Halifax, ha incluso un invito da visitare Halifax in ogni cassa di birra.\nLa birra Keith \u00e8 veramente una IPA (India Pale Ale)?\nMolti affezionati della birra fanno notare che la versione del Keith's in un IPA, la maggior parte delle qualit\u00e0 non corrispondono solitamente con lo stile: la percentuale dell'alcool \u00e8 troppo bassa, risulta essere il 5% ABV(\u00e8 un'indicazione di quanto alcool, espresso in percentuale \u00e8 incluso in una bevanda alcoolica), contro i 5.5% - i 6.5% previsti, come il livello di amarezza dei luppoli, che risulta essere meno di 20 IBU (\u00e8 la misura dell'amarezza di birra, che \u00e8 fornita dai luppoli usati durante la fermentazione), contro il 40-100 previsti.\nBisognerebbe notare che la birra Keith's era gi\u00e0 stata introdotta nell'IPA, molto prima che lo stile dell'IPA, abbia guadagnato la popolarit\u00e0 nello stile storico per la fermentazione per far rivivere la birra. La vendita di Keith's d\u00e0 risalto alla fedelt\u00e0 e ai principi di fermentazione, \u00e8 altamente improbabile per\u00f2 che la ricetta corrente abbia la rassomiglianza della versione originale del XIX secolo. Il nome suggerisce che la Keith originale \u00e8 forte e inglese.\nLa disputa per la relativa mancanza di rassomiglianza ad un IPA autentica, non toglie alla birra Alexander Keith's India Pale Ale, essere la pi\u00f9 popolare della Nuova Scozia e la numero uno nei mercati del Canada."}
{"id": "1435098", "revid": "37401", "url": "https://it.wikipedia.org/wiki?curid=1435098", "title": "Aumento (linguistica)", "text": "Laumento \u00e8 una funzione di alcune lingue indoeuropee per marcare il tempo passato di un verbo. Comporta un allungamento quantitativo della prima vocale di una parola iniziante appunto per vocale oppure l'apposizione di una sorta di prefisso (*e-). \u00c8 attestato in armeno, frigio, greco e nelle lingue indoiraniche, tra cui il sanscrito.\nL'aumento in greco.\nIn greco l'aumento \u00e8 utilizzato per la costruzione del tema dei tempi storici (imperfetto, piuccheperfetto, aoristo indicativo). L'aumento greco si divide in \"aumento sillabico\" ed \"aumento temporale\".\nL'aumento sillabico.\nQuando il tema di un verbo inizia per consonante, si prepone ad esso, per aumento, la vocale \u1f10- (epsilon). Ad esempio: \u03bb\u03cd\u03c9 (sciolgo) \u2192 \u1f14\u03bb\u03c5\u03bf\u03bd (scioglievo).\nL'aumento temporale.\nL'aumento temporale, pi\u00f9 complesso, si verifica quando il tema del verbo inizia per vocale, solitamente breve, che viene appunto resa con la sua rispettiva lunga. Ad esempio: \u1f04\u03b3\u03c9 (conduco) \u2192 \u1f26\u03b3\u03bf\u03bd (conducevo).\nQuando il tema inizia per dittongo, si devono osservare alcune modifiche. Dato che l'aumento allunga la prima vocale, si viene a creare un cosiddetto \"dittongo lungo\": in questo caso, se il secondo elemento \u00e8 iota, lo iota si sottoscrive. Ad esempio: \u03bf\u1f30\u03ba\u03ad\u03c9 (abito) \u2192 \u1fa4\u03ba\u03b5\u03bf\u03bd (abitavo). Se il secondo elemento \u00e8 hypsilon, si osserva solo l'allungamento della prima vocale. Ad esempio: \u03b1\u1f50\u03be\u03ac\u03bd\u03c9 (aumentare) \u2192 \u03b7\u1f54\u03be\u03b1\u03bd\u03bf\u03bd (aumentavo). In altri casi ancora, accanto alla forma con regolare aumento, troviamo anche la forma senza la vocale aumentata. Ad esempio: \u03b5\u1f51\u03c1\u03af\u03c3\u03ba\u03c9 (trovare) \u2192 \u03b5\u1f55\u03c1\u03b9\u03c3\u03ba\u03bf\u03bd (trovavo)."}
{"id": "1435099", "revid": "113880", "url": "https://it.wikipedia.org/wiki?curid=1435099", "title": "Nailon", "text": ""}
{"id": "1435103", "revid": "46291", "url": "https://it.wikipedia.org/wiki?curid=1435103", "title": "Astragalus glycyphyllos", "text": "L'Astragalo falsa liquerizia (nome scientifico Astragalus glycyphyllos L.) \u00e8 un piccolo arbusto, erbaceo, glabro a portamento strisciante, appartenente alla famiglia delle Fabaceae.\nSistematica.\nIl genere \"Astragalus\" \u00e8 molto corposo: comprende oltre 1000 specie di cui almeno 40 vivono in Italia. \nNelle classificazioni pi\u00f9 vecchie la famiglia del genere \"Astragalus\" \u00e8 chiamata Leguminosae ma anche Papilionaceae. Anche la sottofamiglia, a seconda degli autori, pu\u00f2 essere assegnato alle Lotoideae (invece che Faboideae).\nSpecie simili:\nEtimologia.\nIl nome del genere deriva dal greco \"astragalos\", probabilmente in riferimento alla forma spigolosa dei semi come quella dell'astragalo, un osso del tarso. Teofrasto, per\u00f2, fa derivare il nome da \"tragos\" (capra) e da \"akantha\" (spine) per la somiglianza di questi arbusti alla barba delle capre.\nMorfologia.\nLa forma biologica \u00e8 del tipo emicriptofita reptante (H rept): quindi sono piante perenni che si propagano per mezzo di gemme poste sul terreno i cui fusti sono striscianti e non molto alti.\n\u00c8 una delle poche specie del genere Astragalus prive di spine.\nRadici.\nLa radice \u00e8 del tipo fascicolato.\nFusto.\nFusto epigeo \u00e8 strisciante (a portamento prostrato), glabro o peli semplici, poco ramificato. Dimensione massima 30\u2013100\u00a0cm di estensione, ma al massimo arriva a 20\u00a0cm di altezza. Alla fioritura il fusto acquista un colore rossastro. \nFoglie.\nLe foglie sono alterne, imparipennate (quindi in numero di dispari: da 9 a 15 segmenti ovato-ellittici, glabri), di lunghezza 2\u20134\u00a0cm e patenti. Mentre la lunghezza complessiva della foglia \u00e8 al massimo 20\u00a0cm. Il colore \u00e8 verde pallido. Alla base del picciolo sono inoltre presenti delle stipole intere a forma lanceolata.\nInfiorescenza.\nInfiorescenze di tipo a racemo ascellare eretto (dimensione minore delle foglie). Fiori radi: 8 - 30 per infiorescenza.\nFiori.\nIl fiore, pentamero, ermafrodito, dialipetalo, zigomorfo, \u00e8 brevemente peduncolato e lungo 11\u201315\u00a0mm. Il pi\u00f9 delle volte il portamento del peduncolo \u00e8 pendulo. \nIl calice gamosepalo \u00e8 glabro di forma campanulata, brevemente dentato.\nLa corolla \u00e8 papilionacea con 5 petali profumati di colore crema o giallo verdastro. \u00c8 carenata con l'estremit\u00e0 ottusa.\nGli stami sono 10, mentre l'ovario \u00e8 monocarpellare e supero.\nImpollinazione: tramite farfalle (anche notturne).\nFioritura: da maggio a luglio.\nFrutti.\nI frutti sono dei legumi acuminati di sezione circolare e lievemente arcuati, glabri lunghi circa 3\u20134\u00a0cm. A volte possono essere conniventi.\nDistribuzione e habitat.\nIl tipo corologico \u00e8 definito come S-Europ.-S-Siber.. ossia \"Sud Eurosberiano\"; abitante quindi delle zone calde dell'Europa e fascia meridionale della Siberia.\nIn Italia \u00e8 comune e vegeta nei luoghi erbosi e calcari e nei boschi caducifogli e mesofili. Non \u00e8 presente nelle isole.\nAltitudine preferita: 100 - 1400 .\nUsi.\nAgricoltura.\n\"A.glycyphyllos\" ha un buon impiego come pianta da foraggio, infatti le foglie sono molto appetite dal bestiame. \nIl valore nutritivo della pianta seccata \u00e8 molto alto: sostanze azotate, grassi greggi, cellulosa, acqua e altro.\nCucina.\nDal nome (falsa liquirizia, chiamata cos\u00ec per la sua radice zuccherina) si capisce che non \u00e8 la pianta dalla quale si ricava la vera liquerizia che \u00e8 \"Glycyrrhiza glabra\" ; invece pu\u00f2 essere utilizzata per fare il t\u00e8."}
{"id": "1435104", "revid": "124017794", "url": "https://it.wikipedia.org/wiki?curid=1435104", "title": "Altopiano della Bainsizza", "text": "L'altopiano della Bainsizza (sloveno Banj\u0161ka planota) \u00e8 un altopiano calcareo della Slovenia occidentale a nord-est di Gorizia, bagnato a ovest dal fiume Isonzo e confinante a sud-est con la Selva di Tarnova; \u00e8 localizzato negli attuali comuni di Nova Gorica e Canale d'Isonzo.\nClassificazione.\nLa Partizione delle Alpi vedeva l'altopiano appartenente al sistema alpino ed appartenente alla sezione delle Alpi Giulie.\nLe pi\u00f9 moderne classificazioni (tra cui la SOIUSA) lo escludono dal sistema alpino insieme a tutta la regione del Carso e lo attribuiscono alla Regione Mediterranea (in lingua slovena Sredozemski svet).\nCaratteristiche.\nTra gli insediamenti che ne portano il nome nelle diverse lingue vi sono il paese di Santo Spirito della Bainsizza (in sloveno Banj\u0161ice o Sv. Duh na Banj\u0161\u010dici, in tedesco Bainsitza St. Spirito) e il paese di Battaglia della Bainsizza (in sloveno Bate, in tedesco Bainsitza St. Lorenzo) attualmente insediamenti del comune di Nova Gorica.\nStoria.\nQuesto altopiano \u00e8 soprattutto noto per essere stato teatro nella prima guerra mondiale della decima e undicesima battaglia dell'Isonzo."}
{"id": "1435105", "revid": "92723", "url": "https://it.wikipedia.org/wiki?curid=1435105", "title": "Privilegio di Koszyce", "text": "Il Privilegio di Koszyce consistette in una serie di concessioni da parte di Luigi I d'Ungheria alla szlachta (nobilt\u00e0) polacca nel 1374. I privilegi furono concessi nella citt\u00e0 di Ko\u0161ice. In cambio dei favori, una delle figlie di Luigi sarebbe dovuta ascendere al trono di Polonia dopo la sua morte."}
{"id": "1435110", "revid": "292162", "url": "https://it.wikipedia.org/wiki?curid=1435110", "title": "Ispica", "text": "Ispica (\"\u00ccspica\" o \"Spaccafurnu\" in ) \u00e8 un comune italiano di abitanti del libero consorzio comunale di Ragusa in Sicilia.\nChiamata Spaccaforno fino al 1934, Ispica \u00e8 situata sulla costa sud-orientale dell'isola, nella subregione iblea.\nGeografia fisica.\nTerritorio.\nSituata su una collina (\"colle Calandra\") ad un'altitudine di 170\u00a0m s.l.m. e a 7\u00a0km dalla costa, dista 31\u00a0km a sud-est del capoluogo provinciale.\nIl territorio ha un'altitudine che va dai 0\u00a0m s.l.m. ai 309\u00a0m s.l.m. ed \u00e8 il sesto della provincia per superficie (113,5\u00a0km\u00b2). Include il \"Parco archeologico della Forza\", con scavi e reperti fin il 1692, e Cava Ispica, riserva naturale prossima a far parte del \"Parco nazionale degli iblei\". Inoltre fanno parte le riserve naturali dei \"Pantani\", del \"Maccone Bianco\" e dell\"'isola dei porri\", uno scoglio meta di escursioni subacquee, situato a 2 km dalla costa. Ad est, lungo la Cava Ispica, \u00e8 attraversato dal fiume Busaitone, spesso in secca, le cui acque alimentavano, con il nome di \"Rio della Favara\", i Pantani.\nLa sua costa si estende fra il comune di Pozzallo e quello di Pachino, in provincia di Siracusa, per 13 km di lunghezza, prima con tratti bassi e sabbiosi e poi alti e rocciosi. \"Punta Ciriga\", che si trova nel territorio comunale, segna il punto pi\u00f9 meridionale del libero consorzio comunale di Ragusa.\nClima.\nIl clima nella citt\u00e0 di Ispica \u00e8 temperato di tipo mediterraneo, \u00e8 caratterizzato da inverni miti ed estati abbastanza calde.\nLa piovosit\u00e0 \u00e8 in genere scarsa: una media dei rilevamenti del trentennio 1961-1990, registrati dalle due stazioni di rilevamento di Gela, e di Cozzo Spadaro evidenzia, per il trimestre giugno-agosto, precipitazioni di appena 2\u20133\u00a0mm di pioggia.\nL'umidit\u00e0 relativa media \u00e8 invece significativa e si mantiene a una media del 72-79%, salvo una flessione al 66-69% nel trimestre giugno-agosto. La temperatura media annua oscilla sui 18\u00b0-19\u00b0 mentre il valore della media delle temperature massime del mese pi\u00f9 caldo si attesta sui 30\u00b0.\nUn discorso a parte merita il microclima presente nelle zone costiere del comune: Santa Maria del Focallo, Marza, Ciriga. La presenza del mare e di una zona pianeggiante seppur limitata fa s\u00ec che vi siano differenze accentuate rispetto alla stessa citt\u00e0 posta su una collina e a 6\u00a0km dal mare. In inverno come in estate nelle notti serene e con assenza di vento le temperature possono scendere anche di 3 - 4\u00a0\u00b0C in meno rispetto alla citt\u00e0 di Ispica. In estate, specialmente di giorno, la brezza marina molte volte forte \u00e8 spesso presente e mantiene le temperature molto pi\u00f9 fresche e sopportabili anche sui 5\u00a0\u00b0C in meno rispetto all'entroterra.\n\"Ispica\", come del resto tutte le aree a sud e costiere della Provincia di Ragusa, non ha stazioni meteorologiche. Quindi un'indicazione di massima ci viene fornita principalmente dai dati rilevati dalla stazione di Cozzo Spadaro su territorio di Portopalo di Capo Passero in Provincia di Siracusa essendo ubicata sulla costa e a pochi chilometri dal territorio ispicese:\nStoria.\nOrigini ed etimologia del nome.\nUna catacomba paleocristiana in localit\u00e0 San Marco e una necropoli in contrada vignale San Giovanni testimoniano che la zona era abitata in epoca tardo romana.\nSecondo la tradizione, sant'Ilarione di Gaza, eremita, avrebbe soggiornato nella regione, in una grotta di Cava Ispica tra il III e il IV secolo, frequentando la chiesetta di Santa Maria della Cava. L'antichit\u00e0 della chiesa \u00e8 sottolineata nella scritta presente in uno scudo dipinto sul portico: \"Antiquam terra fieret ego sum..\" (\"Prima che la terra (il paese) fosse io sono...\"). La citt\u00e0 ha avuto il nome di \"Hyspicaefundus\" in epoca medievale, successivamente cambiato in \"Spaccaforno\" fino al 1935.\nMedioevo.\nNel territorio si succedettero le dominazioni sicula, greca, romana e bizantina. \nLo storico palermitano Antonio Mongitore, nel suo \"Della Sicilia Ricercata\", riferisce che l'apostolo Paolo avendo soggiornato a Spaccaforno, non lontano dal castello, fece scaturire una fonte, al contatto della cui acqua i serpenti intorpidivano e morivano. La localit\u00e0 di Porto Ulisse sulla costa fu usata come porto naturale fino a quest'epoca, come conferma il ritrovamento nel tratto di mare antistante di un relitto datato al VI secolo.\nI musulmani arabi e berberi dominarono la regione dal IX all'XI secolo. \u00c8 in questo periodo che nasce la leggenda di una \"magha sarachina\" a cui si attribuisce la costruzione di un centro abitato: secondo tale leggenda la maga fu seppellita a Ispica, e volle trasmettere le sue virt\u00f9 alle abitanti, che pare le perpetuarono per parecchi secoli. Ad ogni modo la dominazione saracena prese fine quando tutta la Sicilia sud-orientale fu liberata da Normanni guidati da Ruggero il Normanno.\nIl primo documento che menziona l'abitato con il nome di \"Isbacha\" \u00e8 del 1093, in una bolla che papa Urbano II eman\u00f2 subito dopo la fine dell'occupazione araba della regione. Un'altra bolla del 1169 di papa Alessandro III assegn\u00f2 al vescovo di Siracusa anche le \"ecclesias quae sunt in tenimento \"Spaccafurni\" cum pertinentiis suis\".\nDopo essere passata nella dominazione sveva e angioina, all'inizio del XIV secolo fu in possesso del viceconte Berengario di Monterosso, tesoriere del regno, che ne fece dono alla regina Eleonora d'Angi\u00f2, moglie del re Federico III.\nPietro II la concesse in feudo al fratello Guglielmo duca di Atene, dal quale pass\u00f2 in eredit\u00e0 al suo maggiordomo Manfredi Lancia. Fu confiscata quindi agli eredi di questi, che si erano ribellati al re Federico III. Occupata da Francesco Perfoglio nel 1367 gli fu concessa in feudo nel 1375. \nIl territorio segu\u00ec quindi le vicende della contea di Modica e fu in possesso di Andrea Chiaramonte e dopo la sua ribellione fu assegnata dal re Martino I a Bernardo Cabrera. Nel 1453 pass\u00f2 ad Antonio Caruso di Noto, \"maestro razionale\" del regno e nel 1493 fu portata in dote dalla figlia di questi, Isabella Caruso, al marito Francesco II Statella e gli eredi ne rimasero in possesso fino all'abolizione della feudalit\u00e0 nel XIX secolo.\nIl Terremoto del 1693.\nL'11 gennaio 1693 alle ore 13,30 \"Ispica\" fu colpita da un violento terremoto il quale, assieme al terremoto del 1908, rappresenta l'evento catastrofico di maggiori dimensioni che abbia colpito la Sicilia. \nCon un'intensit\u00e0 pari a 7,4\u00b0 della scala Richter \u00e8 stato in assoluto il terremoto pi\u00f9 intenso mai registrato nell'intero territorio italiano.\nL'evento sismico ha provocato la distruzione totale di oltre 45 centri abitati, interessando con effetti pari o superiori al X grado MCS (scala Mercalli)) una superficie di circa 5600\u00a0km\u00b2 e causando un numero complessivo di circa 60.000 vittime e raggiungendo in alcune aree l'XI grado MCS. \nIl terremoto rase al suolo l'intera cittadina che prima si estendeva per gran parte all'interno della Cava Ispica. Inoltre scomparve \"il Fortilitium\"(castello medievale della famiglia Statella) e numerose chiese non pi\u00f9 ricostruite. Inoltre il sisma inevitabilmente favor\u00ec fame e malattie come la peste, la quale colp\u00ec chi fortunatamente era sopravvissuto ad esso. Nonostante le numerose perdite, i pochi rimasti ebbero la forza di ricostruire la citt\u00e0, grazie all'aiuto di persone provenienti dai paesi vicini e alla generosa beneficenza dei baroni locali.\nDopo il terremoto del 1693.\nLa citt\u00e0 venne quindi trasferita nella zona pianeggiante al di fuori della cava, sebbene l'antico insediamento non fosse mai del tutto abbandonato.\nAlcuni quartieri furono ricostruiti intorno alle chiese rimaste in piedi (seppur danneggiate) di S.Antonio e del Carmine, mentre gli altri furono costruite ex novo seguendo una struttura a scacchiera con strade larghe e dritte, secondo il tracciato di due ingegneri venuti da Palermo al seguito di don Blasco Maria Statella. \nLa nuova \"Spaccaforno\" port\u00f2 la nascita di bellezze barocche come Santa Maria Maggiore, la Chiesa di San Bartolomeo e la S.S. Annunziata e, in seguito, all'arrivo del Liberty, con Palazzo Bruno e Palazzo Bruno di Belmonte di Ernesto Basile.\nDal 1812 la citt\u00e0 fu incorporata nel distretto di Modica e nella provincia di Siracusa, dalla quale pass\u00f2 nel 1927 alla nuova provincia di Ragusa.\nNel 1934 il Podest\u00e0 Dott. Dionisio Moltisanti, sulla scia della politica fascista del cambio dei nomi delle citt\u00e0 e con l'avallo del prof. Gaetano Curcio, Preside dell'Universit\u00e0 di Catania, chiese al governo, a nome della cittadinanza, il cambiamento del nome di \"Spaccaforno\" in \"Ispica\". L'autorizzazione era concessa Con Regio Decreto 6 maggio 1935 e pubblicato il 21 giugno successivo.\nIl 12 ottobre 1987 Ispica, su iniziativa dell'allora sindaco Dott. Quinto Bellisario, ha ottenuto il titolo di citt\u00e0 con decreto del presidente della Repubblica.\nSimboli.\nIl simbolo della citt\u00e0 di Ispica \u00e8 l'emblema della casata della famiglia Statella che per lungo tempo ha governato sulla citt\u00e0. \nEsso \u00e8 uno scudo diviso in quattro parti con all'interno raffigurate due torri e due alabarde. I colori ufficiali sono il rosso e il giallo.\nMonumenti e luoghi d'interesse.\nLa citt\u00e0 comprende un'area di impianto settecentesco, posteriore al terremoto, con una maglia stradale a scacchiera a strade larghe e diritte, e un'area di impianto medievale con tracciati irregolari; quest'ultima \u00e8 adiacente a una rupe dove si trovano i ruderi di una fortezza (\"fortilitium\") e dell'antica citt\u00e0 di \"Spaccaforno\". Grazie alle sue bellezze Ispica aspira a far parte delle \"Citt\u00e0 tardo barocche del Val di Noto\"; infatti \u00e8 in corso l'inserimento insieme ai comuni di Mazzarino e Acireale.\nArchitetture religiose.\nBasilica di Santa Maria Maggiore.\nLa basilica settecentesca venne progettata dall'architetto di Noto Vincenzo Sinatra e vi \u00e8 aggiunto un porticato con 23 passaggi che delimita la piazza. L'interno, a tre navate conserva una decorazione in stucco opera di Giuseppe e Giovanni Gianforma e affreschi del 1765 di Olivio Sozzi. Ospita una statua del \"Cristo flagellato alla colonna\" che venne qui trasferita dopo essersi salvata dal terremoto e che \u00e8 oggetto di particolare venerazione durante i riti della settimana santa.\nL'edificio \u00e8 stato dichiarato monumento nazionale nel 1908.\nAugusta basilica della Santissima Annunziata.\nLa basilica venne costruita dopo il terremoto a partire dal 1704, in sostituzione dell'omonimo edificio distrutto nell'antica Spaccaforno, oggi nel parco Forza.\nAll'interno conserva la decorazione a stucco in stile rococ\u00f2 del palermitano Giuseppe Gianforma e ospita alcune opere salvatesi dalle distruzioni del sisma: un \"Adorazione dei Magi\" e una tavola dell'\"Annunciazione\" del 1550. Contiene il settecentesco \"Cristo con la Croce\" dello scultore Guarino da Noto, un gruppo scultoreo in legno con il Cristo e due Giudei, anch'esso oggetto di particolarissima devozione da parte degli Ispicesi durante la Settimana Santa.\nChiesa madre di San Bartolomeo.\nLa chiesa madre, consacrata a san Bartolomeo venne ricostruita dopo il terremoto a partire dal 1750 e completata nel corso di un secolo e mezzo.\nEsternamente \u00e8 preceduta da una doppia scalinata che la eleva rispetto alla piazza antistante. La facciata coniuga elementi tardo-barocchi con altri neoclassici.\nL'interno \u00e8 suddiviso in tre navate da pilastri di ordine tuscanico. Conserva all'interno il monumento funebre di Don Giovanni Statella Caruso ed un pregevole altare del Crocifisso in marmi policromi entrambi del XVII secolo, oltre ad un antico crocifisso ligneo dell'interessante iconografia tardo-bizantina del XV secolo.\nIl crocifisso ligneo\nCrocifisso dipinto su croce lignea (sec. XV). Presenta un'interessante iconografia tardobizantina. Il Cristo nudo, con perizoma, dai tratti anatomici schematizzati, ha una testa reclinata in avanti all\u00b4interno di un nimbo sporgente dal piano ligneo.\nNelle estremit\u00e0 dei bracci della croce sono rappresentati Maria (a sinistra), Giovanni (a destra) e il pellicano in alto. Nella lettera di donazione alla chiesa La marchesa Pilegra, vedova Statella, nel 1738, scrive: \u00abcredo esser opera di Trapani\u00bb.\nIl Martirio di San Bartolomeo\nL'altare principale \u00e8 arricchito della pala d'altare del pittore Rodolfo Cristina, realizzato nel 1964.\nChiesa Madonna del monte Carmelo.\nIl complesso della chiesa e dell'ex convento del Carmine risale al 1534. La sua struttura architettonica viene, via via, ad essere definita lungo tutto il Seicento con 18 celle per i frati e gli altri locali di servizio. Ridotto in macerie a causa del terremoto del 1693 viene riedificato unitamente alla chiesa nel '700.\nIl prospetto della chiesa comprende artigianali bassorilievi di stile rinascimentale databili tra la seconda met\u00e0 del sec. XVI e la prima met\u00e0 del secolo XVII. Un putto reggicartiglio sull'arco d'ingresso reca la data 1632 mentre tra lo stemma carmelitano e la base della nicchia con la statua della Madonna del Carmelo si legge la data di una ristrutturazione della facciata, 1730. La fisionomia attuale viene definita alla fine dell'Ottocento con la realizzazione della cella campanaria. Nel complesso \u00e8 un risultato di continue integrazioni col riutilizzo di frammenti architettonici legati al momento tardorinascimentale.\nLa chiesa ospita il simulacro della Beata Vergine Maria del monte Carmelo, patrona della citt\u00e0.\nArchitetture civili.\nPalazzo Bruno di Belmonte.\nIl palazzo in stile liberty pi\u00f9 importante della provincia fu commissionato dall'on.le Pietro Bruno di Belmonte all'architetto palermitano Ernesto Basile, dal 1906. Non divenne mai dimora della famiglia \"Bruno di Belmonte\", considerata la famiglia pi\u00f9 importante della citt\u00e0 dell'inizio del secolo scorso, in quanto il palazzo non fu mai completato per lo scoppio della Grande Guerra, poi nel 1918, per la morte di Giovanna Modica di San Giovanni, moglie amatissima dell'On.le Pietro e infine nel 1921 per la morte dello stesso Pietro. Solo una parte fu completata e resa abitabile dopo il 1921 (l'architetto Basile da quattro piani dovette ricavare cinque quote) quella dell'ultimo figlio dell'On.le Pietro, il barone Giambattista, dove per\u00f2 visse solo la sorella Preziosa, unica tra i figli dell'on.le Pietro a rimanere a Spaccaforno (gli altri si erano trasferiti a Roma, Firenze, Napoli e Catania). Dal 1975, dopo la vendita al Comune dei primi tre piani da parte di alcuni eredi dei figli dell'On.le Pietro, il palazzo \u00e8 divenuto sede municipale. L'acquisto \u00e8 stato completato solo nel 1978 con la vendita al Comune anche del quarto e ultimo piano. \nPalazzo Cav. Antonio Bruno.\nIl palazzo \u00e8 posto ad angolo in Piazza Piazza dell'Unit\u00e0 d'Italia ed \u00e8 stato realizzato nel primo ventennio del XX secolo su progetto dell'architetto Paolo Lanzerotti di Catania. L'edificio presenta un primo ordine a bugne lisce. Il primo piano comprende una successione di balconcini sovrastati da finestre con timpano triangolare spezzato. Le balaustre dei balconcini e quelle sistemate sopra la cornice di coronamento alleggeriscono la struttura. L'uniformit\u00e0 volumetrica viene dinamizzata da una loggia a serliana posta nel primo piano del cantonale e dalla sovrastante torre. Il motivo della torre sar\u00e0 ricorrente anche in diverse ville dell'area iblea. L'edificio, pur risentendo del liberty di Palazzo Bruno di Belmonte (sede municipale), per l'unione degli elementi architettonici di derivazione classicista, \u00e8 pi\u00f9 legato alla cultura architettonica eclettica della seconda met\u00e0 dell\u00b4Ottocento.\nDintorni.\nSiti archeologici.\nCava Ispica.\nLa Cava Ispica \u00e8 la pi\u00f9 importante delle \"cave\" (profonda valle scavata dall'erosione dell'acqua) nella Sicilia orientale. Lunga 13\u00a0km si estende nel territorio dei comuni di Modica, di Ispica stessa e di Rosolini. \u00c8 attraversata da un torrente che prende diversi nomi: Pernamazzoni all'ingresso e Busaitone all'uscita.\nVi si trovano una serie di abitazioni rupestri ed \u00e8 stata abitata dalla preistoria all'Ottocento. Le varie fasi si sovrappongono l'una all'altra.\nParco archeologico della Forza.\nSituato presso lo sbocco sud-orientale nella bassa Cava Ispica, il toponimo attuale della localit\u00e0, \"Forza\", deriva dalla corruzione volgare di \"Fortilitium\", ossia \"piccola fortezza\". Sullo sperone roccioso sorgeva infatti la dimora fortificata dei feudatari della famiglia Statella. Ai piedi del castello si trovava l'antico abitato di Spaccaforno: entrambi vennero distrutti dal terremoto del 1693.\nLa zona ha restituito tracce di frequentazione a partire dalla prima et\u00e0 del bronzo (reperti ceramici rinvenuti in corrispondenza dell'attuale ingresso). L'Antiquarium del parco ospita reperti tra la prima met\u00e0 del bronzo e il 1693.\nIl parco \u00e8 raggiungibile per mezzo di una discesa scavata nella roccia (\"cento scale\") che parte da Cava Ispica, lungo la quale sono visibili tracce di affreschi bizantini e tombe.\nCatacombe di San Marco.\nLe catacombe di San Marco, a 2\u00a0km dal centro abitato costituiscono una testimonianza della presenza cristiana nel territorio in epoca tardo romana.\nNecropoli Contrada Crocefia.\nIl 2 novembre 2013, a circa 3\u00a0km dal centro abitato verso Modica e a 300 metri dal lato ovest di Cava Ispica, durante una battuta di caccia \u00e8 stata casualmente rinvenuta dal Dott. Giuseppe Bellisario (figlio del pi\u00f9 celebre studioso di storia locale Prof. Sesto Bellisario) una necropoli fino ad allora ignota alla letteratura locale. La Soprintendenza di Ragusa ha stabilito che la necropoli risale al periodo tardo-antico. La necropoli conta circa 20 loculi funebri, tutti rivolti ad est. Nello stesso sito e nelle sue prossimit\u00e0 sono state rinvenute anche diverse lastre di copertura. Si tratta dell'ultima necropoli fino ad oggi rinvenuta in territorio ispicese. L'intera area, con provvedimento della Soprintendenza di Ragusa, \u00e8 stata sottoposta a tutela archeologica.\nAree naturali.\nCosta.\nIl territorio comunale comprende 13\u00a0km di costa, tra i comuni di Pozzallo e di Pachino, con spiagge di sabbia fine e dune a cui si sostituiscono tratti alti e rocciosi. Nel corso degli ultimi anni a causa degli effetti del Porto di Pozzallo le spiagge del territorio di Ispica si sono lievemente ridotte.\nSul litorale di Ispica si trovano diverse localit\u00e0 balneari, tra le quali la frazione di Santa Maria del Focallo (Bandiera Blu 2011), la quale prende il nome da una chiesetta costiera andata distrutta nel terremoto del 1693, e Punta Ciriga, caratterizzata dalla costa rocciosa, con insenature sabbiose, e dalla presenza di faraglioni.\nIl tratto di mare antistante fu teatro della tempesta che colse lungo la via del ritorno la flotta romana inviata in aiuto ad Attilio Regolo durante la prima guerra punica e la distrusse. In epoca romano-imperiale e bizantina l'approdo di Porto Ulisse fu uno scalo commerciale sulle rotte dalla Grecia e dall'Egitto verso Roma.\nSul litorale di Ispica sbarcarono il 10 luglio del 1943 le truppe alleate dando inizio alla Liberazione dell'Italia.\nPantani Bruno e Longarini.\nI pantani Bruno e Longarini si trovano nell'estremit\u00e0 meridionale del territorio comunale e sono dei laghi di acqua salmastra separati dal mare soltanto da dune di sabbia. Sono habitat per la macchia mediterranea e ospitano la sosta degli uccelli in migrazione, quali gallinelle d'acqua e germani reali ed altri. In base alle stagioni \u00e8 possibile osservare il fiscione turco, i forapaglie, i migliarini di palude e i cannareccioni e talvolta esemplari di aironi, cicogne e fenicotteri.\nSociet\u00e0.\nEvoluzione demografica.\nPopolazione.\nA settembre 2014 il comune contava ( femmine e maschi), suddivisi in famiglie e abitazioni.\nIspica ha conosciuto un'ampia emigrazione durante il Novecento, prima verso le Americhe, successivamente verso l'Europa settentrionale (soprattutto in Germania e Belgio). Oggi invece \u00e8 diventata una destinazione per immigrati extracomunitari e al 1\u00ba gennaio 2007 contava 575 residenti stranieri, circa il 3,82% della popolazione totale.\nIl comune, da alcuni anni conosce, come la maggior parte dei comuni ragusani, una lieve crescita di popolazione. Infatti la provincia dal 1982 al 2001 ha fatto riscontrare un incremento pari al 7,6%, dovuta da una parte ad un aumento del tasso di natalit\u00e0 al quale si aggiunge il flusso turistico e l'occupazione principalmente nel mondo agricolo. \nLa crescita \u00e8 rallentata dal fatto che molti giovani decidono di perfezionare gli studi universitari in citt\u00e0 del centro-nord, soprattutto Milano, Pisa e Roma e non rientrano dopo essersi laureati.\nLingue e dialetti.\nOltre alla lingua ufficiale italiana, a Ispica si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nFeste religiose e folklore.\nA \"Ispica\" le feste religiose assumono una particolare importanza grazie alla presenza di molte confraternite, in particolare quelle della Santissima Annunziata e di Santa Maria Maggiore, una volta antagoniste ed in competizione. Queste ultime infatti organizzano i riti della Settimana Santa.\nIspica nel cinema.\nNel 1960 fu girato a Ispica il film \"Divorzio all'italiana\" di Pietro Germi. A questo seguirono altri film o serie televisive:\nL'associazione culturale Ispica da Oscar si occupa della promozione cineturistica della citt\u00e0.\nIspica nella letteratura dell'Ottocento.\nSpaccaforno fece da sfondo ad alcune opere veriste di fine Ottocento di Giovanni Verga e Luigi Capuana. Quest'ultimo soggiorn\u00f2 nel convento del Carmine per un breve periodo per affari legati alla sua carica di sindaco di Mineo e ambient\u00f2 a Ispica alcuni dei suoi racconti, descrivendo in maniera precisa luoghi e tradizioni che si intrecciano con le storie dei suoi personaggi. Vi sono ambientati il racconto \"Profumo\", dove Ispica \u00e8 rappresentata come la cittadina siciliana di Marzallo e il romanzo de \"Il marchese di Roccaverdina\", collocato nella Spaccaforno contadina e feudale.\nIstruzione.\nIspica \u00e8 sede di istituti scolastici, inerenti al ciclo scolastico della scuola secondaria di secondo grado (Istituto di istruzione statale \"Gaetano Curcio\", licei liceo classico, linguistico, scientifico-opzione scienze applicate, Istituto professionale per i servizi commerciali e turistici, istituto professionale odontotecnico, istituto professionale enogastronomia)\nSport.\nCalcio.\nIspica \u00e8 stata comitato FIGC nel 1930.\nSociet\u00e0 calcistiche:\nEconomia.\nAgricoltura.\nL'economia si basa sull'agricoltura, con un territorio dedicato a colture intensive. Si \u00e8 sviluppata la coltivazione di primizie ed ortaggi tra i quali in particolare pomodori e carote, che hanno permesso anche lo sviluppo di industrie di trasformazione. Altre produzioni agricole significative sono quelle delle mandorle olive, carrubbe e vite, con il conseguente sviluppo di oleifici e palmenti.\nIl comune di Ispica fa parte della \"regione agraria n. 3 - Colline litoranee di Modica\" e di diverse associazioni tra comuni:\nTurismo.\nIl settore turistico \u00e8 in crescita grazie ad una serie di iniziative, tra le quali la richiesta di inserimento nei Patrimoni mondiali dell'umanit\u00e0 dell'UNESCO tra le \"Citt\u00e0 tardo-barocche della Val di Noto\", convenzioni per la promozione turistica e con le guide turistiche provinciali, partecipazioni a manifestazioni, come la giornata di apertura del FAI.\nCome localit\u00e0 balneare \u00e8 stata segnalata con una vela blu nella guida di Legambiente nel 2010.\nInvece in ambito internazionale, dal 2011, Ispica con la spiaggia di Santa Maria del Focallo, ha trovato conferma della propria qualit\u00e0 ambientale con il riconoscimento della Bandiera Blu (\"The Blue Flag\"). assegnato dalla FEE, che indica l'ottimo stato di salute delle acque marine della costa, la qualit\u00e0 ambientale complessiva della zona e della sua completa vivibilit\u00e0.\nLa Pro Loco Spaccaforno, associazione apartitica, senza scopo di lucro e associata UNPLI garantisce il servizio di informazione turistica presso la sede di corso Garibaldi 7. Nel 2019 registra il marchio Visit Ispica per la diffusione delle informazioni utili e gli eventi rilevanti dal punto di vista turistico che si svolgono in citt\u00e0.\nAmministrazione.\nL'amministrazione comunale \u00e8 guidata da Innocenzo Leontini, sindaco di Ispica dal 6 Ottobre 2020, appoggiato da una coalizione di liste civiche (Leontini Sindaco, Rinascita ispicese, Cambiamo davvero Ispica, Civ. Es.).\nStemma comunale.\nLo stemma originale del comune di Ispica \u00e8 sormontato da una corona araldica (simbolo delle citt\u00e0). La parte centrale, quadripartita a scudo sannitico, \u00e8 l'emblema della famiglia Statella. Il tutto \u00e8 circondato ai fianchi da due fronde, una di quercia e l'altra di alloro, annodate col tricolore."}
{"id": "1435117", "revid": "1494169", "url": "https://it.wikipedia.org/wiki?curid=1435117", "title": "Bemberg", "text": ""}
{"id": "1435123", "revid": "729019", "url": "https://it.wikipedia.org/wiki?curid=1435123", "title": "Basil al-Assad", "text": "Biografia.\nFin dai primi anni di vita sembrava destinato a succedere al padre il quale sembrava preferirlo al fratello Bashar al-Asad, attuale presidente siriano. B\u0101sil fu incaricato di organizzare la campagna anti-corruzione sotto il regime del padre ed in tali manifesti appariva in divisa militare.\nMorte.\nBasil al-Asad mor\u00ec in un incidente stradale il 21 gennaio 1994 all'et\u00e0 di 31 anni. Secondo la versione ufficiale del governo avrebbe urtato una rotatoria a bordo della sua autovettura. B\u0101sil al-Asad \u00e8 sepolto, come il padre Hafiz al-Asad, in un mausoleo a Qardaha, villaggio natale della famiglia. Il popolo siriano si riferisce a B\u0101sil come \"B\u0101sil il Martire\". Dopo la sua morte, in tutta la Siria, molte strade sono state intitolate a lui, per compiacere il volere del fratello.\nLa sua morte ha determinato una svolta nella successione al padre. Quando quest'ultimo, il 10 giugno 2000, mor\u00ec per un arresto cardiaco durante una telefonata con il presidente libanese \u00c9mile Lahoud, fu il fratello Bashar al-Asad a divenire presidente della Siria."}
{"id": "1435127", "revid": "1005847", "url": "https://it.wikipedia.org/wiki?curid=1435127", "title": "Eugenio Giuseppe Togliatti", "text": "Appartenente alla scuola italiana di geometria algebrica, \u00e8 noto tra l'altro per la costruzione di una superficie algebrica che prende il suo nome. \nBiografia.\nFiglio di Antonio, contabile amministrativo, e di Teresa Viale, maestra, era il fratello maggiore di Palmiro (il noto statista), di Tina (poi insegnante di Lettere) e di Enrico (ingegnere), i quali, per la morte prematura del padre, poterono tutti e tre studiare grazie al suo aiuto. Nel 1908 consegu\u00ec, a Sondrio, la licenza fisico-matematica presso il locale Istituto Tecnico, quindi, nel 1912, la laurea in matematica all'Universit\u00e0 di Torino, dove c'era una fra le pi\u00f9 prestigiose scuole di matematica di quel tempo in Italia. Si specializz\u00f2 in geometria sotto la guida di Corrado Segre, Enrico D'Ovidio, Guido Fubini e Gino Fano, di cui venne nominato subito dopo la laurea assistente. Partecip\u00f2 alla Prima guerra mondiale e, al termine del conflitto, conseguita la libera docenza in geometria nel 1919, ritorn\u00f2 all'insegnamento, come assistente ordinario sia all'Universit\u00e0 di Torino che al locale Politecnico. Dal 1924 al 1926 fu anche docente straordinario all'Universit\u00e0 di Zurigo e, nel 1926, vinta una cattedra di geometria, rientr\u00f2 in Italia come ordinario all'Universit\u00e0 di Genova, dove rimase fino al 1961, anno del pensionamento.\nNegli anni '30 fu uno degli estensori dell'Enciclopedia Italiana per le voci relative alla matematica, nonch\u00e9 collabor\u00f2 anche ad alcune voci dell'Enciclopedia delle Matematiche elementari e complementi. Nel 1944 fu costretto ad interrompere l'insegnamento a causa di persecuzioni politiche. \nInterrotto l'insegnamento solo negli anni 1944-45, lo riprese subito dopo sempre a Genova dove fu anche preside della Facolt\u00e0 di Scienze dal 1931al 1963, nonch\u00e9 direttore dell'Istituto Matematico dal 1933 al 1966; venne anche nominato membro dell'Accademia Nazionale dei Lincei. Fu inoltre presidente della Societ\u00e0 Mathesis dal 1957 al 1959 e membro del Consiglio superiore della pubblica istruzione dal 1958 al 1966. Fu peraltro socio dell'Accademia delle Scienze di Torino e dell'Accademia Ligure di Scienze e Lettere, di cui fu altres\u00ec presidente per la Classe di Scienze. \nAnche dopo il pensionamento, non tralasci\u00f2 n\u00e9 la ricerca n\u00e9 l'insegnamento, tenendo vari corsi liberi nell'ateneo genovese. La sua ricca e notevole attivit\u00e0 scientifica fu testimoniata da numerosi suoi lavori pubblicati su varie riviste specialistiche in Italia e all'estero, perlopi\u00f9 dedicati alla geometria analitica, proiettiva e differenziale, nonch\u00e9 alla geometria algebrica; si dedic\u00f2 pure alla storia della matematica, scrivendo tra l'altro una biografia del matematico tedesco Hermann G\u00fcnther Grassmann.\nNel giugno del 1960 partecipa al movimento di protesta contro il Governo Tambroni e il preannunciato congresso del Movimento Sociale Italiano che si sarebbe dovuto svolgere nella citt\u00e0 ligure. \nMuore a Genova, nel 1977. \nNel 1994 il Centro di Servizio Bibliotecario di Matematica e Informatica (CSBMI) dell'Universit\u00e0 di Genova ha assunto il nome \"Eugenio Togliatti\"."}
{"id": "1435131", "revid": "599013", "url": "https://it.wikipedia.org/wiki?curid=1435131", "title": "Giovanna Amati", "text": "Biografia.\nFiglia dell'industriale cinematografico Giovanni Amati e dell'attrice Anna Maria Pancani, il 12 febbraio 1978 fu rapita e tenuta sequestrata per oltre due mesi. Tale circostanza e la sindrome di Stoccolma alla quale fu soggetta ebbero notevole risonanza.\nInizi\u00f2 l'attivit\u00e0 sportiva nella Formula Fiat Abarth, passando alla Formula 3 italiana nel 1985 e alla Formula 3000 nel 1987, raggiungendo il 7\u00ba posto quale miglior risultato in sei stagioni. Nel 1986, con i migliori piloti della Formula 3 del tempo, effettu\u00f2 un test in Formula 1 per la Benetton di Davide Paolini.\nNella stagione di Formula 1 del 1992 la Amati fu ingaggiata come secondo pilota ufficiale della Brabham, nell'ultimo anno della scuderia. La sua avventura in Formula 1 dur\u00f2 poco: a causa dell'inesperienza e della scarsit\u00e0 di mezzi della Brabham (che le affid\u00f2 una versione modificata dell'anno precedente), partecip\u00f2 a soli tre Gran Premi (in Sudafrica, Messico e Brasile) senza qualificarsi, e fu in seguito sostituita da Damon Hill.\nLa Amati prosegu\u00ec la carriera automobilistica a ruote coperte, ottenendo come miglior risultato un 3\u00ba posto nella \"SportsRacing World Cup classe SR2\" nel 1999."}
{"id": "1435133", "revid": "119325729", "url": "https://it.wikipedia.org/wiki?curid=1435133", "title": "Emilio Morosini", "text": "Biografia.\nFiglio del nobile Gian Battista Morosini originario di Vezia (distretto di Lugano) e di donna Emilia Zeltner di Soletta, figlia dell'ambasciatore svizzero in Francia, nacque a Varese dove la famiglia si era trasferita dal Canton Ticino. Unico maschio con cinque sorelle (Luigia, Annetta, Giuseppina, Carolina e Cristina, di cui Giuseppe Verdi fu maestro di musica), crebbe sotto l'influsso dell'educatore e coraggioso patriota Angelo Fava e studi\u00f2 a Milano nel ginnasio di Brera e al liceo di Porta Nuova. Qui conobbe e strinse amicizia con i fratelli varesini Enrico ed Emilio Dandolo e con Luciano Manara.\nInsieme furono fra i primi a salire sulle barricate nelle Cinque Giornate del marzo 1848 e, nelle settimane successive, combatterono pi\u00f9 volte contro gli Austriaci, come ufficiali del primo battaglione dei bersaglieri lombardi comandato dal Manara a Castelnuovo del Garda, Lazise, Monte Suello e Gavardo, fino alla firma dell'armistizio di Salasco, che riport\u00f2 la pace fra Austria e Piemonte dopo le sconfitte di Sommacampagna e Custoza. I quattro amici rifiutarono per\u00f2 di rifugiarsi in Svizzera, dove pure avrebbero avuto un riparo sicuro e restarono nel Vercellese, a Trino e Casale come ufficiali delle truppe ausiliarie dell'esercito piemontese.\nFallita la prima guerra d'indipendenza con la sconfitta di Novara, accorsero con Garibaldi nel 1849 a difendere la Repubblica Romana di Giuseppe Mazzini, inquadrati nel battaglione comandato da Manara. Durante gli scontri con le truppe francesi che assediavano il Gianicolo Emilio Morosini fu gravemente ferito il 29 giugno e mor\u00ec due giorni dopo per le ferite riportate."}
{"id": "1435152", "revid": "767487", "url": "https://it.wikipedia.org/wiki?curid=1435152", "title": "Presentazione della Vergine al Tempio (Cima da Conegliano)", "text": "La Presentazione della Vergine Maria al Tempio \u00e8 un dipinto eseguito da Cima da Conegliano, tra il 1496 ed il 1497. \u00c8 realizzato a olio su tavola ed \u00e8 ampio 105x145 cm. Si trova a Dresda, alla Gem\u00e4ldegalerie Alte Meister.\nL'opera riprende il tema, molto comune nell'arte cristiana, della presentazione della Beata Vergine Maria al Tempio di Gerusalemme durante la sua infanzia."}
{"id": "1435162", "revid": "287204", "url": "https://it.wikipedia.org/wiki?curid=1435162", "title": "Dichiarazione di Sirte", "text": "La dichiarazione di Sirte \u00e8 il primo atto formale che decreta la nascita dell'Unione africana. \u00c8 stato firmato a Sirte, in Libia, il 9 settembre 1999.\nLa scelta del luogo non \u00e8 affatto casuale: a Sirte \u00e8 nato il leader libico Mu\u02bfammar Gheddafi, uno dei pi\u00f9 accesi promotori dell'iniziativa.\nLa Dichiarazione annuncia le seguenti decisioni:\nLa Dichiarazione \u00e8 stata seguita nel 2000 dal summit di Lom\u00e9, in cui \u00e8 stato adottato l'atto costitutivo, e nel 2001 dal summit di Lusaka, in cui \u00e8 stato adottato il piano per la realizzazione dell'Unione africana.\nLa sessione inaugurale del Parlamento panafricano si \u00e8 tenuta il 18 marzo 2004 a Midrand, Sudafrica."}
{"id": "1435165", "revid": "49022", "url": "https://it.wikipedia.org/wiki?curid=1435165", "title": "VII legione", "text": ""}
{"id": "1435167", "revid": "49022", "url": "https://it.wikipedia.org/wiki?curid=1435167", "title": "Praefectus", "text": ""}
{"id": "1435169", "revid": "1602816", "url": "https://it.wikipedia.org/wiki?curid=1435169", "title": "Roberto Stuart", "text": "Problemi.\nGiacomo V era stato incoronato re da bambino, in seguito alla morte del padre Giacomo IV di Scozia. Il Paese, profondamente lacerato da lotte intestine tra le varie famiglie aristocratiche, era stato governato durante la sua minore et\u00e0 dalla madre Margherita Tudor, figlia di Enrico VII d'Inghilterra e nominata sua reggente.\nL'autorit\u00e0 regia, resa assai incerta dopo anni di reggenza, doveva quindi essere rafforzata. La politica accentratrice di Giacomo V non aveva finora risolto la situazione, complicata anche dalla minaccia espansionistica inglese.\nPer Giacomo era necessario, non potendo contare sull'appoggio degli infedeli e rivoltosi sudditi, trovare militarmente sostegno altrove e anche avere discendenti.\nRisoluzione.\nContrasse matrimonio quindi con Maddalena di Valois, principessa di Francia e figlia di Francesco I di Francia. La giovane per\u00f2 mor\u00ec pochi mesi dopo il suo arrivo in Scozia.\nGiacomo contrasse allora un altro matrimonio francese, stavolta con Maria di Guisa, imparentata con la famiglia regnante.\nLe speranze riposte nella seconda moglie si avverarono: nel maggio del 1540 nacque il sospirato erede al trono, il principe Giacomo Stuart.\nDopo qualche mese, nel dicembre dello stesso anno, la regina risult\u00f2 incinta di nuovo e nell'aprile del 1541 nacque un secondo principino, Roberto, nominato subito duca d'Albany.\nMorti reali.\nDopo solo tre giorni dalla nascita per\u00f2 Roberto mor\u00ec, seguito dopo pochi giorni dal fratellino maggiore Giacomo.\nGiacomo V si ritrov\u00f2 nuovamente senza alcun erede finch\u00e9 l'8 dicembre 1542 la moglie mise al mondo una bambina chiamata Maria. Pochi giorni dopo anche Giacomo mor\u00ec e si ripresent\u00f2 la stessa situazione verificatasi alla morte di Giacomo IV: un paese sull'orlo della guerra civile governato da una madre reggente. \nA complicare la situazione era stavolta il fatto che il sovrano fosse una bambina, Maria Stuart, regina di Scozia."}
{"id": "1435186", "revid": "1305772", "url": "https://it.wikipedia.org/wiki?curid=1435186", "title": "Discografia degli Europe", "text": "La seguente \u00e8 una discografia comprensiva del gruppo musicale svedese Europe."}
{"id": "1435188", "revid": "104458", "url": "https://it.wikipedia.org/wiki?curid=1435188", "title": "Andi", "text": "Gli Andi sono un popolo celtico cos\u00ec chiamato nel \"De bello Gallico\" da Cesare, mentre in altri autori sono chiamati con il nome di Andecavi. Vivevano nell'attuale Angi\u00f2, a nord (e un poco a sud) del basso corso della Loira. La loro citt\u00e0 principale era l'odierna Angers, sulla Mayenne, non lontano dalla confluenza con la Loira.\nDopo la vittoria romana, sul loro territorio degli Andecavi fu fondata la citt\u00e0 di Juliomagus, che prese in seguito il nome di \"Andegavia\" e, infine, di Angers.\nGuerre dei Galli.\nNel 52 a.C., dopo la resa di Vercingetorige, gli Andi, sotto la guida del loro capo Dumnaco (o Dumnacus), tentarono la resistenza ai romani. Con l'aiuto dei Carnuti, egli attacc\u00f2 Limonum (Poitiers), ma fu sconfitto.\nIn effetti, il capo degli Andi, con i suoi guerrieri e i Pictoni anti romani, assedi\u00f2 Limonum, difesa dal capo del partito di Cesare, il lemovico Duratius. L'intervento dei legati Gaio Caninio Rebilo e Gaio Fabio obblig\u00f2 Dumnaco a togliere l'assedio. Inseguito dalle truppe romane, dopo aver passato la riva destra della Loira, egli venne sconfitto presso Ponts-de-C\u00e9.\nSecondo Tacito, nel 21 d.C., le citt\u00e0 galliche si ribellano al potere romano e gli Andecavi vi partecipano. La rivolta sar\u00e0 placata dal legato Acilio Aviola, che marcia con una coorte dalla capitale Lugdunum."}
{"id": "1435192", "revid": "49022", "url": "https://it.wikipedia.org/wiki?curid=1435192", "title": "Andevaci", "text": ""}
{"id": "1435199", "revid": "1543377", "url": "https://it.wikipedia.org/wiki?curid=1435199", "title": "Cerignola", "text": "Cerignola (: , in dialetto cerignolano) \u00e8 un comune italiano di abitanti della provincia di Foggia in Puglia, situato presso la valle dell'Ofanto sulle ondulazioni che delimitano a sud il Tavoliere. \u00c8 il comune pi\u00f9 esteso della regione Puglia e di tutta l'Italia meridionale, terzo in Italia, preceduto solo da Roma e Ravenna e dunque primo fra i comuni che non sono capoluoghi. Gli abitanti della citt\u00e0 prendono il nome di cerignolani.\nLa storia della citt\u00e0 risulta essere incerta, anche a causa del terremoto del 1731 che distrusse la quasi totalit\u00e0 del borgo medievale (pi\u00f9 noto con l'appellativo di Terra Vecchia); il rinvenimento, nel territorio cittadino, di iscrizioni e reperti archeologici, comproverebbe che lo sviluppo della citt\u00e0 ebbe inizio con la dominazione romana, durante la quale divenne \"municipium\".\nIl primo documento che menziona la citt\u00e0 \u00e8 il \"\"Codice diplomatico barese\", datato 1150, in cui si cita una \"domum Malgerii Cidoniole\"\".\nNel 1503 qui si combatt\u00e9 la battaglia tra francesi e spagnoli per il possesso del Regno di Napoli; dallo scontro uscirono vincitori gli iberici guidati da Consalvo da Cordova, che ebbe la meglio sul rivale Louis d'Armagnac, duca di Nemours.\nDa ricordare le lotte contadine guidate da Giuseppe Di Vittorio, che consentirono il riconoscimento di maggiori diritti ai lavoratori della terra e il famoso 50% ai mezzadri, nonch\u00e9 una forte affermazione del ruolo sindacale in Italia.\nCerignola \u00e8 sede vescovile della diocesi di Cerignola-Ascoli Satriano.\nGeografia fisica.\nTerritorio.\nLa citt\u00e0 \u00e8 situata nei pressi della bassa valle dell'Ofanto, un lembo di terra che costeggia i lati dell'omonimo fiume, sulle alture che delimitano il margine meridionale del Tavoliere delle Puglie, a dorso dei bacini dei fiumi Ofanto e Carapelle e tra le campagne di un territorio tra i pi\u00f9 vasti e fertili della Puglia.\nLa citt\u00e0 \u00e8 posta a 15\u00b054' gradi est di longitudine ed a 41\u00b016' gradi nord di latitudine, ad un'altitudine che risulta compresa tra i 2 e i 285 metri sul livello del mare e che determina un'escursione altimetrica complessiva pari a 283 metri. Il suo abitato si estende da est ad ovest per 4,48\u00a0km e da nord a sud per 3,74\u00a0km, mentre la superficie complessiva del territorio comunale, pari a 59.300 ettari, \u00e8 la pi\u00f9 estesa d'Italia dopo Roma e Ravenna.\n\u00c8 il secondo centro della Capitanata per numero di abitanti ed \u00e8 altres\u00ec il pi\u00f9 grosso centro agricolo della provincia di appartenenza.\nCerignola confina a nord-est con San Ferdinando di Puglia (14,8\u00a0km), ad est con Canosa (14,5\u00a0km), a sud con la regione Basilicata (14\u00a0km) e ad ovest con Stornara (11,2\u00a0km).\nClima.\nIl clima del Tavoliere \u00e8 di tipo continentale, caratterizzato da forti escursioni termiche; estati torride si contrappongono ad inverni pi\u00f9 o meno rigidi, tuttavia la temperatura media annua si aggira sui 16\u00a0\u00b0C.\nLe piogge, scarse, si attestano intorno ai 600\u00a0mm e interessano soprattutto il periodo che va da settembre a febbraio; nel periodo estivo invece non sono rari periodi di siccit\u00e0.\nDal punto di vista statistico il mese pi\u00f9 freddo \u00e8 quello di gennaio con temperature comprese tra i 4 e gli 11 gradi, il pi\u00f9 caldo invece \u00e8 quello di agosto con temperature che oscillano tra i 19 ed i 31 gradi; qualche volta d'inverno la temperatura scende sotto zero\nLa sua posizione geografica rende il Tavoliere particolarmente esposto al maestrale, incanalato dal Gargano e dai monti della Daunia, che trasforma la pianura in una sorta di corridoio. Hanno rilevanza solo locale il favonio (vento caldo e sciroccale) e la bora.\nIdrografia.\nIl territorio circostante la citt\u00e0 non presenta una rilevante idrografia superficiale a causa della carenza di rilievi montuosi, della scarsit\u00e0 delle piogge e dell'elevata permeabilit\u00e0 del terreno; soprattutto quest'ultimo fattore consente all'acqua piovana di penetrare nel sottosuolo e nella falda acquifera impedendo l'arricchimento di fiumi e torrenti. L'unico corso d'acqua che lambisce l'agro cittadino \u00e8 l'Ofanto, dal carattere torrentizio, che alimenta l'invaso idrico della \"marana di Capacciotti\" dando cos\u00ec vita all'omonimo lago artificiale indispensabile (vista la mancanza d'acqua) per l'irrigazione.\nA differenza dell'idrografia superficiale, quella sotterranea risulta molto interessante; difatti la permeabilit\u00e0 del terreno e la sua uniformit\u00e0 permettono all'acqua piovana di penetrare facilmente nel sottosuolo in corrispondenza con il livello del mare, formando una falda sotterranea anch'essa utilizzabile per l'irrigazione dei campi.\nOrigini del nome.\nLe ipotesi avanzate nel spiegare l'etimologia del nome della citt\u00e0 sono due: la prima teoria prevede che il nome derivi probabilmente da Cerere, dea delle messi; la seconda invece prevede che il toponimo derivi da \"Ceriniola\", in ricordo della citt\u00e0 distrutta dal sovrano degli Epiri, Alessandro il Molosso.\nStoria.\n\"Ceriniola\" (o \"Keriniola\") fu un centro normanno di notevole importanza sorto sulle ceneri di un insediamento del 300 a.C. noto con il nome di \"Cerina\" (o \"Kerina\").\nLa posizione strategica della citt\u00e0 sull'antica via Traiana permise, sotto la famiglia degli Angioini, un forte sviluppo che ne accrebbe l'importanza, sia sotto il profilo agricolo che commerciale. Nel 1418 divenne feudo della famiglia Caracciolo.\nIl 28 aprile 1503 la citt\u00e0 fu teatro dello scontro che vide affrontarsi francesi e spagnoli per il possesso del Regno di Napoli; il conflitto, passato alla storia con il nome di \"battaglia di Cerignola\", vide trionfare gli ispanici guidati da Consalvo da Cordova.\nNel Seicento il feudo pass\u00f2 in mano alla famiglia Pignatelli che lo mantenne per l'importanza agricola e commerciale.\nNel 1731 un devastante terremoto colp\u00ec la citt\u00e0 distruggendo la quasi totalit\u00e0 dei monumenti e delle abitazioni pi\u00f9 antiche.\nI primi dell'Ottocento furono contraddistinti da un forte sviluppo urbanistico favorito anche dalla crescita economica che interess\u00f2 la citt\u00e0 in seguito alla bonifica del territorio.\nL'agricoltura ha da sempre rivestito un ruolo di primo piano per l'economia cittadina e questo ha permesso a Cerignola di essere tra le protagoniste della scena agricola nazionale, tant'\u00e8 vero che nel secondo dopoguerra si \u00e8 assistito alla nascita di numerose imprese industriali e di trasformazione dei prodotti agricoli.\nNel periodo 1944-45, durante la seconda guerra mondiale, Cerignola ospit\u00f2 il 461\u00ba Gruppo Bombardieri dell'aeronautica militare statunitense, sul cui sito \u00e8 possibile osservare alcune fotografie dell'epoca. Molte informazioni sulla vita in quel periodo a Cerignola e in particolare sui rapporti tra i militari americani e la popolazione si possono reperire nel libro di Stephen E. Ambrose\" Tigri in battaglia - La storia degli uomini che pilotarono i B 24 sopra la Germania\" TEA prima ed. 2005.\nSimboli.\nLo statuto comunale della citt\u00e0 di Cerignola afferma che:\nLo stemma comunale riproduce una cicogna che spezza un serpente, in ricordo della leggenda che narra la salvezza della citt\u00e0 ad opera delle cicogne durante un'invasione di serpenti. I due terzi superiori dello sfondo sono celesti, ad indicare il cielo limpido, mentre il terzo inferiore \u00e8 giallo, ad indicare il frumento, il principale prodotto dell'agricoltura cerignolana. Lo stemma \u00e8 quello concesso da Vittorio Emanuele III con Regio Decreto in data 3 gennaio 1943, modificato con Decreto del Presidente della Repubblica in data 24 febbraio 2000 a seguito della concessione del titolo di citt\u00e0.\nRelativamente all'uso del gonfalone, lo stesso statuto cos\u00ec si pronuncia:\nIl gonfalone \u00e8 costituito da un drappo quadrangolare riccamente ornato con frange dorate e diviso in due bande orizzontali blu e gialla che riprendono i colori della citt\u00e0; caricato dello stemma cittadino suindicato, presenta l'iscrizione centrata (convessa verso l'alto): CITT\u00c0 DI CERIGNOLA. Due bullette dorate sono poste a spirale su entrambi i lati mentre sulla sommit\u00e0 \u00e8 collocata una freccia decorata con un fregio; quest'ultima presenta una cravatta frangiata tricolore che riporta lo stemma della Repubblica Italiana.\nMonumenti e luoghi d'interesse.\nCerignola vanta la presenza di diversi luoghi e monumenti di interesse: la \"Terra Vecchia\", la Chiesa di S. Agostino, la Chiesa Madre, la Torre Alemanna, il Castello, la Torre dell'Orologio, il Palazzo Carmelo, il Teatro Mercadante, il Duomo Tonti, il Piano delle Fosse e la Colonna Miliare.\nArchitetture religiose.\nIn citt\u00e0 sono presenti molti edifici religiosi, i pi\u00f9 antichi di questi si trovano nel suo nucleo storico: la \"Terra Vecchia\". \u00c8 nel borgo antico che troviamo infatti sia la \"Chiesa madre\", l'antica cattedrale costruita nell'XI-XII secolo, che la chiesa di Sant'Agostino risalente al XV secolo.\nL'ottima posizione di Cerignola rispetto alle principali arterie stradali, port\u00f2 diversi ordini monastici a stabilirsi in citt\u00e0, dove costruirono cappelle e conventi. Queste costruzioni, inizialmente fuori dalla cinta muraria, con l'espansione dell'abitato si ritrovarono inglobate nel centro cittadino e videro aumentare la loro importanza all'interno della comunit\u00e0. \u00c8 il caso ad esempio della chiesa della Beata Vergine del Monte Carmelo, edificio del XVI secolo in stile barocco. Pi\u00f9 recente ma indubbiamente maestoso \u00e8 invece il Duomo Tonti, costruito con lascito ereditario di Paolo Tonti la nuova cattedrale intitolata a san Pietro apostolo, rimasta incompleta rispetto al progetto originale, che con le sue dimensioni sovrasta la citt\u00e0 e la cui cupola \u00e8 visibile da diversi chilometri di distanza.\nAlle chiese cittadine si aggiungono, solitamente al crocevia di importanti strade quali ad esempio i \"tratturi\", numerose chiese campestri sparse nel vasto agro cerignolano. Costruzioni molto spesso spartane o, pi\u00f9 raramente, finemente decorate con affreschi, come nel caso della chiesa di Santa Maria delle Grazie in contrada \"San Martino\". Solitamente queste costruzioni venivano edificate per volont\u00e0 delle famiglie pi\u00f9 abbienti all'interno delle proprie masserie, altre volte sorgevano invece sulle ceneri di altri edifici, come la chiesa della Madonna di Ripalta, patrona della citt\u00e0, eretta dove prima vi era un tempio pagano dedicato alla dea Bona.\nChiesa Evangelica Elim via Formia\nArchitetture civili.\nTeatro comunale \"Saverio Mercadante\".\nIl \"Mercadante\" \u00e8 il principale impianto teatrale di Cerignola; \u00e8 situato in piazza Giacomo Matteotti, nel cuore della citt\u00e0. Il tabellone della stagione teatrale, gestito in collaborazione con il Teatro Pubblico Pugliese, si compone soprattutto di spettacoli di prosa e teatro per ragazzi.\nPalazzi storici.\nNumerosi sono i palazzi cittadini di valenza storica, non necessariamente appartenenti (o appartenuti) a famiglie nobili o abbienti; alcuni di questi infatti sono importanti perch\u00e9 testimoniano lo sviluppo raggiunto dalla citt\u00e0 nel corso dei secoli, soprattutto nel Novecento. A titolo esemplificativo possiamo citare l'ospedale \"Tommaso Russo\" o ancora il teatro \"Saverio Mercadante\".\nCertamente tra le ragioni che hanno favorito la presenza di palazzi di importanza storica e socio-economica, vi sono i numerosi avvicendamenti di popoli e feudatari che hanno interessato Cerignola.\nColonna miliare.\nLa pietra miliare, attualmente collocata all'angolo tra corso Gramsci e via Osteria Ducale, in passato era posta laddove passava la via Traiana, che congiungeva Benevento a Brindisi. Scampata al terremoto del 1731, rappresenta uno dei reperti romani pi\u00f9 antichi presenti in citt\u00e0.\nNella tradizione popolare il nome con cui viene chiamata la pietra miliare \u00e8 \"U t\u00eft\u00ebl\u00eb d' Mocc\u00ef\u00eb\" ossia \"Il titolo (termine lapideo) di Moccia\", con riferimento a Palazzo Moccia, accanto a cui fu collocata la miliare.\nL'epigrafe \u00e8 incisa su un cippo miliare in pietra calcarea rinvenuto circa tre miglia a nord di Canosa, nel tratto Ordona-Canosa della via Traiana; si \u00e8 potuti risalire alla sua collocazione originaria consultando scritti noti come \"itinerari\", stando ai quali la distanza da Benevento a Canosa ammonterebbe a 84 miglia (\"Antonino\" e \"Burdigalense\") o 89 miglia (\"Peutingeriano\"), si pu\u00f2 quindi dedurre che il miliare \"LXXXI\" si trovasse a 3 miglia da Canosa (o 8 in base all'ultimo itinerario) in direzione Cerignola.\nLa tradizione, invece, vuole che la miliare fu rinvenuta sul Piano di San Rocco, nei pressi della chiesa dei Padri Domenicani. Difatti, la strada che conduce fino al Piano San Rocco si chiama, appunto, Strada Consolare.\nIl testo dell'epigrafe \u00e8 di tipo monumentale con dimensione dei caratteri decrescente; l'iscrizione \u00e8 dedicata a Marco Ulpio Traiano, figlio adottivo del suo predecessore Nerva (come si evince dal termine \"filius\"). Il cippo presenta tutti gli appellativi legati all'imperatore ed alle sue vittorie sul campo di battaglia (\"germanicus\" e \"dacicus\") ed elenca inoltre le cariche da lui ricoperte. Pietro Stefanoni nel XVII secolo \u00e8 il primo a citare il cippo, mentre Dello Iacono \u00e8 il primo che ne indica la collocazione in citt\u00e0.\nLa colonna \u00e8 alta all'incirca 175\u00a0cm e presenta un diametro pari a 61\u00a0cm. Per quanto riguarda, invece, lo specchio epigrafico, questo risulta alto 88\u00a0cm e largo 72.\nCasa di Pietro Mascagni.\nL'abitazione, ubicata nell'omonima via al civico 21, ospit\u00f2 il compositore Pietro Mascagni durante la sua permanenza in citt\u00e0 dal 1887 al 1892; in questo periodo il Maestro diresse per tre anni la filarmonica locale e compose quasi la totalit\u00e0 della \"Cavalleria Rusticana\", opera del verismo ottocentesco.\nTorre dell'orologio.\nLa costruzione risale al XIX secolo e sostitu\u00ec la precedente torre dell'orologio fatta abbattere dal conte d'Egmont nel 1804; in passato era molto pi\u00f9 alta ma fu danneggiata gravemente da un fulmine che la colp\u00ec nel 1866. Segna l'ingresso sud alla Terra Vecchia attraverso largo Costantino Imperatore (gi\u00e0 piazza del Torneo). La torre si erge come soluzione angolare del palazzo La Rochefoucauld (poi diventato palazzo Cantatore).\nSiti archeologici.\nPiano delle Fosse del grano.\nLe Fosse Granarie testimoniano un tipo di conservazione dei cereali in passato ampiamente diffuso in Capitanata. Il sito di Cerignola \u00e8 l'unico ad essersi conservato ed in cui \u00e8 ancora possibile osservare questi particolari silos; risulta quindi palese la sua valenza sul piano archeologico e sociale.\nIl Piano delle Fosse \u00e8 situato in prossimit\u00e0 del centro cittadino ed \u00e8 composto da centinaia di silos sotterranei identificati per mezzo di appositi cippi su cui \u00e8 inciso un numero progressivo e le iniziali del proprietario. Il piano comprende, inoltre, i magazzini utilizzati dalle compagnie di \"sfossatori\", ovvero coloro i quali partecipano alle operazioni di carico ed estrazione del grano.\nBorgo Medievale (\"Terra Vecchia\").\nIl borgo antico, meglio noto con l'appellativo di \"Terra Vecchia\", \u00e8 il nucleo originario da cui si \u00e8 sviluppata la citt\u00e0; la sua origine risale con tutta probabilit\u00e0 all'epoca romana, durante cui il centro era un insediamento di scambio. Situato a nord, in passato era circondato da una cinta muraria con castello e torri, \u00e8 caratterizzato da viuzze tortuose e strette e presenta abitazioni molto diverse tra loro; l'eterogeneit\u00e0 dei nuclei abitativi \u00e8 imputabile al periodo in cui essi sono stati costruiti ed al ceto che li abitava.\nTra i monumenti maggiori del centro storico troviamo la chiesa madre, ovvero l'antica cattedrale, intitolata a san Francesco d'Assisi, che risulta essere anche l'edificio religioso pi\u00f9 antico della citt\u00e0.\nLa mancanza di molte testimonianze del passato \u00e8 ascrivibile al terremoto del 1731, che danneggi\u00f2 gran parte degli edifici del borgo, quale il castello che rimase semidistrutto.\nTorre Alemanna.\nTorre Alemanna \u00e8 un complesso monumentale risalente al XIII secolo situato a Borgo Libert\u00e0, frazione distante 18 chilometri dalla citt\u00e0, in prossimit\u00e0 di importanti arterie stradali utilizzate durante la transumanza.\nIl sito presenta edifici diversi tra loro (o la cui funzione \u00e8 stata riconvertita) a causa dei molteplici ruoli da esso assolti nel corso dei secoli; troviamo infatti una chiesa, gli alloggi per i cavalieri, un palazzo dell'abate e naturalmente la torre.\nI vincoli a cui \u00e8 stata sottoposta Torre Alemanna a partire dal 1983, hanno permesso l'avvio di interventi di restauro della stessa. Di recente alcuni scavi hanno inoltre portato alla luce ulteriori reperti relativi al complesso.\nMasserie.\nData la sua estensione geografica Cerignola possiede diverse masserie:\nSociet\u00e0.\nEvoluzione demografica.\nCon 59.046 residenti, Cerignola \u00e8 il centoseiesimo comune italiano per popolazione.\nEtnie e minoranze straniere.\nAl 31 dicembre 2018 gli stranieri residenti nel comune sono , ovvero il 4,6% della popolazione. I gruppi pi\u00f9 numerosi sono i seguenti:\nLingue e dialetti.\nIl dialetto cerignolano \u00e8 la variante cittadina del dialetto foggiano che, come gli altri dialetti pugliesi settentrionali appartiene al ceppo dei dialetti italiani meridionali.\nCome gli altri dialetti pugliesi settentrionali, tra le vocali atone il cerignolano ha mantenuto intatta solo la \"a\" in posizione protonica; tutte le altre vocali atone risultano ridotte alla vocale indistinta scev\u00e0. le vocali toniche, viceversa, si sono rotte in dittonghi, come ad esempio in \"s\u00e8\u00eft\u00eb\" (\"seta\") o \"sco\u00fcp\u00eb\" (\"scopa\"). Caratteristica \u00e8 anche l'assimilazione dei gruppi \"nd\" e \"ld\" in \"nn\" e \"ll\", come in \"quann\u00eb\" (\"quando\") e \"call\u00eb\" (\"caldo\").\nReligione.\nLa confessione religiosa che conta pi\u00f9 fedeli \u00e8 quella cattolica romana. Cerignola, che dal XVI secolo era arcipretura \"nullius diocesis\" divenne sede vescovile nel 1819 e venne unita \"aequae principaliter\" alla diocesi di Ascoli Satriano. Dal 1986 le due diocesi sono state unite in forma piena e la diocesi risultante ha assunto il nome di diocesi di Cerignola-Ascoli Satriano. Essa \u00e8 suffraganea dell'arcidiocesi di Foggia-Bovino e appartiene alla regione ecclesiastica Puglia.\nA Cerignola \u00e8 presente inoltre una comunit\u00e0 evangelica valdese, nata tra la fine dell'Ottocento e i primi del Novecento in seguito al trasferimento in citt\u00e0 del predicatore Salvatore Comei. Il primo locale di culto pubblico fu aperto il 30 settembre 1906.\nLa locale comunit\u00e0 dei Testimoni di Geova, sorta negli anni venti per una scissione all'interno della comunit\u00e0 valdese cerignolana ad opera del pastore Giuseppe Banchetti, \u00e8 la pi\u00f9 antica della Puglia.\nCultura.\nIstruzione.\nBiblioteche.\nAltre biblioteche presenti in citt\u00e0 sono:\nRicerca.\nA Cerignola ha sede il C.E.R.C.A.T. (Centro di Esposizione, Ricerca e Consulenza sugli Ausili Tecnici), ossia una struttura tecnico-scientifica che si pone l'obiettivo di sviluppare tecniche, sistemi e apparati innovativi di ausilio a supporto dei disabili. Il centro, inoltre, si occuper\u00e0 di mettere a punto metodi e procedure di qualificazione e certificazione di ausili e di attivare la partecipazione congiunta a progetti di ricerca nazionali ed internazionali.\nL'edificio ospiter\u00e0 al suo interno anche una fiera permanente utile a far conoscere tutte le tecnologie e gli ausili di ultima generazione, indispensabili a migliorare la qualit\u00e0 della vita delle persone con disabilit\u00e0 e dei loro familiari; nella stessa sede sar\u00e0 anche installato un prototipo di casa domotica.\nScuole.\nIn citt\u00e0 sono presenti:\nMusei.\nLe strutture museali presenti in citt\u00e0 sono due:\nMedia.\nRadio.\nGrande lustro ebbero negli anni settanta e ottanta Radio Ofanto 98, Radio Cerignola1, Radio Antenna Libera, Radiolinus emittente democratica, Radio Arcadia e Radio Citt\u00e0.\nCinema.\nNumerose sono le pellicole della commedia all'italiana in cui viene citata Cerignola. Si ricordano tra le tante: \"I basilischi\" (1963), l'opera prima di Lina Wertm\u00fcller, \"Roba da ricchi\", \"Vieni avanti cretino\" e \"Grandi magazzini\" con Lino Banfi, \"Il barbiere di Rio\" con Diego Abatantuono, \"Natale in India\" con Christian De Sica e Massimo Boldi o ancora \"Febbre da cavallo - La mandrakata\" e \"Un'estate ai Caraibi\" con Gigi Proietti. Inoltre, a Cerignola, alla fine degli anni cinquanta, fu interamente girato il film \"Gambe d'oro\", con protagonista Tot\u00f2. Recentemente in citt\u00e0 \u00e8 stata girata parte della fiction televisiva \"Pane e libert\u00e0\", trasmessa su Rai 1 e dedicata al concittadino Giuseppe Di Vittorio.\nCucina.\nLa cucina cerignolana si fonda sulla tradizione contadina e mediterranea, risulta infatti fortemente legata alle produzioni agricole che caratterizzano la zona, ovvero: l'olio d'oliva, il grano e gli ortaggi.\nEventi.\nRiti della Settimana Santa.\nIl Cristo Rosso (o Cireneo) \u00e8 la figura principale della Settimana Santa a Cerignola, costituita principalmente di riti a carattere penitenziale. Il Cristo Rosso (detto anche Cireneo perch\u00e9, nell'immaginario collettivo, \u00e8 l'uomo che aiut\u00f2 Ges\u00f9 a portare la Croce, ovvero Simone di Cirene) \u00e8 un uomo che partecipa alle processioni della Settimana Santa portando una pesante croce sulle spalle, indossando una tunica di colore rosso, una corona di spine e un cingolo di corda con rosario, procedendo a piedi scalzi. Il suo passo determina l'andamento di tutta la processione. Il suo volto \u00e8 coperto da un cappuccio per nascondere la sua identit\u00e0, che non verr\u00e0 mai svelata. L'uomo che interpreta il Cristo Rosso \u00e8 un uomo che, per grazia ricevuta o altro, fa voto - per tutta la vita - di vestire i panni del Cireneo, oppure un confratello delle varie congregazioni.\nTutte le processioni sono accompagnate dalla Banda che esegue suggestive e struggenti marce funebri.\nFesta patronale diocesana della Madonna di Ripalta (6-9 settembre).\nIl rito dell'8 settembre \u00e8 senz'altro una delle feste religiose pi\u00f9 sentite dalla cittadinanza, l'intero Corso \u00e8 illuminato e decorato a festa da piazza Castello fin oltre il convento dei Cappuccini. La festa dura quattro giorni ed \u00e8 caratterizzata da grandiose luminarie in tutta la citt\u00e0, bande che girano per il paese, orchestre che suonano in piazza e dal concerto di un cantante di musica leggera.\nSi inizia il 6 settembre: a conclusione di un devoto novenario che richiama pellegrini e devoti da ogni parte della diocesi, alle ore 23 nella cattedrale inizia la celebrazione solenne dell'ascensione in trono dell'icona bizantina.\nIl giorno 7 settembre, giorno di vigilia: se cade dal luned\u00ec al sabato, la sera, alle ore 19.30, apertura in cattedrale della festa con i solenni vespri pontificali. Vi partecipa tutto il clero diocesano, ministri istituiti e congregazioni. Se cade di domenica si celebra la Santa Messa presieduta dal vescovo.\nL'8 settembre, solennit\u00e0 della Nativit\u00e0 della Vergine Maria, festa della Madonna di Ripalta. Sante messe dalle prime ore del mattino in cattedrale (ore 7, 8, 9, 10.30 solenne messa pontificale, 12.15 e 18.30). Molto atteso ogni anno il solenne pontificale del vescovo, con tutto il clero diocesano e le congregazioni religiose, autorit\u00e0 civili e militari. La sera, se la festa \u00e8 preceduta dalla domenica, prima della processione si celebrano i vespri pontificali. Vi \u00e8 dunque una grande processione, con il carro trionfale donato dal cavaliere Giuseppe Pedone, che trasporta l'icona della Madonna, preceduto dalle confraternite e seguito dalle autorit\u00e0 civili, religiose e dalla banda. A mezzanotte si susseguono tre spettacoli di fuochi pirotecnici.\nIl 9 settembre \u00e8 dedicato alla fiera del bestiame e dell'agricoltura la mattina; mentre la sera, dalle 21.30 in poi vi \u00e8 uno spettacolo di musica leggera con cantanti di fama nazionale.\nCerignola Bella.\nL'evento, organizzato con il patrocinio di: Comune, Provincia e Regione, si protrae per tutta l'estate ed \u00e8 caratterizzato da decine di spettacoli che spaziano dalla musica al teatro, passando per il cinema e la danza. Gli spettacoli coinvolgono l'intera citt\u00e0, infatti tutti i quartieri ed i borghi sono interessati da eventi appartenenti al cartellone della manifestazione.\nRADC Summer Festival.\nLa manifestazione \u00e8 nata nel 2006 e viene organizzata dall'associazione culturale \"Radici\" con il patrocinio dell'amministrazione comunale; si colloca all'interno della programmazione dell'estate cerignolana e prevede show teatrali e proiezioni di film all'aperto. L'evento clou \u00e8 rappresentato dal concerto di un gruppo rock.\nFesta del lavoro (1\u00ba maggio).\nIn occasione della festa dei lavoratori, le diverse categorie professionali sfilano con i propri arnesi da lavoro portando in una sorta di laica processione l\"'icona\" del sindacalismo: Giuseppe Di Vittorio.\nFiere.\nIn citt\u00e0 si organizza inoltre la:\nGeografia antropica.\nUrbanistica.\nIl tessuto urbano della citt\u00e0 si \u00e8 ampliato nel corso dei secoli a partire dal decentrato borgo antico per poi espandersi progressivamente fuori dalla cinta muraria. La struttura del centro storico presenta tutte le caratteristiche di un centro medievale sviluppatosi sulle \"ceneri\" di un vecchio abitato romano; questa tesi \u00e8 avvalorata ad esempio dalla mancanza di elementi radiocentrici che caratterizzano i borghi appartenenti a questo periodo storico e che lasciano il posto ad elementi di ortogonalit\u00e0 caratteristici dei tessuti urbani sviluppatisi su schemi preesistenti.\nDurante il XV secolo si assistette ad una prima espansione della citt\u00e0 fuori dalle mura in direzione est e sud, in coincidenza della quale si verific\u00f2 anche un modesto aumento demografico; appartengono a questo periodo il piano delle Fosse Granarie, la chiesa del Purgatorio, il palazzo del Ges\u00f9 ed i conventi dei Carmelitani e dei Conventuali. Nel XVII secolo una seconda espansione interess\u00f2 ancora la parte meridionale della citt\u00e0, e crebbe ulteriormente il numero di edifici religiosi, a cui si aggiunsero la chiesa ed il convento dei Domenicani e dei Cappuccini.\nNel XVIII secolo si susseguirono molteplici eventi nefasti, come il terremoto del 1731 che danneggi\u00f2 irrimediabilmente gran parte delle costruzioni civili e religiose pi\u00f9 antiche. La ricostruzione si ebbe a partire dalla seconda met\u00e0 del Settecento e fu caratterizzata da un'espansione caotica e non uniforme fuori dalle mura. Alcuni accadimenti storici, come l'abolizione della Regia Dogana della Mena delle Pecore di Foggia, generarono poi un forte flusso migratorio proveniente dai paesi limitrofi, tale che la citt\u00e0 continu\u00f2 la sua espansione, ancora una volta verso est, arricchendosi di importanti edifici quali, tra gli altri: il Teatro Mercadante, la scuola agraria, l'ospedale, la stazione ferroviaria e la maestosa cattedrale.\nLa struttura urbanistica al di fuori del nucleo originario della citt\u00e0 \u00e8 di impianto a scacchiera ottocentesco.\nFrazioni.\nDemografia delle frazioni di Cerignola, ISTAT 2001.\nEconomia.\nL'economia cittadina \u00e8 legata soprattutto alla lavorazione e trasformazione dei prodotti agricoli; la superficie totale coltivata \u00e8 infatti pari a 49.146,36 ettari, il pi\u00f9 alto valore a livello regionale. A riprova della propria vocazione agricola, Cerignola \u00e8 ormai l'ultima citt\u00e0 della Capitanata in cui \u00e8 possibile osservare le fosse granarie, ovvero particolari silos per la conservazione del grano.\nIl \"settore primario\" risulta essere la maggiore risorsa economica della citt\u00e0. Di particolare rilievo \u00e8 il comparto agro-alimentare, fulcro dell'economia cittadina, la cui struttura produttiva \u00e8 rappresentata soprattutto da viticoltura, olivicoltura, orticoltura e cerealicoltura.\nLa superficie totale del territorio comunale utilizzata in campo agricolo \u00e8 notevole, ci\u00f2 a dimostrare l'importante ruolo che riveste l'agricoltura nell'ambito dell'economia locale. Stando al quinto \"censimento dell'agricoltura\", la superficie agricola totale utilizzata nel comune ammonta a 49.146,36 ettari, il pi\u00f9 alto valore non solo a livello provinciale ma anche a livello regionale.\nCerignola, insieme ad un'altra trentina di comuni, fa parte del comitato nazionale Citt\u00e0 delle pesche, il cui scopo \u00e8 promuovere le produzioni locali. La citt\u00e0 \u00e8 anche il territorio di riferimento per la coltivazione dell'oliva La Bella della Daunia - variet\u00e0 Bella di Cerignola, prodotto che si fregia del marchio D.O.P. a partire dal 2000. La denominazione garantisce che l'olio \u00e8 prodotto con olive locali, con caratteristiche organolettiche tipiche: aspetto velato, colore verde con riflessi gialli, odore fruttato di buona densit\u00e0, sapore di oliva appena franta con nota amarognola e piccante. Questa variet\u00e0 autoctona di oliva, esportata sin dai primi del Novecento, risulta essere un'attivit\u00e0 molto importante e redditizia per la citt\u00e0. Cerignola \u00e8 anche membro dell'Associazione Nazionale Citt\u00e0 dell'Olio.\nL'allevamento (che interessa suini, ovini, bovini e pollame) \u00e8 molto sviluppato tanto da rappresentare un'altra importante risorsa economica.\nIl settore secondario \u00e8 in crescita: sempre pi\u00f9 numerose sono infatti le aziende che si occupano della trasformazione dei prodotti agricoli. Si sta assistendo quindi alla nascita di un nutrito numero di industrie vinicole, olearie e conserviere (a cui si aggiungono molini e pastifici) che stanno contribuendo allo sviluppo di questo settore.\nTra i vini di maggior pregio prodotti nel territorio di Cerignola, ci sono le variet\u00e0: Rosso di Cerignola e Rosso di Cerignola riserva, entrambi a Denominazione di origine controllata. Rilevante \u00e8 la lavorazione del ferro battuto da cui si producono oggetti di uso domestico e soprammobili Le industrie si concentrano nei comparti alimentari, meccanici, dei materiali da costruzione, dell'abbigliamento e del mobile.\nIl settore terziario \u00e8 ben sviluppato anche grazie alla posizione strategica della citt\u00e0 rispetto alle principali vie di comunicazione su strada e su rotaia; quest'ultimo aspetto non pu\u00f2 che favorire gli scambi nazionali ed internazionali. A supporto del settore primario si affiancano numerose aziende di servizi, il cui scopo \u00e8 la valorizzazione delle produzioni locali al di fuori del territorio di appartenenza.\nA Cerignola \u00e8 stato inoltre realizzato un interporto, il cui scopo \u00e8 l'organizzazione del traffico delle merci di un vasto territorio interprovinciale all'interno del quale operano numerose imprese che lavorano nel settore agroalimentare. L'interporto si propone come soluzione insediativa per piccole e medie imprese. La struttura logistica, la cui superficie \u00e8 pari a 450.000\u00a0m\u00b2, a pieno regime rappresenter\u00e0 un'infrastruttura completa per l'interscambio delle merci: sar\u00e0 infatti collegato alla rete ferroviaria nazionale attraverso gli scali merce di Incoronata e di Foggia, con il porto di Manfredonia, con l'aeroporto di Foggia e con la strada statale 16.\nCerignola fa parte del consorzio ASI di Foggia, il cui \u00e8 scopo \u00e8 favorire lo sviluppo imprenditoriale affiancando enti pubblici ed aziende. La citt\u00e0 rientra nell'Agglomerato di Cerignola-San Ferdinando di Puglia, un polo industriale che si estende su una superficie di 2.220.000\u00a0m\u00b2, adiacente l'Interporto di Cerignola, che fornisce supporto allo sviluppo dei comuni del Basso Tavoliere.\nLe oltre seimila aziende agricole realizzano una produzione notevole (il cui valore aggiunto supera i 100 milioni di euro), che alimenta un cospicuo comparto agroindustriale nel quale \u00e8 impegnato il 40% della popolazione attiva. Le attivit\u00e0 industriali\noccupano circa 1.000 unit\u00e0, con una prevalenza delle industrie alimentari e di quelle del vestiario. Le costruzioni ne occupano quasi 600; il commercio circa 1.800; i servizi pi\u00f9 di 1.000. \u00c8 cospicua la presenza di pubblici dipendenti: quasi 3.000 unit\u00e0. Le societ\u00e0 di capitale sono numerose: 191, che costituiscono il 6% delle imprese non agricole. Sono diffuse in tutti i rami produttivi. Il tasso di ricambio delle ditte \u00e8 ottimale: a ogni impresa che cessa l'attivit\u00e0 corrisponde la nascita di due nuove.\nGrave si rivela essere la situazione occupazionale, infatti la percentuale dei disoccupati \u00e8 al di sopra della media provinciale.\nInfrastrutture e trasporti.\nLa citt\u00e0 \u00e8 al centro di una fitta rete di collegamenti sia su strada che su rotaia, \u00e8 infatti raggiungibile attraverso la stazione ferroviaria, posta fuori dal centro abitato, o in alternativa attraverso i suoi due caselli autostradali. La citt\u00e0 \u00e8 inoltre attraversata da diverse strade provinciali e statali che permettono di raggiungere facilmente il centro abitato.\nStrade.\nCerignola dispone di due caselli autostradali attraverso cui \u00e8 possibile raggiungere tutte le principali citt\u00e0 italiane. Il casello di Cerignola est si trova sull'autostrada A14 Bologna-Taranto, mentre quello di Cerignola ovest si trova sull'autostrada A16 Napoli-Canosa. Ai due ingressi autostradali si aggiungono da nord, in senso orario, le seguenti arterie: strada statale 545 Rivolese per Manfredonia, strada provinciale 68 circum-cerignolese nord, strada provinciale 62 per Trinitapoli, strada statale 16 Adriatica per Bari, strada provinciale 95 Estarmurale di Cerignola per Canosa-Bari \n(ex strada statale 98), strada provinciale 96 per Pozzo Terraneo e Capacciotti, strada statale 529 Ofantina per Melfi, strada provinciale 95 Candela-Cerignola e strada statale 16 Adriatica per Foggia.\nLa strada statale Adriatica aggira a nord la citt\u00e0, seguendo un percorso in variante, e costituisce la tangenziale di Cerignola.\nFerrovie.\nIn treno \u00e8 possibile raggiungere la citt\u00e0 attraverso la stazione impresenziata di Cerignola Campagna, distante circa 5 chilometri dal centro cittadino. La stazione, che si trova sulla linea ferrovia Adriatica, \u00e8 servita principalmente da treni regionali Trenitalia che effettuano corse sulla direttrice Foggia \u2013 Bari.\nMobilit\u00e0 urbana.\nIl trasporto pubblico della citt\u00e0 di Cerignola \u00e8 affidato ad una rete di linee di autobus che collegano i diversi quartieri del centro abitato e le borgate cittadine.\nIn seguito al fallimento della Societ\u00e0 Trasporto Urbano Cerignola (S.T.U.C.), aggiudicataria della concessione per la gestione del trasporto collettivo, il servizio \u00e8 stato affidato alla curatela fallimentare della stessa, in modo tale da permettere all'amministrazione comunale di approntare e approvare il bando di gara per l'assegnazione del servizio e per garantire il livello occupazionale del personale dipendente S.T.U.C.\nA febbraio 2010 \u00e8 stato sottoscritto il contratto di servizio per l'esercizio del trasporto pubblico locale, che prevede l'affidamento del servizio per nove anni, a norma della regolamentazione comunitaria e regionale, ad un consorzio denominato Societ\u00e0 Trasporti Cerignola\u00a0\u2013 Consorzio Stabile Societ\u00e0 consortile a responsabilit\u00e0 limitata (S.T.C. S.c.r.l.), costituitosi su iniziativa congiunta di alcune aziende del settore.\nAmministrazione.\nGemellaggi.\nCerignola \u00e8 gemellata con:\nCerignola ha stretto patti d'amicizia con:\nSport.\nCalcio.\nLa S.S.D. Audace Cerignola \u00e8 la principale squadra di calcio cittadina, milita nel campionato di Serie D.\nMountain Bike.\nBike3 a.s.d., attivit\u00e0 agonistica e cicloturistica di mountain bike e ciclismo in generale, affiliata al CSAIn Ciclismo."}
{"id": "1435200", "revid": "75421", "url": "https://it.wikipedia.org/wiki?curid=1435200", "title": "Punta Marina", "text": ""}
{"id": "1435201", "revid": "1982", "url": "https://it.wikipedia.org/wiki?curid=1435201", "title": "Volata (sport)", "text": "La volata \u00e8 uno sport di squadra.\nStoria.\nNella storia dell'Italia fascista sta l'origine di quest'attivit\u00e0 atletica poich\u00e9 in quel periodo storico i nazionalisti italiani vollero ideare una disciplina agonistica di squadra in alternativa al diffondersi di specialit\u00e0 che provenivano dall'estero: calcio, pallacanestro, hockey, rugby, ecc. L'ideatore del regolamento fu Augusto Turati che fu segretario del Partito Nazionale Fascista dal 1926 al 1930 e fu presidente del CONI dal 1928 al 1930. Dal 1926 in poi si organizzarono oltre 100 societ\u00e0 di volata che disputavano gare regolari e nel 1930 l'unico titolo assegnato di campioni italiani fu vinto dalla squadra \"Dopolavoro Richard Ginori\" di Milano. Nel 1933 i dirigenti fascisti, non soddisfatti della scarsa partecipazione popolare per la volata, decisero di abbandonare il programma di sviluppo per questo sport che presto scomparve come attivit\u00e0 agonistica organizzata e attualmente \u00e8 praticato da pochi giocatori in modo semplicemente ludico con scopo di allenamento fisico.\nTurati s'ispir\u00f2 al gioco degli antichi romani chiamato \"harpastum\" per ideare la volata che venne definita \"il pi\u00f9 italiano degli sport\" dal giornalista Lando Ferretti: a questo proposito molti esperti considerano tradizionalmente italiane le tante specialit\u00e0 del pallone, particolarmente pallone col bracciale, pallapugno, tamburello e palla elastica. Secondo le previsioni del regime, la volata avrebbe dovuto improntare i giovani verso la disciplina e lo spirito combattivo.\nRegolamento.\nIl campo di gioco regolamentare ha una lunghezza di 90 metri e una larghezza di 60 metri e lo scopo del gioco \u00e8 far oltrepassare alla palla, utilizzando qualunque parte del corpo, le porte avversarie poste sulle linee di fondo, il cui specchio rettangolare misura 5 metri di larghezza e 2,44 metri d'altezza.\nIl pallone regolamentare \u00e8 sferico, realizzato in cuoio, con un peso di 400 grammi e una circonferenza compresa tra 68 e 71\u00a0cm. La partita dura un'ora divisa in 3 tempi di 20 minuti e le pause tra i tempi durano dai 5 ai 10\u00a0m.\nLa partita inizia con il pallone al centro del campo e i giocatori nella prima azione di gioco non possono calciare il pallone. Ogni squadra \u00e8 composta da otto giocatori che affrontano altrettanti avversari e i ruoli sono: 1 portiere, 2 terzini, 3 mediani e 2 punte. I tre difensori, nei ruoli di portiere e terzini, non devono partecipare alle azioni di attacco quindi non possono superare la linea di met\u00e0 campo. Il portiere non deve trattenere il pallone oltre 3 secondi e nessun attaccante pu\u00f2 entrare nell'area di rigore delimitata da una linea ellittica distante 8 metri dal centro della porta nel suo raggio minore. Il portatore di pallone pu\u00f2 esser placcato con entrambe le braccia solo tra cintola e spalle quindi, una volta placcato, deve subito cedere il pallone; comunque non pu\u00f2 correre con esso oltre 10 metri."}
{"id": "1435208", "revid": "287204", "url": "https://it.wikipedia.org/wiki?curid=1435208", "title": "Kohtla-Nomme", "text": ""}
{"id": "1435209", "revid": "287204", "url": "https://it.wikipedia.org/wiki?curid=1435209", "title": "Luganuse", "text": ""}
{"id": "1435210", "revid": "287204", "url": "https://it.wikipedia.org/wiki?curid=1435210", "title": "Maetaguse", "text": ""}
{"id": "1435221", "revid": "1543377", "url": "https://it.wikipedia.org/wiki?curid=1435221", "title": "Battaglie", "text": "Battaglie \u00e8 una frazione del comune di Treviglio situata nella zona nord, poco distante da Castel Cerreto. Prende il nome dall'omonima cascina.\nVi \u00e8 situata la chiesa del Sacro Cuore di Ges\u00f9, posta tra lo stabilimento della Bianchi e la cascina.\nGeografia fisica.\nLa cascina Battaglie sorge a 140 metri sul livello del mare, 15 metri pi\u00f9 in alto del capoluogo. A nord della frazione scorre il fosso bergamasco e oltre questo vi \u00e8 una cava.\nMonumenti e luoghi d'interesse.\nChiesa del Sacro Cuore di Ges\u00f9.\nLa chiesa della frazione \u00e8 dedicata al Sacro Cuore di Ges\u00f9. Costruita su progetto del Chiapetta in mattoni rossi e rosa, questi ultimi sulla facciata \u00e8 a navata unica ed \u00e8 dotata di un piccolo campanile. \u00c8 stata restaurata agli inizi del XXI secolo.\nLa festivit\u00e0 religiosa della frazione \u00e8 mobile dal momento che \u00e8 celebrata in concomitanza della festivit\u00e0 del Sacro Cuore di Ges\u00f9 che dipende indirettamente dipende dalla Pasqua.\nStoria.\nOrigini.\nLe Battaglie si trovano sulla strada tra Castel Cerreto e Castel Rozzone, e vicino alla strada tra Treviglio e Bergamo.\nAgli inizi del 1300 viene costruita la roggia Moschetta per portare le acque al comune di Brignano Gera d'Adda, che porta le sue acque a nord della frazione. Successivamente da essa verranno derivati dei fossi secondari per portare l'acqua ai campi che circondano la cascina Battaglia.\nLa frazione posta tra Castel Cerreto e Castel Rozzone fu probabilmente di propriet\u00e0 dei Rozzone e pass\u00f2 successivamente sotto i Piazzoni nuovi signori di Castel Cerreto.\nXX secolo.\nAll'inizio del novecento i contadini della frazione beneficiarono, insieme a quelli della vicina Castel Cerreto, dell'istituzione da parte di monsignor Ambrogio Portaluppi della Societ\u00e0 dei Probi Contadini, applicazione pratica della Dottrina sociale della Chiesa.\nNegli anni settanta la frazione entra a far parte della parrocchia di San Pietro nella zona nord appena istituita.\nGeografia antropica.\nLa frazione nasce in origine come semplice cascina a cui successivamente \u00e8 aggiunta la chiesa del Sacro Cuore di Ges\u00f9. In passato era un'area prevalentemente agricola, simile a Castel Cerreto, ma oggi ospita due grandi stabilimenti: quello chimico della Farchemia e quella della Bianchi biciclette."}
{"id": "1435228", "revid": "1154737", "url": "https://it.wikipedia.org/wiki?curid=1435228", "title": "Colle del Melogno", "text": "Il colle del Melogno (1.028\u00a0m s.l.m.) \u00e8 un valico delle Alpi Liguri situato nella Provincia di Savona. Collega la citt\u00e0 di Finale Ligure, nella riviera ligure di ponente, al comune di Calizzano in val Bormida, e quindi al Piemonte tramite la Val Tanaro.\nGeografia, ambiente e trasporti.\nIl valico \u00e8 collocato sulla catena principale alpina tra il Monte Settepani e il Bric Merizzo. Sul suo versante nord si trovano estese faggete, tra cui la Foresta demaniale della Barbottina, con faggi secolari di altezza superiore ai 50 metri e che viene considerata \"una delle pi\u00f9 belle d'Italia\". Accanto al faggio crescono la betulla, il pino silvestre, l'acero montano e il frassino maggiore.\nIl colle del Melogno \u00e8 raggiungibile percorrendo la ex strada statale 490 del Colle del Melogno, ora SP 490. Il colle \u00e8 un terminale di tappa dell'Alta via dei Monti Liguri. Secondo la classificazione SOIUSA il valico separa il \"Gruppo del Monte Settepani\" dal \"Gruppo del Monte Carmo\"..\nStoria.\nIl valico ha sempre rappresentato una grande importanza strategica. Nel 1795 fu teatro di una battaglia tra l'esercito occupante francese, comandato dal Generale Andrea Massena, e l'Esercito Austriaco, che riusc\u00ec a riconquistare il colle.\nSul valico sono tuttora presenti le Fortezze della Piazza Militare del Melogno (detto anche \"Sbarramento del Melogno\"), realizzata nel 1883-1895 dal Regio Esercito Italiano per difendere l'accesso del Passo: accanto al Forte Centrale del Melogno - che occupa la depressione del valico - sorgono il Forte Tortagna, il Forte Settepani (zona militare) e la Batteria di Bricco Merizzo.\n27 novembre 1944: 17 Alpini della Repubblica Sociale Italiana, Battaglione Cadore, Divisione Monte Rosa, vennero catturati e giustiziati da partigiani della 5\u00aa Brigata Garibaldi.\nTutela naturalistica.\nIl valico e l'area circostante fanno parte del SIC \"(Sito di importanza comunitaria)\" denominato \"Monte Carmo - Monte Settepani\" (codice: IT1323112)."}
{"id": "1435243", "revid": "12160749", "url": "https://it.wikipedia.org/wiki?curid=1435243", "title": "Conflitti", "text": ""}
{"id": "1435244", "revid": "436907", "url": "https://it.wikipedia.org/wiki?curid=1435244", "title": "Bring Me the Horizon", "text": "I Bring Me the Horizon sono un gruppo musicale britannico formatosi a Sheffield, Yorkshire, nel 2004.\nIl gruppo \u00e8 composto dal cantante Oliver Sykes, dal chitarrista Lee Malia, dal bassista Matt Kean, dal batterista Matt Nicholls e dal tastierista Jordan Fish. All'inizio della loro carriera la loro musica conteneva influenze grindcore, death metal, emo e successivamente nu metal, mentre negli ultimi lavori sono passati a un alternative rock e metal pi\u00f9 influenzato dal pop e dall'elettronica.\nIl gruppo ha all'attivo sei album di inediti: \"Count Your Blessings\" (2006), \"Suicide Season\" (2008), \"There Is a Hell, Believe Me I've Seen It. There Is a Heaven, Let's Keep It a Secret\" (2010), \"Sempiternal\" (2013), \"That's the Spirit\" (2015) e \"Amo\" (2019).\nStoria del gruppo.\nGli inizi e il primo EP (2004-2005).\nIl gruppo nasce dall'idea di Matt Nicholls e di Oliver Sykes di creare una band metalcore. Dopo aver incontrato Lee Malia e Curtis Ward, formano nel marzo 2004 i Bring Me the Horizon. La formazione viene completata con l'aggiunta al basso di Matt Kean. Il nome del gruppo fa riferimento alla frase di Jack Sparrow nel film \"La maledizione della prima luna\" \u00abNow, bring me that horizon\u00bb [trad. \"Ora, portami all'orizzonte\"].\nAttorno a questo periodo, registrarono tre canzoni nella camera da letto di Oliver Sykes: \"Shed Light\", \"Who Want's Flowers When You're Dead? Nobody\" e un'incompleta e strumentale versione di \"Rawwwrr!\". Due di queste canzoni furono poi completate e inserite nel loro primo EP e un riff dell'altra fu usato per l'apertura della canzone \"RE: They Have No Reflections\".\nDopo costanti prove e concerti, catturarono l'attenzione di alcuni talent scout e firmarono un contratto discografico con la Thirty Days of Night Records e realizzarono il loro EP di debutto \"This Is What the Edge of Your Seat Was Made For\".\nDopo alcuni tour in alcune aree del paese, firmarono ad agosto 2005 un nuovo contratto con la Visible Noise Records, della quale facevano parte band come Lostprophets e Bullet for My Valentine, e nel gennaio 2006 usc\u00ec una riedizione del loro EP. Avere un account Myspace con qualche canzone da far ascoltare al pubblico aiut\u00f2 ulteriormente la band a far crescere la loro popolarit\u00e0. Ha inoltre accresciuto la popolarit\u00e0 del brand di abbigliamento creata dal frontman Oliver Sykes, la Drop Dead Clothing, avviato subito dopo aver finito il liceo, avendo capito che l'Universit\u00e0 non era la scelta adatta per lui.\n\"Count Your Blessings\" (2006-2007).\nNel luglio 2006 furono chiamati a suonare sullo stage di MySpace durante il Download Festival.\nAlla cerimonia dei Kerrang! Awards del 2006, i Bring Me the Horizon presenziarono e vinsero un award come \"Best British Newcomer\".\nQualche mese dopo la band realizz\u00f2 il suo album di debutto \"Count Your Blessings\". Dopo un tour per promuovere l'uscita del nuovo album tra ottobre e novembre 2006, la band support\u00f2 i Lostprophets durante il loro \"headliner\" tour in Inghilterra. Nel gennaio 2007 sono stati in tour in Europa insieme ai The Haunted come sostenitori dei Killswitch Engage.\nI Bring Me the Horizon hanno suonato al Download Festival 2008. Il 16 agosto a Calgary, Alberta Travis dei Gym Class Heroes ha raggiunto Oliver nell'intro di \"Diamonds Aren't Forever\".\nNel novembre del 2007 sono stati in tour nella versione Australiana del Gigantour, suonando in tre date. Sono ritornati in Australia a maggio/giugno del 2008, apparendo nell'ultimo tour dei I Killed the Prom Queen. Sono anche comparsi al Warped Tour negli Stati Uniti.\n\"Suicide Season\" (2008-2009).\nI Bring Me the Horizon hanno scritto e registrato il secondo album agli inizi del 2008. Sono stati in Svezia tra aprile e maggio per registrare l'album insieme a Fredrik Nordstr\u00f6m, che ha lavorato con band come At the Gates, Arch Enemy, I Killed the Prom Queen, e Dimmu Borgir. L'uscita di \"Suicide Season\" \u00e8 stata fissata per il 29 settembre 2008. L'album \u00e8 diverso da \"Count Your Blessings\" e \"This Is What the Edge of Your Seat Was Made For\", riscontrando un sound pi\u00f9 metalcore. Secondo il cantante Oliver Sykes questo cambiamento non ha segnato per sempre il gruppo ed \u00e8 stata una scelta nata per dimostrare la capacit\u00e0 della band di riprodurre sonorit\u00e0 e brani unendo stili differenti. Si nota inoltre un cambiamento nella tecnica vocale utilizzata, che lascia spazio ad uno scream pi\u00f9 pulito, dove si riconosce la vera voce di Sykes.\nLa band ha fatto da \"headliner\" nel tour nel Regno Unito come ospite speciale dei The Secret Handshake, Deez Nuts, The Legacy, Dead Swans e The Red Shore. I Bring Me the Horizon si sono poi prenotati per entrare a far parte insieme a Mindless Self Indulgence, Cancer Bats e Incase Of Fire del Kerrang! e Relentless 2009 UK tour.\nNel marzo 2009, il chitarrista Curtis Ward ha lasciato la band nel mezzo del Rockstar Taste of Chaos Tour. Sono state molteplici le ragioni di questo gesto: in un'intervista, il bassista Matt Kean ha commentato dicendo che \"era ormai chiaro che non si stava pi\u00f9 divertendo\" e che \"la band era solo un impegno per lui\". Nel maggio 2009, Jona Weinhofen, chitarrista dei Bleeding Through, ha temporaneamente rimpiazzato Curtis e a luglio dello stesso anno ha dichiarato che sarebbe diventato un membro fisso dei Bring Me the Horizon, lasciando i Bleeding Through.\nIl cantante Oliver Sykes, in un'intervista sull'argomento, ha dichiarato come Weinhofen abbia infuso nuovo entusiasmo nella band, facendo in modo che le performance live fossero le migliori di sempre.\nIl 2 novembre 2009 \"Suicide Season\" \u00e8 stato pubblicato in una nuova edizione intitolata \"Suicide Season - Cut Up!\", contenente sia l'album originale che un disco bonus con i remix dei brani.\n\"There Is a Hell, Believe Me I've Seen It. There Is a Heaven, Let's Keep It a Secret\" (2010-2011).\nIl terzo album della band e primo con il loro nuovo chitarrista Jona Weinhofen, intitolato \"There Is a Hell, Believe Me I've Seen It. There Is a Heaven, Let's Keep It a Secret\" \u00e8 stato pubblicato il 4 ottobre 2010 e ha debuttato al numero 17 della Billboard 200 negli Stati Uniti, numero 13 nel Regno Unito e al numero uno in Australia.\nIl batterista Matt Nicholls ha descritto il tema lirico dell'album come una \"ripercussione di tutto quello che cantavamo sul nostro vecchio CD [Suicide Season]\", classificando le tematiche e gli accompagnamenti musicali dell'album pi\u00f9 emotivi e oscuri.\nDa questo album sono stati estratti cinque singoli compresi di video, rispettivamente: \"It Never Ends\", \"Anthem\", \"Blessed with a Curse\", \"Visions\", e \"Alligator Blood\".\nAll'inizio del tour di promozione dell'album la band ha partecipato come headliner per diversi concerti con pochi spettatori, avendo come supporto i Cancer Bats ed i Tek-one.\n\"Sempiternal\" (2012-2013).\nDopo gli intensi tour che hanno visto i Bring Me the Horizon solcare i palchi di gran parte del mondo, la band \u00e8 tornata in Inghilterra per scrivere il proprio quarto album studio.\nCome per i precedenti due album, i sei componenti scrivono il materiale per il prossimo disco in solitudine per mantenere la concentrazione. Infatti gi\u00e0 da luglio la band rivela alcune immagini delle registrazioni dell'album in una location \"top secret\". All'uscita del primo singolo \"Shadow Moses\", nel gennaio 2013 avvengono alcuni cambiamenti nella formazione dei Bring Me the Horizon: vi entra a far parte il tastierista Jordan Fish, gi\u00e0 turnista del gruppo, e successivamente viene annunciata l'uscita del chitarrista Jona Weinhofen. Verr\u00e0 successivamente puntualizzato da Oliver Sykes che quest'ultimo non ha preso parte alle registrazioni del nuovo album, e che invece Fish ha avuto una grande influenza sulla scrittura delle canzoni e sull'introduzione di musica elettronica nell'album.\nIl 30 luglio la band annuncia la rottura con la Visible Noise Records e la firma con la RCA Records per la pubblicazione dei loro dischi fuori dagli Stati Uniti (in cui rimangono ancora sotto contratto con la Epitaph), tramite la quale viene pubblicato il loro quarto album nell'aprile 2013, intitolato \"Sempiternal\". L'album ha debuttato all'11\u00ba posto della Billboard 200, vendendo 27.522 copie nella sua prima settimana di uscita solo negli Stati Uniti, diventando il disco dei Bring Me the Horizion dal miglior debutto.\n\"That's the Spirit\" (2014-2017).\nDopo un 2014 quasi interamente dedicato alle esibizioni dal vivo, la band annuncia un nuovo singolo inedito, intitolato \"Drown\" e presentato il 21 ottobre 2014. In aggiunta viene pubblicato anche un altro brano, \"Don't Look Down\", realizzato in collaborazione con il rapper Orifice Vulgatron dei Foreign Beggars e uscito il 29 ottobre.\nNel luglio 2015 esce un altro singolo inedito, \"Happy Song\", che conferma il cambio di rotta del genere della band mostrato anche nei precedenti due singoli, lasciando le sonorit\u00e0 metalcore per passare a un sound pi\u00f9 vicino all'hard rock. Viene inoltre annunciata la fine del contratto della band con la Epitaph Records, e la firma con la Columbia Records.\n\"Drown\", \"Happy Song\" e \"Throne\" (altro singolo pubblicato il 23 luglio 2015) anticipano il quinto album in studio del gruppo, \"That's the Spirit\", pubblicato l'11 settembre 2015 dalla Columbia Records. Debutta al primo posto in Canada e in Australia, mentre raggiunge la seconda posizione della Billboard 200 piazzando 55.000 copie vendute solo nella prima settimana (quasi il doppio di quelle vendute dal precedente album \"Sempiternal\"). Il 24 novembre 2017 viene pubblicata dalla Epitaph Records una raccolta ufficiale dal titolo \"2004-2013\", contenente i brani pi\u00f9 popolari pubblicati dalla band durante il periodo sotto contratto con l'etichetta.\n\"Amo\" (2018-2019).\nDopo aver diffuso criptici indizi sulla pubblicazione di nuova musica nelle settimane precedenti, il 21 agosto 2018 il gruppo presenta il singolo inedito \"Mantra\", che va ad anticipare \"Amo\", il sesto album in studio del gruppo, la cui pubblicazione viene annunciata per il 25 gennaio 2019. Il 21 ottobre viene pubblicato un secondo singolo estratto dall'album, \"Wonderful Life\", che vede la partecipazione di Dani Filth, cantante del gruppo black metal Cradle of Filth. Il 3 gennaio, a poco pi\u00f9 di tre settimane dalla pubblicazione di \"Amo\", esce il singolo \"Medicine\". Altri due singoli, \"Mother Tongue\" e \"Nihilist Blues\", vengono pubblicati nella settimana di uscita di \"Amo\". Il 6 novembre 2019 esce un brano inedito, \"Ludens\", realizzato per la colonna sonora del videogioco di Hideo Kojima \"Death Stranding\".\nDopo la dichiarazione di Oliver Sykes che il gruppo non avrebbe pi\u00f9, con ogni probabilit\u00e0, realizzato presto (o \u00abmai pi\u00f9\u00bb) un nuovo album ma piuttosto produzioni meno estese, il 27 dicembre 2019 viene pubblicato, a sorpresa, un EP dall'emblematico titolo di \"Music to Listen To~Dance To~Blaze To~Pray To~Feed To~Sleep To~Talk To~Grind To~Trip To~Breathe To~Help To~Hurt To~Scroll To~Roll To~Love To~Hate To~Learn To~Plot To~Play To~Be To~Feel To~Breed To~Sweat To~Dream To~Hide To~Live To~Die To~Go To\", contenente varie collaborazioni (tra le quali quella con la cantante statunitense Halsey) ed estratti non inclusi nella versione definitiva di \"Amo\".\n\"Post Human\" (2020-presente).\nIl 20 marzo 2020 la band ha dichiarato di essere in studio per scrivere e registrare del nuovo materiale. Il 25 giugno 2020 la band pubblica il singolo \"Parasite Eve\", che anticipa il progetto \"Post Human\", che sar\u00e0 composto da quattro differenti pubblicazioni.\nIl 29 ottobre la band pubblica l'EP \"\", ricco di collaborazioni con vari artisti, tra le quali Yungblud (nel singolo \"Obey\") e Amy Lee degli Evanescence."}
{"id": "1435251", "revid": "1318658", "url": "https://it.wikipedia.org/wiki?curid=1435251", "title": "Basilica di Saint-Sernin", "text": "La basilica di San Saturnino (\"basilique Saint-Sernin\" in lingua francese) \u00e8 una delle principali chiese di Tolosa, in Francia. \nL'edificio sacro, costruito sulla tomba di san Saturnino martire e primo vescovo della citt\u00e0, \u00e8 considerato uno dei massimi esempi dell'architettura romanica nel sud della Francia. \nDal 1840 \u00e8 monumento storico di Francia ed \u00e8 inoltre iscritta dal 1998 nel patrimonio dell'umanit\u00e0 dell'UNESCO in quanto tappa del Cammino per Santiago di Compostela in Francia.\nStoria.\nUna prima chiesa dedicata a san Saturnino venne edificata intorno alla fine del IV secolo per volere del vescovo Silve. In questo luogo, agli inizi del V secolo, furono traslate le reliquie del santo e poste in un sarcofago marmoreo dal vescovo Exup\u00e8re. Precedentemente le reliquie si trovavano poco lontano, in un piccolo oratorio costruito sopra il luogo di sepoltura del santo, identificato dalla tradizione dove ora sorge la chiesa di Notre-Dame du Taur.\nIntorno alla chiesa, elevata al titolo di collegiata in quanto dotata di un collegio di canonici, sorse un'abbazia retta da monaci agostiniani che vi rimasero fino al XV secolo.\nQuando Saint-Sernin divenne una delle principali tappe sulla via dei pellegrini che si recavano a Santiago di Compostela, si rese necessaria la costruzione di una chiesa pi\u00f9 grande. Tra il 1070 e il 1080 si iniziarono i lavori di edificazione della chiesa attuale. L'area absidale e il transetto risultarono quasi completati entro il 1096, tanto che il 24 maggio dello stesso anno il papa Urbano II procedette alla consacrazione dell'altare maggiore. Entro il 1180 si complet\u00f2 il transetto e in parte la navata. Alcune modifiche vennero apportate tra il XIV e il XVI secolo.\nDurante la rivoluzione francese il capitolo di Saint-Sernin venne soppresso ma la chiesa non fu danneggiata o saccheggiata, al contrario degli edifici dell'annessa abbazia che furono demoliti. In seguito l'edificio fu soggetto ai restauri di Viollet-le-Duc nel 1859. Nel 1878 la chiesa fu elevata al titolo di basilica minore. Gli adiacenti edifici monastici furono invece rasi al suolo nel corso del XIX secolo.\nDescrizione.\nLa basilica di San Saturnino si presenta come un compendio di tutte le espressioni dell'arte romanica, grazie alle imponenti strutture architettoniche, all'apparato scultoreo (opera del maestro Bernardo Gilduino) e a quello che resta degli affreschi all'interno del tempio.\nPianta della basilica.\nLa chiesa ha pianta a croce latina, \u00e8 preceduta da un nartece all'estremit\u00e0 ovest ed \u00e8 dotata di ampio transetto e di abside semicircolare orientata. Per la sua edificazione vennero utilizzati mattoni di cotto e pietra calcarea chiara, che conferiscono all'edificio la particolare bicromia che lo caratterizza.\nEsterno.\nTorre.\nL'elemento che pi\u00f9 caratterizza l'esterno della basilica \u00e8 la torre nolare ottagonale, alta 65 metri, che si eleva all'incrocio del transetto con la navata. Il campanile, eretto tra il XII e la fine del XIII secolo, ha una struttura piramidale composta da cinque livelli rastremati sovrapposti; su ciascuna delle facce dei livelli si apre una bifora. La torre venne completata nel 1478 con la costruzione della guglia.\nFacciata ovest (nartece).\nLa facciata occidentale \u00e8 severa, a capanna, scandita da contrafforti (particolarmente robusti i due angolari). Nell'avancorpo centrale si apre il portale, costituito da due aperture strombate affiancate, con archi a tutto sesto ornati da colonnine e capitelli scolpiti con motivi floreali. Sopra si apre una sorta di loggia, costituita da cinque archi a tutto sesto entro i quali si aprono altrettante monofore, e l'ampio rosone al centro di un'arcata ogivale.\nPortale \"Mi\u00e9geville\".\nIl portale di \"Mi\u00e9geville\", aperto nel lato sud, \u00e8 uno dei capolavori di scultura romanica della scuola di maestro Gilduino che ornano la basilica. Il nome \"Mi\u00e9geville\" deriva da \"mi\u00e9ja vila\", mezza citt\u00e0, e si deve al fatto che la porta venne aperta in corrispondenza della strada che in passato attraversava il centro di Tolosa, riprendendo il tracciato del cardo della citt\u00e0 romana.\nLa porta, in pietra bianca, \u00e8 costituita da un arco a tutto sesto strombato, retto da due colonne per lato, con capitelli finemente scolpiti con raffigurazioni di scene bibliche, quali la cacciata di Adamo ed Eva dal Paradiso, la Visitazione e la strage degli Innocenti. Nella lunetta si trova la scultura in rilievo rappresentante l'Ascensione, che presenta nella parte superiore Cristo mentre sale in Cielo circondato da angeli e sotto un gruppo di discepoli con i visi rivolti verso l'alto.\nAi lati dell'arco si trovano i due rilievi rappresentanti san Giacomo il Maggiore a sinistra e san Pietro apostolo a destra.\nTransetto e abside.\nI prospetti nord e sud del transetto si presentano a terminale piatto e scanditi da contrafforti tra i quali si aprono alcune monofore. Nella parte inferiore si aprono i portali, simili a quello della facciata ovest. Il portale a nord \u00e8 murato. Il portale a sud \u00e8 detto \"Porte des Comtes\" (Porta dei Conti), in quanto alla sua destra, all'interno di una nicchia, si trovano i sarcofaghi paleocristiani reimpiegati nel medioevo per inumarvi Guillaume Taillefer (morto intorno al 1030) e suo figlio Pons III (morto intorno al 1060), conti di Tolosa.\nL'abside semicircolare, rivolta ad oriente, presenta nella zona inferiore i volumi del deambulatorio e delle absidi minori delle cappelle radiali. Anche l'abside \u00e8 caratterizzata dalla presenza dei contrafforti e di diverse monofore.\nInterno.\nNavate.\nLa navata centrale \u00e8 costituita da undici campate, con volta a botte alta 21 metri, ed \u00e8 divisa dalle navate minori, in numero di due per lato, tramite archi a tutto sesto retti da pilastri. Sopra le navate laterali, voltate a crociera, si colloca il matroneo, aperto verso l'interno tramite bifore a tutto sesto rette da colonnine, presente anche nel transetto e nel coro.\nTransetto.\nIl transetto, lungo 64 metri, \u00e8 voltato a botte e diviso in tre navate. Nella navata est di ciascun braccio si aprono due cappelle con abside semicircolare. Nel braccio nord si trovano affreschi romanici raffiguranti la Resurrezione di Ges\u00f9 e la scena del Noli me tangere.\nL'incrocio tra la navata e il transetto \u00e8 coperto dalla cupola ottagonale sopra la quale si innesta la torre campanaria. Sotto la cupola si trova l'Altare maggiore, opera di Gilduino, consacrato da Urbano II.\nCoro.\nIl coro, concluso da abside semicircolare, \u00e8 cinto da un deambulatorio e ospita il sontouso altare barocco del XVIII secolo decorato con un rilievo scolpito da Marc Arcis nel 1720 e raffigurante il martirio di san Saturnino. Dietro, sotto un baldacchino, si trova l'arca dorata contenente le reliquie del santo. Le colonne del coro sostengono capitelli che recano scolpiti motivi vegetali e animali.\nNel recinto divisorio tra il coro e il deambulatorio si trovano interessanti rilievi scolpiti dalla bottega di Gilduino, tra cui si ricorda in particolare il \"Cristo in maest\u00e0\", raffigurato all'interno di una mandorla e circondato dai simboli dei quattro evangelisti.\nIl deambulatorio, in cui si aprono cinque cappelle radiali, ospita il cosiddetto \"Tour des Corps Saints\" (Giro dei Corpi Santi), ovvero una successione di preziosi reliquiari in legno scolpito e dorato, destinati a contenere quelle che i fedeli venerano come reliquie di diversi santi e che hanno contribuito ad accrescere il prestigio della basilica in passato. Diversi reliquiari sono conservati anche nella cripta, che si estende sotto il coro e alla quale si accede dal deambulatorio.\nOrgani a canne.\nOrgano maggiore.\nSulla cantoria in controfacciata, si trova il grande organo, costruito tra il 1888 e il 1889 da Aristide Cavaill\u00e9-Coll e considerato fra i migliori del costruttore francese assieme all'organo di Saint-Sulpice a Parigi e Saint Ouen a Rouen. L'organo fu inaugurato il 3 aprile 1889 da Alexandre Guilmant.\nLo strumento, a trasmissione meccanica con leva Barker, ha, distribuiti tra le tre tastiere, di 56 note ciascuna, e la pedaliera concava di 30, 54 registri, per un totale di canne, molte delle quali provenienti dallo strumento precedente, costruito da Daublaine e Callinet. Di quest'ultimo \u00e8 pure la cassa lignea riccamente scolpita, decorata con statue.\nOrgano del coro.\nNel coro, si trova un secondo organo a canne. Lo strumento, costruito tra il 1874 da Eug\u00e8ne Puget, \u00e8 a trasmissione meccanica ed ha due tastiere di 54 note ed una pedaliera di 27."}
{"id": "1435252", "revid": "125908008", "url": "https://it.wikipedia.org/wiki?curid=1435252", "title": "Gallinaro", "text": "Gallinaro \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nGallinaro, 558 m s.l.m., si sviluppa su di un colle nella Valle di Comino. Il territorio comunale, prevalentemente collinare, \u00e8 attraversato dal \"Rio Mollo\", affluente di destra del Melfa.\nTra i rilievi collinari, il \"Colle Pistillo\" 535 m., \"Colle Parto\" 465 m., \"Colle Sgaglioffa\" 466 m., \"Colle Ippolito\" 531 m., \"Colle Capoccia\" 530 m. e \"Colle Maggio\" 463 m.\nClima.\nClassificazione climatica: zona E, 2131 GR/G\nStoria.\nIl borgo di Gallinaro \u00e8 menzionato per la prima volta nel 1023, probabilmente costruito dal conte di Sora. Nel 1067 pass\u00f2 al conte di Aquino. Nel XIII secolo, fu fondato il Santuario di San Gerardo, che si svilupp\u00f2 grazie alle molte donazioni.\nTra il Seicento e il Settecento la popolazione viveva in condizioni precarie, era dedita prevalentemente all'agricoltura e soggetta alle frequenti razzie dei briganti. \u00c8 in questo periodo che vi nasce il famoso giurista Loreto Apruzzese, insegnante alla Regia Universit\u00e0 di Napoli.\nFece parte del distretto di Sora della provincia di Terra di Lavoro fino al 1861, anno in cui i territori del Regno delle Due Sicilie furono annessi al Regno di Sardegna.\nDopo l'Unit\u00e0 d'Italia si verific\u00f2 una forte emigrazione, in particolare verso la Francia, dove alcuni gallinaresi posarono come modelli per Auguste Rodin.\nMonumenti e luoghi d'interesse.\nArchitetture religiose.\nLa comunit\u00e0 \u00e8 storicamente legata al culto della madonna nera di Canneto, venerata nel vicino territorio di Settefrati. Gli antichi pellegrinaggi verso tale meta avevano ed hanno un punto d'incontro e raccordo, per i fedeli provenienti dal Lazio e dalle limitrofe regioni (Abruzzo e Molise), proprio a Gallinaro.\nLa chiesa principale, intitolata al patrono di Gallinaro, San Gerardo di Silions, meta di un antico pellegrinaggio specialmente da parte delle compagnie di Scanno e Pettorano.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nTradizioni e folclore.\nIl 10 e 11 agosto si festeggia San Gerardo con un pellegrinaggio per ricordare il suo esempio Cristiano che ha portato nella terra pagana di Gallinaro al suo tempo e che serve di esempio per ogni persona di ogni tempo che vuole essere Cristiana. Il culto religioso \u00e8 seguito da una festa civile spesso animata da cantanti e comici famosi.\nGallinaro \u00e8 meta di pellegrinaggio per via dell'apparizione di Ges\u00f9 Bambino ad una bambina, Giuseppina Norcia, avvenuta il 13 giugno 1947.\nNegli anni si \u00e8 sviluppato un gruppo religioso che, riconoscendo guarigioni e successive \"rivelazioni divine\", \u00e8 entrato in aperto contrasto con l'arcivescovo locale e con la Curia.\nTale gruppo religioso si \u00e8 dichiarato autonomo il 4 ottobre 2015 dando vita alla \"Chiesa Cristiana Universale della Nuova Gerusalemme\", sotto la guida dell'autoproclamatosi pontefice Samuele Morcia (il genero della veggente Giuseppina). Nel giugno 2016 Papa Francesco ha riconosciuto i suoi fedeli come non pi\u00f9 in comunione con la Chiesa cattolica. Nell'ottobre 2019 il pontefice e altri 14 persone vicine alla chiesa della Nuova Gerusalemme vengono indagate per reati vari a scopo di truffa.\nCultura.\nCucina.\nIl territorio comunale \u00e8 luogo di produzione di alcuni vini regolamentati dal disciplinare Atina DOC.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 90 imprese operanti nel territorio comunale, che rappresentavano lo 0,27% del totale provinciale (33.605 imprese attive), hanno occupato 353 addetti, lo 0,33% del dato provinciale; in media, ogni impresa nel 2015 ha occupato poco meno di quattro addetti (3,92).\nInfrastrutture e trasporti.\nStrade.\nIl territorio comunale \u00e8 attraversato dalla strada regionale 509 Forca d'Acero (SR 509), gi\u00e0 strada statale, che collega Opi a Cassino.\nAmministrazione.\n\u00c8 stato compreso nel territorio del Comune di San Donato dagli inizi dell'Ottocento fino al 21 aprile 1948 quando, dopo un referendum, torn\u00f2 ad essere Comune.\nAltre informazioni amministrative.\nFa parte della Comunit\u00e0 Montana Valle di Comino e del Consorzio di bonifica Conca di Sora."}
{"id": "1435256", "revid": "767487", "url": "https://it.wikipedia.org/wiki?curid=1435256", "title": "Nicola Fornelli", "text": "Carriera.\nInsegn\u00f2 nell'Universit\u00e0 di Bologna come professore straordinario nel 1886 e successivamente a Napoli nel 1894 \nFortemente influenzato dal pensiero di Johann Friedrich Herbart, venne collocato nella monumentale opera di Giovanni Gentile \"Le origini della filosofia contemporanea in Italia\" tra i \"pedagogisti del positivismo\".\nMolte delle sue innumerevoli pubblicazioni hanno implicazioni politiche, in particolare a sostegno della creazione di una scuola pubblica e laica.\nA suo nome \u00e8 stato intitolato il carcere minorile di Bari e una scuola elementare di Bitonto e di Corato."}
{"id": "1435259", "revid": "12160813", "url": "https://it.wikipedia.org/wiki?curid=1435259", "title": "Guerre", "text": ""}
{"id": "1435263", "revid": "72396", "url": "https://it.wikipedia.org/wiki?curid=1435263", "title": "Antonio Livi", "text": "Monsignor \nBiografia.\nAllievo di \u00c9tienne Gilson, ha collaborato con Cornelio Fabro, Augusto Del Noce ed Evandro Agazzi; \u00e8 l'iniziatore della scuola filosofica del senso comune, rappresentata dalla ISCA (International Science and Commonsense Association), che ha come organo ufficiale la rivista \"Sensus communis - International Yearbook of Alethic Logic\".\nTra i suoi numerosi discepoli o estimatori vi sono gli italiani Fabrizio Renzi (autore di importanti saggi di Storia della Metafisica), Gianfranco Bettetini (semiologo), Fortunato Tito Arecchi (fisico), Alberto Spatola (psichiatra), Giovanni Covino (docente di Filosofia), Valentina Pelliccia (studiosa di Storia della Logica) e Francesco Arzillo (esperto di Filosofia del diritto), lo spagnolo Jos\u00e9 Meseguer (esperto di Logica e Intelligenza artificiale), l'americano Philip Larrey (studioso di filosofia analitica), l'inglese Thomas Rego (specialista di studi su Aristotele), il polacco Ireneusz Wojciech Korzeniowski (studioso di Ermeneutica) e l'irlandese William Slattery (epistemologo).\nFondatore della Casa editrice Leonardo da Vinci, fu membro associato della Pontificia Accademia di San Tommaso, decano e professore emerito della Facolt\u00e0 di Filosofia della Pontificia Universit\u00e0 Lateranense. Elabor\u00f2 con Giovanni Paolo II alcune parti dell'enciclica \"Fides et ratio\".\nIl senso comune.\n\u00abSenso comune\u00bb \u00e8 il termine utilizzato da Livi in chiave anti-cartesiana per individuare le certezze naturali e incontrovertibili possedute da ogni uomo. Non si tratta di una facolt\u00e0 o di strutture cognitive a priori, ma di un sistema organico di certezze universali e necessarie che derivano dall'esperienza immediata e sono la condizione di possibilit\u00e0 di ogni ulteriore certezza. Livi ha per primo precisato quali siano queste certezze e ha provato con il metodo della presupposizione che esse sono in effetti il fondamento della conoscenza umana. Il senso comune comprende dunque l'evidenza dell'esistenza del mondo come insieme di enti in movimento; l'evidenza dell'io, come soggetto che si coglie nell'atto di conoscere il mondo; l'evidenza di altri come propri simili; l'evidenza di una legge morale che regola i rapporti di libert\u00e0 e responsabilit\u00e0 tra i soggetti; l'evidenza di Dio come fondamento razionale della realt\u00e0, prima causa e ultimo fine, conosciuto nella sua esistenza indubitabile grazie a una inferenza immediata e spontanea, la quale lascia per\u00f2 inattingibile il mistero della sua essenza, che \u00e8 la Trascendenza in senso proprio. Queste certezze sono a fondamento di un sistema di logica aletica su base olistica.\nTra gli studi recenti sul sistema della logica aletica elaborato da Antonio Livi vanno ricordati i saggi di Evandro Agazzi (\"Valori e limiti del senso comune\", Franco Angeli, Milano 2004), Pier Paolo Ottonello (\"Livi\", in \"Profili\", Marsilio Editori, Venezia 2011), di Piero Vassallo (\"Antonio Livi, la riabilitazione del senso comune\", in \"Memoria e progresso\", Fede &amp; Cultura, Verona 2009, pp. 135-140), di Francesco Arzillo, \"Il fondamento del giudizio. Una proposta teoretica a partire dalla filosofia del senso comune di Antonio Livi\" (Casa Editrice Leonardo da Vinci, Roma 2011), di Fabrizio Renzi, \"La logica aletica e la sua funzione critica. Analisi della nuova proposta teoretica di Antonio Livi \" (Casa Editrice Leonardo da Vinci, Roma 2012) e di William Slattery, \"The Logic of Truth. Thomas Aquinas' Epistemology and Antonio Livi's Alethic Logic\" (Casa Editrice Leonardo da Vinci, Roma 2015). Hanno scritto su Livi anche Matteo Andolfo (storico della Filosofia antica), Dario Sacchi (filosofo della Universit\u00e0 Cattolica di Milano), Georges Cottier (Teologo della Casa pontificia), Rino Fisichella (rettore magnifico dell'Universit\u00e0 Lateranense), Eudaldo Forment (filosofo dell'Universit\u00e0 di Barcellona), Umberto Galeazzi (docente di Filosofia dell'Universit\u00e0 di Chieti), Mario Pangallo (docente di Storia della filosofia nell'Universit\u00e0 Gregoriana) e Vittorio Possenti (filosofo morale dell'Universit\u00e0 di Venezia).\nInfluenze e critiche.\nDa Gilson, Fabro ed Agazzi ha appreso ad affrontare i problemi essenziali della speculazione metafisica in dialogo con grandi pensatori dell'antichit\u00e0 (Platone, Aristotele, gli Stoici, Agostino), del Medioevo (Anselmo, Tommaso, Duns Scoto) e dell'et\u00e0 moderna (Vico, Kierkegaard, Rosmini). Convinto assertore del metodo realistico di interpretazione dell'esperienza, Livi ne ha difeso le ragioni utilizzando sistematicamente gli strumenti dialettici offerti dai pensatori della scuola analitica, da Ludwig Wittgenstein a Barry Smith. Suoi critici pi\u00f9 intransigenti sono stati, da una parte, il neo-idealista Emanuele Severino, e dall'altra il caposcuola del \"pensiero debole\", Gianni Vattimo."}
{"id": "1435279", "revid": "13081217", "url": "https://it.wikipedia.org/wiki?curid=1435279", "title": "Plain white t's", "text": ""}
{"id": "1435280", "revid": "64860", "url": "https://it.wikipedia.org/wiki?curid=1435280", "title": "Thomas Fischer", "text": ""}
{"id": "1435282", "revid": "1543377", "url": "https://it.wikipedia.org/wiki?curid=1435282", "title": "Blitta", "text": "Blitta \u00e8 una citt\u00e0 del Togo, capoluogo della prefettura omonima, nella Regione Centrale con 9.735 abitanti al censimento 2010. La citt\u00e0 \u00e8 collegata alla capitale Lom\u00e9 dalla ferrovia."}
{"id": "1435286", "revid": "125696314", "url": "https://it.wikipedia.org/wiki?curid=1435286", "title": "InBev", "text": "La InBev \u00e8 stato il maggiore produttore di birra al mondo per quantit\u00e0 prodotta. Rappresenta una quota di mercato di circa il 13%, ed una produzione di 190 milioni di ettolitri di birra e 25 milioni di ettolitri di limonate. Il gruppo ha circa 86.000 dipendenti (2007).\nProfilo.\nInBev opera in 30 paesi e vende i propri prodotti in oltre 180. Nel 2006 presentava una capitalizzazione di 30,6 miliardi di euro, un profitto di oltre 3,2 miliardi di \u20ac ed un fatturato di 13,3 miliardi.\nLa sede sociale \u00e8 situata a Lovanio in Belgio, nello stesso stabilimento dove aveva precedentemente sede la Interbrew, la compagnia che fondendosi con la brasiliana AmBev ha dato vita alla InBev.\nGli investimenti si concentrano attualmente su tre marchi mondiali: Stella Artois, Beck's e Brahma. La InBev produce anche altri marchi, molti conosciuti a livello internazionale, come Jupiler, Hoegaarden (birra bianca), Staropramen, Leffe, Bass, Tennent's o Labatt. InBev ha creato catene di bar ed industrie della birra per vendere direttamente i suoi prodotti: in Francia rappresenta infatti 200 marchi.\nStoria.\nIl 3 marzo 2004, Interbrew (uscita della fusione delle industrie della birra Stella Artois con sede a Lovanio in Belgio e la distilleria Piedb\u0153uf di Jupille sempre in Belgio), effettu\u00f2 un'operazione di fusione aziendale con la fabbrica di birra brasiliana \"Companhia de Bebidas das Americas\" (AmBev) per formare InBev.\nIn seguito alla fusione () InBev \u00e8 divenuto il primo produttore di birra al mondo.\nIl 14 luglio 2008 InBev SA/NV acquista al costo di 52 miliardi di dollari (70$ per ogni azione) la Anheuser-Busch, azienda statunitense, detentrice in particolare del marchio Budweiser. Questa operazione dar\u00e0 origine alla formazione di un'altra societ\u00e0, la Anheuser-Busch InBev, che gestisce circa 300 marche di birra. Con questa operazione la neonata Anheuser-Busch InBev \u00e8 diventata la compagnia madre e la InBev e la Anheuser-Busch sono diventate semplici consociate controllate dalla societ\u00e0 capogruppo.\nAzionariato.\nAggiornato al 6 settembre 2008 \nNota: Stichting Administratiekantoor INBEV \u00e8 controllata al 55.9% da Eug\u00e9nie Patri S\u00e9bastien SA e al 44.1% da BRC S\u00e0rl. EPS SA \u00e8 riconducibile ai consiglieri di amministrazione Allan Chapin, Philippe de Spoelberch, Arnoud de Pret Roose de Calesberg, Alexandre Van Damme.\nBRC Sarl \u00e8 riconducibile ai consiglieri Jorge Paulo Lemann, Marcel Herrmann Telles, Carlos Alberto da Veiga Sicupira e Roberto Moses Thompson Motta.\nFonte: \nItalia.\nIn Italia opera attraverso Anheuser-Busch InBev Italia s.p.a."}
{"id": "1435291", "revid": "487039", "url": "https://it.wikipedia.org/wiki?curid=1435291", "title": "Frasi", "text": ""}
{"id": "1435292", "revid": "439868", "url": "https://it.wikipedia.org/wiki?curid=1435292", "title": "Anthony James Leggett", "text": "Studioso della fisica delle basse temperature, per il suo lavoro pionieristico sui superfluidi e sulla superconduttivit\u00e0 ha ricevuto il Premio Nobel per la fisica nel 2003."}
{"id": "1435294", "revid": "1305772", "url": "https://it.wikipedia.org/wiki?curid=1435294", "title": "Altadis", "text": "Altadis S.A. \u00e8 una azienda multinazionale spagnola che opera nel settore dei tabacchi. \u00c8 stata quotata all'IBEX 35 (la Borsa di Madrid (ALT.MC)) fino al 25 febbraio 2008.\nStoria.\n\u00c8 nata nel 1999 dalla fusione tra \"Tabacalera\" e \"SEITA\", rispettivamente le due aziende monopoliste di Spagna e Francia per il settore dei tabacchi.\nIl 7 novembre 2007, Altadis SA \u00e8 stata acquistata al costo di 12,6 miliardi di euro dalla Imperial Tobacco (oggi Imperial brands) ().\nAttivit\u00e0.\nAltadis produce e vende tabacco biondo, scuro, regolare e sigari.\nIn Europa occidentale Altadis \u00e8 il terzo maggior produttore di sigarette. I suoi principali mercati sono gli Stati Uniti, la Spagna e la Francia. A Cuba ha acquisito il 49% di \"Habanos\", societ\u00e0 statale che produce e vende le principali marche di sigari cubani.\nTra i marchi di sigarette di Altadis vi sono Ducados, Fine, Gauloises, Gitanes e Fortuna.\nAltadis in Italia.\nIl 30 marzo 2005 si \u00e8 alleata con Autogrill per l'acquisizione della societ\u00e0 Aldeasa (Comunicazione di Autogrill).\nIl 5 ottobre 2004 ha acquisito Etinera la societ\u00e0 per la distribuzione dei tabacchi dell'ex Ente Tabacchi Italiani (Comunicazione della Commissione Europea). In Italia opera attraverso Altadis Italia Srl."}
{"id": "1435307", "revid": "37401", "url": "https://it.wikipedia.org/wiki?curid=1435307", "title": "Frasi fatte", "text": ""}
{"id": "1435313", "revid": "110157", "url": "https://it.wikipedia.org/wiki?curid=1435313", "title": "Family Tree (Nick Drake)", "text": "Family Tree \u00e8 una compilation del cantautore inglese Nick Drake, pubblicata nel 2007 dalla Island Records.\nIl disco.\nContiene in gran parte materiale mai pubblicato, se non sotto forma di bootleg, registrato prima dell'uscita dell'album d'esordio \"Five Leaves Left\". L'album include anche due canzoni scritte ed eseguite dalla madre Molly Drake e un duetto con la sorella Gabrielle Drake nella canzone tradizionale \"All My Trials\"."}
{"id": "1435318", "revid": "352448", "url": "https://it.wikipedia.org/wiki?curid=1435318", "title": "Governanti di Baux", "text": ""}
{"id": "1435332", "revid": "45927", "url": "https://it.wikipedia.org/wiki?curid=1435332", "title": "Lawrence M. Krauss", "text": ""}
{"id": "1435344", "revid": "35804", "url": "https://it.wikipedia.org/wiki?curid=1435344", "title": "Ernest Junger", "text": ""}
{"id": "1435350", "revid": "1226", "url": "https://it.wikipedia.org/wiki?curid=1435350", "title": "Giornale quotidiano", "text": ""}
{"id": "1435364", "revid": "34392", "url": "https://it.wikipedia.org/wiki?curid=1435364", "title": "Hazzard (serie televisiva)", "text": ""}
{"id": "1435366", "revid": "36426", "url": "https://it.wikipedia.org/wiki?curid=1435366", "title": "Sede della Direzione provinciale delle Poste e Telegrafi di Firenze", "text": "La Sede della Direzione provinciale delle Poste e Telegrafi di Firenze si trova tra via Pietrapiana, via Verdi, via dei Pepi e via dell'Ulivo, ai margini del quartiere di Santa Croce e di propriet\u00e0 del comune e dell'Enpas.\nStoria.\nLe distruzioni operate dal cosiddetto \"piccone risanatore\" (la nota formula con cui il fascismo esprimeva la propria politica urbanistica fatta di demolizioni di isolati e quartieri antichi e ritenuti malsani) gi\u00e0 dalla seconda met\u00e0 degli anni Trenta avevano liberato il lotto, dove gi\u00e0 sorgevano il Teatro Alfieri e la Farmacia del Canto alle Rondini, senza per\u00f2 essere in grado di proporne una nuova edificazione.\nL'incarico della progettazione della nuova sede della sede compartimentale delle Poste viene conferito all'architetto Giovanni Michelucci che tra 1959 e il 1964 elabor\u00f2 diverse versioni del progetto dell'edificio, ultimato nei primi mesi del 1967. All'inizio degli anni Settanta vennero poi realizzati nuovi volumi tecnici, in sopraelevazione sull'ultimo piano.\nDescrizione.\nAll'interno della vasta produzione di Michelucci, l'opera \u00e8 considerata un'esperienza laterale e parallela, specialmente per le soluzioni di dettaglio, rispetto alla coeva chiesa dell'Autostrada, di cui sembra riportare e proseguire l'esperienza. Un aspetto non secondario \u00e8 inoltre quello rappresentato dall'approfondimento del problematico rapporto tra architettura e contesto urbano.\nL'intento di inserire il progetto nel pi\u00f9 vasto programma di riqualificazione del quartiere orient\u00f2 le scelte progettuali dell'involucro verso una peculiare mobilit\u00e0 dei fronti, slittamenti e scarti di piani e volumi che cercano il raccordo con l'ambiente esterno. Effetto fortemente legato al trattamento antimonumentale dell'oggetto, dove la rottura di equilibri geometrici e visuali rappresenta il tentativo di demistificare l'edificio, e la ricerca dell'inserimento piuttosto che della creazione del pezzo d'architettura.\nL'edificio ospita al piano terreno un ufficio postale per il pubblico ed ai piani superiori la sede centrale del Compartimento di Firenze. Tre alti corpi disposti a C formano un cortile sul quale si affacciano i volumi bassi del salone del pubblico e degli alloggi del personale.\nUno zoccolo, corrispondente al primo dei piani in cui si trovano gli uffici, scatta all'esterno rispetto al filo di facciata, creando un forte aggetto sull'angolo tra le due strade principali, dove \u00e8 situato uno degli ingressi. Sopra a questo, gli altri tre piani riprendono l'andamento del piano basamentale.\nIl piano terreno \u00e8 occupato dalla galleria - vera e propria strada interna, parallela a via Pietrapiana, scandita dai grossi pilastri verticali - che costeggia e immette nel salone del pubblico. L'ambiente principale, di forma rettangolare, riceve una forte suggestione spaziale dalla copertura, formata da una sequenza di paraboloidi in cemento armato intonacato, e dalla articolazione a doppio volume.\nAlle due estremit\u00e0 della strada interna, due scale - entrambe a due rampe e a vista - conducono agli alloggi duplex, quella sul lato affacciato su via Verdi, e agli uffici superiori, quella sul lato su via Pietrapiana.\nI piani superiori seguono una medesima organizzazione planimetrica, con un percorso centrale che distribuisce gli ambienti di lavoro. La dimensione modulare della cellula viene accorpata in diverse soluzioni che creano situazioni spaziali differenziate, per il lavoro singolo o d'\u00e9quipe.\nI materiali utilizzati sono il rivestimento in calcare di San Giuliano per il basamento, il cemento armato a faccia vista per i piani superiori, mentre gli infissi sono in alluminio anodizzato bronzo. All'interno, figurano il cotto per i pavimenti del salone del pubblico, il legno per i corrimano e i piani d'appoggio, sia dei tavoli che del banco, il cemento armato a faccia vista per i paraboloidi che coprono il salone, i telai d'appoggio e le scale, il rivestimento in pietra per le pareti e i pilastri."}
{"id": "1435370", "revid": "36426", "url": "https://it.wikipedia.org/wiki?curid=1435370", "title": "Palazzina reale della stazione ferroviaria di Santa Maria Novella", "text": ""}
{"id": "1435389", "revid": "599013", "url": "https://it.wikipedia.org/wiki?curid=1435389", "title": "Marlon Harewood", "text": "Biografia.\n\u00c8 fratello dell'attore David Harewood, ed \u00e8 originario delle Barbados.\nCaratteristiche tecniche.\nEra una prima punta forte fisicamente.\nCarriera.\nClub.\nHarewood \u00e8 un prodotto delle giovanili del Nottingham Forest. \u00c8 stato soprannominato, nella permanenza al Forest, \"Alf\". Ha debuttato in squadra nel 1998 e, nello stesso anno, ha acquisito esperienza con un prestito all'Haka, nella Veikkausliiga, con cui ha vinto sia il campionato che la Coppa di Finlandia. Nel 1999, \u00e8 stato mandato nuovamente in prestito, stavolta all'Ipswich Town, con cui ha segnato una rete in sei apparizioni. Harewood ha poi iniziato ad essere considerato come uno degli attaccanti pi\u00f9 pericolosi della First Division. Ha segnato, infatti, cinquantuno reti in centoventiquattro partite, oltre ad altre ventitr\u00e9 realizzazioni nelle coppe. Ha formato una brillante coppia d'attacco con David Johnson. Nel 2002-2003, i due hanno segnato cinquanta reti, di cui soltanto Harewood ventuno. Ha catturato l'interesse da parte del West Ham United, quando ha segnato ad Upton Park nel match di FA Cup 2002-2003, disputato il 4 gennaio 2003. Comunque, il contratto di Harewood sarebbe scaduto nell'estate 2004 e, visto il suo rifiuto a rinnovare, la societ\u00e0 lo ha ceduto nel 2003.\nHa firmato per il West Ham nel novembre 2003, in cambio di mezzo milione di sterline. Dopo la sua firma, il manager Alan Pardew ha sperato che il potente attaccante potesse dare un contributo decisivo per la promozione in Premier League. Harewood ha segnato, in quella stagione, ventitr\u00e9 reti. Grazie alla vittoria nei play-off, gli \"Hammers\" hanno conquistato la promozione e, nel campionato 2005-2006, Harewood ha realizzato quattordici reti, inclusa la tripletta nella partita casalinga del West Ham contro l'Aston Villa, terminata quattro a zero. Ha segnato anche la rete del momentaneo vantaggio sul Manchester United, che si \u00e8 poi imposto ad Upton Park per due a uno. Oltre ad essere uno dei principali marcatori del campionato, ha siglato la rete della vittoria nella semifinale di FA Cup 2005-2006 contro il Middlesbrough.\nIl West Ham, in quella stagione, ha perso ai rigori la finale di FA Cup, contro il Liverpool, cos\u00ec Harewood ha ricevuto la medaglia per il secondo posto. \u00c8 stato anche il miglior marcatore stagionale del West Ham.\nNel campionato 2006-2007, il West Ham ha inanellato una serie di risultati negativi, inclusa una sconfitta contro il Chesterfield. Harewood, per\u00f2, ha segnato all'ultimo minuto la rete della vittoria contro l'Arsenal, a novembre 2006. A maggio 2007, Harewood ha dichiarato di voler lasciare gli \"Hammers\" durante l'estate, dopo aver perso la fiducia nei suoi confronti. A luglio, sono state confermate le trattative tra Harewood e l'Aston Villa. Anche il suo agente ha dichiarato che il passaggio all'Aston Villa era pi\u00f9 di possibilit\u00e0.\nHarewood ha firmato per l'Aston Villa il 17 luglio 2007, in cambio di quattro milioni di sterline. Ha firmato un contratto triennale. Harewood, comunque, \u00e8 stato ad un passo dal Wigan Athletic, prima di scegliere il Villa. Ha segnato il suo centesimo gol in carriera in campionato contro il Blackburn Rovers, nella vittoria per quattro a zero a Ewood Park, il 28 novembre 2007.\nHarewood ha continuato ad essere la riserva di John Carew ed ha quasi sempre giocato da sostituto: ha realizzato anche una rete nel due a due contro il Liverpool. Nonostante fosse una riserva, \u00e8 entrato nel cuore dei tifosi, che spesso hanno cantato il suo nome nelle partite, come il 24 febbraio 2008, dopo la sua rete al Reading, al Madejski Stadium.\nMartin O'Neill ha continuato ad utilizzarlo da sostituto, ma ha segnato anche nelle vittorie dell'Aston Villa su Bolton Wanderers e Derby County, rispettivamente per quattro a zero e cinque a zero. Ha segnato poi ad ottobre, in Coppa UEFA 2008-2009, contro il Litex Love\u010d.\nIl 23 marzo 2009, \u00e8 stato prestato al Wolverhampton Wanderers, per il resto del campionato. Ha giocato cinque partite per i \"Wolves\", senza riuscire ad andare in rete. Dopo essere tornato all'Aston Villa, ha dichiarato di voler lasciare il club se non avesse potuto avere un ruolo pi\u00f9 importante.\nIl 26 settembre 2009 il giocatore passa dall'Aston Villa al Newcastle, con la formula del prestito trimestrale.\nIl 12 agosto 2010 Harewood firma un contratto triennale con il dopo essersi svincolato da poco dall'Aston Villa. Il 14 agosto 2010 il giocatore segna la sua prima doppietta con la maglia del Blackpool nella prima di campionato in Wigan-Blackpool, partita terminata sul risultato di 0-4.\nIl 15 agosto 2012, svincolato, viene ingaggiato dal Barnsley firmando un contratto annuale.\nIl 20 luglio 2013 inizia un periodo di prova con il Bristol City; ha disputato due partite amichevoli contro il Forest Green Rovers e contro il Weston-super-Mare, dove ha anche realizzato un gol. Il 2 agosto firma con il Bristol City un contratto annuale. Il 22 ottobre 2013 realizza il suo primo e unico gol con la nuova maglia in una sconfitta per 2-1 contro il Brentford.\nIl 13 gennaio 2014, dopo aver rescisso il suo contratto con il Bristol City, viene ingaggiato dall'Hartlepool United."}
{"id": "1435395", "revid": "24443", "url": "https://it.wikipedia.org/wiki?curid=1435395", "title": "Massiccio del Gran Paradiso", "text": "Il Massiccio del Gran Paradiso (\"Massif du Grand Paradis\" in francese) \u00e8 un massiccio montuoso delle Alpi Graie, costituito dal Gran Paradiso e da ampia parte delle Alpi del Gran Paradiso, che si trova interamente in territorio italiano, a cavallo tra Valle d'Aosta e Piemonte, ad est delle Alpi della Grande Sassi\u00e8re e del Rutor, a sud-ovest della Catena Emilius-Tersiva. La sezione meridionale si estende sino in Piemonte fino a raggiungere il Colle del Nivolet.\nEtimologia.\nIl toponimo \"Gran Paradiso\" deriva, per assonanza e via il francese \"Grand paradis\", dal patois valdostano \"Granta Parei\", che vuol dire \"grande parete\". \u00c8 la stessa etimologia della vicina Granta Parey.\nGeografia.\nIl massiccio del Gran Paradiso \u00e8 l'unico massiccio montuoso culminante a oltre 4000 metri interamente in territorio italiano. Dai suoi contrafforti discendono degli impervi valloni che originano cinque valli (Val di Cogne, Valsavarenche, Val di Rh\u00eames, Valle dell'Orco e Val Soana).\nLa fascia che va dai 3000 ai 4000\u00a0m \u00e8 ammantata di candidi ghiacciai, pi\u00f9 estesi sul lato valdostano. Si tratta di ghiacciai perenni ma relativamente recenti essendosi formati durante la \"piccola glaciazione\" del secolo XVII.\nDal Gran Paradiso, cima pi\u00f9 alta (4.061\u00a0m), parte la dorsale che divide la val di Cogne dalla Valsavarenche la quale, scendendo verso Aosta, si impenna nelle due vette dell'Herb\u00e9tet (3.778\u00a0m). e della Grivola (3.969\u00a0m).\nSul versante piemontese si stagliano verso il cielo il Ciarforon (3.642\u00a0m), la Tresenta (3.609\u00a0m), la Becca di Monciair (3.544\u00a0m). Queste montagne sono facilmente individuabili, da un occhio esperto, anche dalla pianura torinese. Il Ciarforon \u00e8 una delle vette pi\u00f9 singolari delle Alpi: sul versante aostano \u00e8 ricoperto da un'enorme calotta ghiacciata; dal Piemonte appare come uno spoglio monte di forma trapezoidale.\nSuddivisione.\nSeguendo le definizione della SOIUSA il massiccio del Gran Paradiso \u00e8 un supergruppo alpino suddiviso in quattro gruppi ed otto sottogruppi:\nIl Gruppo Gran Paradiso-Roccia Viva si trova al centro del massiccio del Gran Paradiso. Il Gruppo Ciarforon-Punta Four\u00e0 si trova nella parte occidentale; il Gruppo Grivola-Gran Serra si colloca a nord e, infine, il Gruppo Sengie-Chardonney ad est.\nGhiacciai principali.\nI ghiacciai principali si trovano tutti sul versante nord-ovest (valdostano) del massiccio:\nValichi principali.\nI valichi alpini principali che collegano le varie valli che si diramano dal massiccio sono:\nIl Parco.\nIl massiccio \u00e8 diventato nel XIX secolo terreno di caccia dei sovrani di Casa Savoia. In particolare Vittorio Emanuele II aveva costituito la \"Riserva Reale del Gran Paradiso\". Da questa riserva di caccia ne \u00e8 nato nel 1922 il Parco nazionale del Gran Paradiso.\nIl massiccio pertanto \u00e8 compreso in grande parte all'interno del parco medesimo.\nTurismo.\nPer favorire l'ascensione ai monti del massiccio e l'escursionismo in alta quota il massiccio \u00e8 dotato di alcuni rifugi alpini:\nIl massiccio \u00e8 attraversato dall'Alta via della Valle d'Aosta n. 2."}
{"id": "1435396", "revid": "1909146", "url": "https://it.wikipedia.org/wiki?curid=1435396", "title": "Marchesato di Finale", "text": "Il marchesato di Finale fu un antico Stato italiano preunitario, situato nell'attuale Liguria. Il suo territorio, originariamente esteso anche nelle Langhe, si ridusse poi a quello oggi appartenente ai comuni di Finale Ligure, Calice Ligure, Rialto, Orco Feglino, Tovo San Giacomo, Magliolo, Bormida, Osiglia, Pallare, Carcare, Calizzano, Massimino. Il marchesato fu il pi\u00f9 longevo residuo dell'antica marca aleramica. I suoi possedimenti furono governati ininterrottamente per sei secoli da una stessa dinastia di marchesi aleramici, noti inizialmente col nome di \"marchesi del Vasto\", poi con quello di \"marchesi di Savona\", quando reggevano la marca di Savona (comprendente anche le Langhe), e successivamente di \"marchesi Del Carretto\", quando Savona si costitu\u00ec in libero comune.\nOrigini.\nIl marchesato del Finale si svilupp\u00f2 su parte dei territori donati nel 967 ad Aleramo del Monferrato dall'imperatore Ottone I e fu per molti secoli un feudo imperiale.\nAnselmo, figlio di Aleramo, diede origine alla dinastia dei marchesi di Savona, altrimenti chiamati \"del Vasto\", il cui pi\u00f9 famoso esponente, Bonifacio, acquis\u00ec ampi domini in Liguria e Piemonte. Fra il 1142 e il 1148 i suoi figli si divisero il patrimonio, dando origine a diverse dinastie feudali. Il quintogenito, Enrico del Vasto (o Enrico I Del Carretto) eredit\u00f2 la marca di Savona, nel momento in cui Savona e Noli si stavano ormai costituendo in liberi comuni, e ne venne investito il 10 giugno 1162 da Federico Barbarossa.\nIl territorio della marca di Savona si estendeva dalla costa ligure (fra Cogoleto e Finale) lungo le valli delle Bormide sin quasi ad Acqui. Anche Cortemilia e Novello si aggiunsero ai domini di Enrico alcuni decenni dopo, con la morte senza eredi di Bonifacio, fratello di Enrico, vescovo di Alba e marchese di Cortemilia. Analogamente la morte di Ugo di Clavesana, altro figlio di Bonifacio del Vasto, \u00e8 all'origine dei diritti che i discendenti di Enrico vantarono nella diocesi di Albenga e in altri territori dell'antico marchesato di Clavesana.\nDa Enrico del Vasto discendono tutti i Del Carretto, che nei secoli successivi si spartirono in vario modo i suoi domini. Enrico, per\u00f2, non utilizz\u00f2 mai il nome \"Del Carretto\", che fu attribuito per la prima volta ai suoi figli dopo il 1190. Il nome \u00e8 stato collegato con il possesso di un piccolo castello sulla Bormida detto appunto \"Carretto\", anche se recentemente sono state poste delle obiezioni a questa ipotesi.\nIl controllo di Enrico del Vasto sull'estesa marca di Savona era pi\u00f9 formale che sostanziale a causa della crescente autonomia dei comuni di Savona, Noli, Alba e Alessandria. Gi\u00e0 nella prima met\u00e0 del XII secolo Savona e Noli si erano gradualmente costituite in liberi comuni sotto la protezione di Genova e gli accordi del 1153 con Savona e del 1155 con Noli avevano formalizzato la loro larga autonomia. Nonostante la presenza di beni patrimoniali e di diritti fiscali nel savonese e nel nolese (diritti che furono riscattati con moneta contante in vari accordi entro la fine del secolo) il controllo che Enrico del Vasto era in grado di esercitare in Liguria al momento dell'investitura del 1162 era di fatto ormai ridotto principalmente alla zona finalese. Per questo motivo, nonostante la variazione del titolo, \u00e8 logico stabilire convenzionalmente che il 1162 \u00e8 la vera data d'inizio del marchesato di Finale, che per i successivi quattro secoli mantenne la continuit\u00e0 dinastica, giuridica e territoriale.\nStoria.\nCirca nel 1193 il nucleo urbano di Finalborgo venne cinto di mura da Enrico II Del Carretto, figlio di Enrico del Vasto, che sembra essere stato il primo nel 1188 a fregiarsi del titolo di \"marchese di Finale\". Per molti secoli, tuttavia, i Del Carretto continuarono a portare anche il titolo onorifico di \"marchesi di Savona\", che ricordava l'antichit\u00e0 della loro casata e l'origine imperiale. Sia Enrico II che il suo erede Giacomo furono ghibellini, come Enrico del Vasto. Giacomo spos\u00f2 una figlia naturale di Federico II di Svevia, Caterina da Marano, sorella di re Enzo.\nDopo la morte di Giacomo Del Carretto (1265), i suoi domini furono divisi fra i figli in terzieri, dando origine a tre distinte linee dinastiche. Uno di questi \"stati\", il terziere di Finale, rimase sovrano per tre secoli, prima di passare alla Spagna (1602). Gli altri due terzieri sono quello di Millesimo, i cui signori si sottoposero al dominio dei marchesi di Monferrato, e quello di Novello. Con questa divisione il territorio del marchesato al di l\u00e0 delle Alpi marittime si limitava all'alta valle della Bormida fra Calizzano e Carcare. La propriet\u00e0 di Carcare (condivisa con altri carretteschi) consentiva l'accesso alla strada per Alessandria, conservando cos\u00ec al marchesato una funzione strategica (unico accesso al ducato di Milano, non controllato da Genova).\nNel Trecento inoltre i Del Carretto, anche grazie al matrimonio di Enrico, terzo figlio del marchese Giorgio, con Caterina di Clavesana, diedero origine al marchesato di Zuccarello e Balestrino, fra Finale e Albenga. Nonostante la sovranit\u00e0 riconosciuta dall'imperatore, i Del Carretto dovettero difendere continuamente la propria autonomia dalle ambizioni di Genova, che considerava i territori dei marchesi di Savona come un autentico problema (dividevano in due i possessi della repubblica genovese). Nel 1385 Genova ottenne che i marchesi si riconoscessero suoi vassalli per met\u00e0 dei loro domini feudali, ma questo riconoscimento fu vano perch\u00e9 privo dell'approvazione imperiale.\nNel Quattrocento, invece, l'alleanza con i Visconti, prima, e con gli Sforza, poi, consent\u00ec ai marchesi di Finale di godere di una sostanziale indipendenza. Approfittando, per\u00f2, del periodo della repubblica Ambrosiana (l'interregno fra le due dinastie milanesi), Genova innesc\u00f2 una guerra che si protrasse dal 1447 al 1448 ed ebbe come risultato l'incendio di Finalborgo, la capitale del marchesato, la demolizione di Castel Gavone e la completa sottomissione a Genova. Gi\u00e0 nel 1450, per\u00f2, Giovanni I Del Carretto riconquist\u00f2 Finale. Per oltre un secolo Finale rimase indipendente, raggiungendo una discreta prosperit\u00e0, fino a che venne coinvolta pesantemente nelle guerre fra Francia e Spagna.\nGenova torn\u00f2 a invadere il marchesato del Finale nel 1558, facendo leva sulle proteste di una parte della popolazione, stremata dalle difficolt\u00e0 economiche dell'ultima fase di guerra ispano-francese antecedente la pace di Cateau-Cambr\u00e9sis e dal rigido governo di Alfonso II Del Carretto. Dopo un effimero ritorno del marchese scoppi\u00f2 una nuova rivolta fomentata e protetta dalla Spagna, che desiderava assicurarsi il dominio diretto sull'unico scalo ligure non dipendente da Genova e ben collegato con il milanese tramite i feudi imperiali del Monferrato.\nComunque, secondo le accuse della Repubblica di Genova, anche il duca di Savoia, Emanuele Filiberto, aveva svolto un ruolo nella turbolenza politica finalese, come riferito da Gabriel de la Cueva, duca di Albuquerque, Governatore di Milano dal 1564 al 1571, al re Filippo II di Spagna. Interpellato in merito, nella sua lettera di risposta al duca, Emanuele Filiberto: \"non neg\u00f2 di aver consentito ai suoi sudditi di andare in aiuto dei rivoltosi e di aver fornito agli stessi le vettovaglie di cui avevano bisogno, ma sottoline\u00f2 che la crudelt\u00e0 con la quale il marchese trattava i suoi sudditi forniva pi\u00f9 di una giustificazione alla ribellione e che quando i finalini si erano recati da lui per chiedere aiuto, gli avevano fatto presente che anche Genova avrebbe appoggiato la loro azione. Tuttavia, quando gli era stato comunicato dall'inviato del governatore di Milano, Brugora, che Madrid non aveva molto gradito il suo atteggiamento, aveva prontamente fatto rientrare in Piemonte i suoi sudditi recatisi nel Finale e cessato di rifornire i rivoltosi di vettovaglie. La lettera terminava con l'auspicio che l'Albuquerque facesse tutto il possibile per \"riconciliare, pacificare e rimettere in gratia di esso marchese li suddetti huomini et non lasciarli abbandonati et disperati alla tirannide di esso\"\"\" \".\nVi doveva essere comunque un partito filo-spagnolo finalese in quanto risulta agli atti che, nel 1582, i \"\"sindaci, consoli e popoli finalesi\" avevano scritto al re di Spagna circa il loro timore che la Repubblica di Genova, dopo aver cercato senza successo di \"subornarli\" e di allontanarli dalla loro \"devozione\" alla Spagna, avesse ottenuto dall'Imperatore l'impegno che Finale sarebbe stato restituito al marchese Carretto e, nel contempo, che i genovesi avevano indotto i commissari imperiali a maltrattare gli abitanti con conseguenti \"disordini et danni infiniti\". La lettera dei finalesi al re di Spagna si chiudeva con una dichiarazione solenne secondo la quale essi rimanevano \"fino all'ultimo fiato et sospiro\"\" fedeli e devoti alla corona spagnola.\nL'obiettivo strategico degli spagnoli fu raggiunto nel 1598 quando l'ultimo marchese, Sforza Andrea, vendette a Filippo II d'Asburgo tutti i diritti feudali sui feudi carretteschi. L'accordo ratificato da Filippo III nel 1599, trov\u00f2 attuazione (come previsto dagli accordi) solo con la morte di Sforza Andrea, nel 1602.\nIn queste vicende, mentre il duca Carlo Emanuele I di Savoia era per la Spagna un alleato difficile, per i divergenti interessi dinastici e territoriali, la Repubblica di Genova era considerata \"fedelissima\". Comunque, anche i genovesi avevano un interesse divergente riguardo al marchesato di Finale che, per loro, rappresentava la continuit\u00e0 territoriale in Liguria. Pertanto, la Repubblica present\u00f2, ma senza successo, le proprie ragioni al nuovo re Filippo III di Spagna in una ambasceria del 17 e 18 febbraio 1599 sostenendo che:\n\"la spiaggia del Finale \u00e8 incapace di porto, essendo scuopertissima ad ogni vento di mare, dove le correnti sono gagliarde e rapide et le acque molto profonde, et esser perci\u00f2 impossibile farci porto; che la spesa sarebbe eccessiva et si gittarebbe affatto senza frutto alcuno; che per il passo delle sue fanterie e munitioni le sarebbero sempre pronti et aperti, come lo sono in ogni tempo stati a serenissimi predecessori suoi tutti li porti e luoghi nostri; che il traffico del sale, ove tanto i Milanesi si fondano, non \u00e8 similmente riuscibile et in ogni caso verrebbero a sentirne maggior incomodo, siccome s'\u00e8 gi\u00e0 conosciuto, quando in qualche tempo n'\u00e8 stata fatta la prova;\"\nPer \"Milanesi\", i genovesi intendevano evidentemente i governatori spagnoli di Milano che, oltre a voler avere uno sbocco marittimo per il passaggio di soldati e munizioni \"\"senza necessit\u00e0 di domandare il passo a nessuno\" erano interessati anche allo sfruttamento del sale per \"uso et industria dello stato\"\". Il documento prosegue mettendo in rilievo il poco interesse di Finale Ligure per un impero enorme come quello spagnolo, anche per il \"disgusto\" (ossia \"dispiacere\" nel senso spagnolo della parola) che l'occupazione spagnola di questo territorio avrebbe dato a un alleato \"devotissimo\":\n\"che quando bene dovesse la Maest\u00e0 sua ritrarre del detto luogo qualche utile, non dovrebbe ella tenerne conto, havendo la Maest\u00e0 sua, per la Dio gratia, abbondanza di regni, di Stati, di paesi e di commodit\u00e0; n\u00e9 convenendo alla Maest\u00e0 e grandezza di un tanto Re abbracciar cosa a lei di s\u00ec poco rilievo, et all'incontro di tanto disgusto di questa Repubblica che fu sempre devotissima a quella corona et \u00e8 per esserlo in ogni tempo alla Maest\u00e0 sua et correr in ogni occasione qualsivoglia fortuna di lei, come pure ha fatto per il passato con ogni affetto e vivo zelo, nulla stimando li molti quasi insopportabili danni che perci\u00f2 ne pativa.\"\nSu iniziativa dell'energico e \"sempre vigile\" Governatore di Milano, Pedro Enr\u00edquez de Acevedo, Conte di Fuentes, ma con successiva conferma da Madrid, truppe spagnole, provenienti da Milano, invasero il territorio finalese, mentre il duca di Savoia si impadroniva dei feudi delle Langhe sub-infeudati ai Del Carretto. Il nuovo stato di fatto suscit\u00f2 molta ira nella corte imperiale, che solo nel 1619 legittim\u00f2 il dominio degli Asburgo di Spagna, del cui supporto militare non poteva fare a meno.\nAlla conclusione della guerra di successione spagnola, il marchesato di Finale fu infeudato alla repubblica di Genova, ma mantenne i propri statuti medievali sino alla nascita della repubblica Ligure napoleonica nel 1797. Fra tutte le dinastie aleramiche, quella carrettesca fu, dunque, la pi\u00f9 duratura ed anche la marca di Savona, sia pure assai ridotta in dimensione, trov\u00f2 in Finale uno dei suoi rami pi\u00f9 duraturi.\nMarchesi di Finale - Casa Del Carretto.\nNegli anni 1449 - 1450 il marchesato fu occupato da truppe genovesi.\nDal 1535 al 1546 Alfonso II era minore e il marchesato fu retto dalla madre Peretta e dallo zio Marcantonio Del Carretto Doria.\nDal 1558 al 1564 il marchesato fu occupato da truppe genovesi.\nDal 1564 al 1566 il marchesato fu retto da Giovanni Alberto Del Carretto di Gorzegno in nome di Alfonso II.\nDal 1566 al 1602 il marchesato fu amministrato da commissari imperiali, che operavano per conto degli ultimi marchesi. Dal 1571, inoltre, fu presidiato da truppe asburgiche, prima spagnole e poi imperiali.\nMarchesi di Finale - Casa Asburgo di Spagna.\nL'investitura di Filippo III fu concessa solo nel 1619, quella di Filippo IV nel 1639 e non precisata quella di Carlo II.\nSotto i re spagnoli il marchesato era amministrato da un \"Alcaide all'uso di Spagna\". L\"'Alcaide\" (dall'arabo \"al ca\u00ecd\", comandante di castello) era un ufficiale incaricato direttamente dal re di comandare una fortezza di propriet\u00e0 della corona spagnola. In pratica, tuttavia l'amministrazione del marchesato era controllata da quella milanese, in quanto il governatore di Milano svolgeva anche la funzione di \"capitano generale del re cattolico in Italia\". Sotto il dominio spagnolo Finale ebbe un periodo di notevole sviluppo economico, culturale e artistico.\nProtetti dalla bandiera spagnola e da segrete collaborazioni commerciali con influenti famiglie genovesi, ben contente di aggirare il rapace fisco dello scalo genovese, i finalesi commerciarono in tutti mari \"spagnoli\" da Messina alle Canarie. Soprattutto dopo il 1635 molte decine di migliaia di soldati asburgici provenienti da Napoli o da Barcellona e diretti a Milano, per proseguire per il teatro di guerra nelle Fiandre e in Germania (o viceversa) sbarcarono (o s'imbarcarono) a Finale. Una guarnigione di circa 2000 soldati era stanziata nelle poderose fortificazioni costruite negli anni 1640-1645. Questa situazione, e i servizi ad essa connessi, stimolarono lo sviluppo di attivit\u00e0 commerciali ed imprenditoriali molto diversificate. La presenza delle truppe spagnole stimol\u00f2 anche la produzione ed esportazione di carte da gioco. Sul fronte culturale Finale fu l'unica citt\u00e0 ligure, a parte Genova, in cui venissero stampati libri.\nLa repubblica di Genova, ultima feudataria del Finale.\nCon lo scoppio della guerra di successione di Spagna Finale pass\u00f2 al nuovo re Filippo V di Borbone, ma nel 1707 gli eserciti spagnoli e francesi dovettero cedere il marchesato a quelle austriache dell'altro pretendente Carlo III d'Asburgo. Nel 1711 con la morte del fratello maggiore Giuseppe, Carlo III dovette rinunciare al titolo di re di Spagna per diventare l'imperatore Carlo VI. La pace di Utrecht separ\u00f2 definitivamente la Spagna, ormai retta da una dinastia borbonica e priva di domini italiani, dall'Austria sempre asburgica. La funzione di collegamento che il marchesato di Finale aveva svolto nel secolo precedente era ormai inutile e perci\u00f2 Carlo VI lo cedette alla repubblica di Genova il 20 agosto 1713, con l'impegno che essa rispettasse gli statuti e le autonomie godute sino allora dai finalesi. Per rifarsi dell'ingente esborso monetario (2.400.000 fiorini, pari a circa 46 tonnellate d'argento), Genova introdusse nuove gabelle, alle quali i sudditi cercarono di sottrarsi in nome delle garanzie previste dal contratto di vendita, muovendo causa a Genova di fronte alla corte imperiale, ma inutilmente.\nLa questione del Finale torn\u00f2 alla ribalta europea pochi anni dopo, allo scoppio della guerra di successione austriaca. Per assicurarsi l'unico alleato in tutto il continente europeo, il duca di Savoia, Maria Teresa d'Austria gli promise la propriet\u00e0 del marchesato di Finale (accordi di Worms), sfruttando il cavillo che la vendita da parte di suo padre Carlo VI non era mai stata ratificata dalla Dieta Imperiale. Il 15 settembre 1746 i piemontesi riuscirono finalmente a prendere possesso di Finale, ma lo perderanno definitivamente il 18 ottobre 1748 con la firma del trattato di Aquisgrana. Finale rimase genovese fino al 1795, quando venne occupata dalle truppe francesi e cess\u00f2 di essere un marchesato nel 1797, quando la repubblica aristocratica di Genova ed ogni altra istituzione medievale furono abolite da Napoleone Bonaparte per dare vita alla repubblica Ligure."}
{"id": "1435398", "revid": "71433", "url": "https://it.wikipedia.org/wiki?curid=1435398", "title": "The Shipping News", "text": ""}
{"id": "1435400", "revid": "1442080", "url": "https://it.wikipedia.org/wiki?curid=1435400", "title": "Lucrezia Lante della Rovere", "text": "Biografia.\n\u00c8 figlia del duca Alessandro Lante della Rovere (1936-1995) e della stilista e scrittrice Marina Ripa di Meana (nata Maria Elide Punturieri) (1941-2018).\n\u00c8 membro della famiglia ducale romana dei Lante Montefeltro della Rovere, che vanta due papi in famiglia, Sisto IV e Giulio II, il pontefice che commission\u00f2 gli affreschi della cappella Sistina a Michelangelo. \nA 15 anni inizia la sua carriera come modella. \nSuccessivamente affianca alla moda la recitazione, diventando un'attrice cinematografica, teatrale e televisiva. Debutta sul grande schermo con il film di Mario Monicelli, \"Speriamo che sia femmina\" (1986), nel cui cast si trovano anche Liv Ullmann, Catherine Deneuve, Athina Cenci, Stefania Sandrelli, Giuliana De Sio, Giuliano Gemma, Bernard Blier, Philippe Noiret e Paolo Hendel. In seguito partecipa ad altre importanti pellicole, tra cui \"Storia di ragazzi e di ragazze\" di Pupi Avati, \"La carbonara\" di Luigi Magni, \"Viola di mare\" di Donatella Maiorca, \"SMS - Sotto mentite spoglie\" di Vincenzo Salemme, \"Benedetta follia\" di Carlo Verdone.\nAlterna cinema a fiction e teatro, recitando in spettacoli \"Quando eravamo repressi\" di Pino Quartullo, \"Risiko\" di Francesco Apolloni, \"Oleanna\" e \"Il cielo sopra il letto\" di Luca Barbareschi.\nPer il piccolo schermo ha preso parte a numerose fiction di successo tra cui \"Orgoglio\", \"Donna detective\", \"Lo smemorato di Collegno\", \"Tutta la musica del cuore\", \"Tutti pazzi per amore\", \"La dama velata\" e \"La strada di casa\".\nVita privata.\nL'attrice ha due figlie gemelle, Ludovica e Vittoria, nate nel 1988 dall'unione con l'imprenditore romano (poi presidente del CONI) Giovanni Malag\u00f2, con il quale \u00e8 stata unita sentimentalmente 4 anni. Successivamente \u00e8 stata legata per 7 anni all'attore, regista, produttore e politico Luca Barbareschi. \u00c8 stata anche la compagna del pittore Marco Tirelli per 5 anni, del regista Gianpaolo Tescari, che l'ha diretta ne \"Gli occhi dell'altro\", e del giornalista de \"Il Fatto Quotidiano\" Emiliano Liuzzi, scomparso nel 2016."}
{"id": "1435405", "revid": "71433", "url": "https://it.wikipedia.org/wiki?curid=1435405", "title": "Ararat (film)", "text": ""}
{"id": "1435408", "revid": "2081001", "url": "https://it.wikipedia.org/wiki?curid=1435408", "title": "Kehra", "text": "Kehra \u00e8 una citt\u00e0 dell'Estonia settentrionale, nella contea di Harjumaa, capoluogo del comune rurale di Anija."}
{"id": "1435410", "revid": "83531", "url": "https://it.wikipedia.org/wiki?curid=1435410", "title": "A (kana)", "text": "\u3042 in hiragana o \u30a2 in katakana (traslitterato: \"a\") \u00e8 una lettera del kana giapponese e rappresenta una mora. \u3042 \u00e8 basato sulla scrittura corsiva dell'est-Asia del kanji. \u5b89 e \u30a2 proviene dai radicali giapponesi del kanji \u963f. Nel moderno sistema alfabetico giapponese esso occupa la prima posizione nell'alfabeto, prima di \u3044. Inoltre \u00e8 la 36\u00aa lettera nell'Iroha, dopo di \u3066 e prima di \u3055. Esso \u00e8 anche una derivazione della lettera \"no\" dell'hiragana combinato con una croce. Il codice Unicode per \u3042 \u00e8 U+3042 e quello per \u30a2 \u00e8 U+30A2. \nLa fonologia della lettera \u00e8 normalmente trascritta con ; pi\u00f9 precisamente \u00e8 o .\nDerivazioni.\nIl simbolo katakana \u30a2 deriva, tramite il man'y\u014dgana, dal kanji \u963f. Il simbolo hiragana \u3042 deriva invece dal kanji \u5b89.\nAltre forme.\nLa versione diminutiva del kana (\u3041, \u30a1) \u00e8 usata per esprimere un suono non appartenente alla lingua giapponese come ad esempio \u30d5\u30a1 (fa).\nScrittura.\nHiragana.\n\u3042 \u00e8 composto da tre tratti:\nKatakana.\n\u30a2 \u00e8 composto da due tratti:\nRappresentazione in altri sistemi di scrittura.\nNel linguaggio Braille giapponese, \u3042 o \u30a2 \u00e8 rappresentata con:\nIl Codice Wabun per \u3042 o \u30a2, \u00e8 \uff0d\uff0d\u30fb\uff0d\uff0d.\nNell'alfabeto fonetico giapponese, si direbbe \"\u671d\u65e5\u306e\u30a2\" (Asahi no A.)"}
{"id": "1435413", "revid": "186283", "url": "https://it.wikipedia.org/wiki?curid=1435413", "title": "\u30a2", "text": ""}
{"id": "1435414", "revid": "1983214", "url": "https://it.wikipedia.org/wiki?curid=1435414", "title": "Aliarto (mitologia)", "text": "Aliarto () \u00e8 una figura della mitologia greca, figlio di Tersandro re di Beozia, nipote di Sisifo e fratello di Corono.\nMitologia.\nFu adottato dallo zio Atamante assieme al fratello Corono in quanto Atamante non sapeva se tra i suoi figli fossero sopravvissuti degli eredi e cos\u00ec scelse di lasciare il proprio regno ai due fratelli adottivi. \nIn seguito quando Presbone (il figlio di Frisso e nipote di Atamante) ritorn\u00f2 dalla Colchide, Aliarto e il fratello gli cedettero la corona decisero di fondare due citt\u00e0 in un altro posto.\nQuella fondata da Aliarto si chiam\u00f2 Aliarto mentre quella del fratello Coronea.\nPareri minori.\nSecondo altri autori minori Aliarto non aveva un fratello ma una sorella chiamata Coronea."}
{"id": "1435420", "revid": "125678801", "url": "https://it.wikipedia.org/wiki?curid=1435420", "title": "Storia di Belgrado", "text": "Questa voce si riferisce alla storia di Belgrado, Serbia.\nLe popolazioni neolitiche Star\u010devo e Vin\u010da abitavano la zona di Belgrado e parte dell'Asia Minore sin dal 5000 a.C.. Una popolazione celtica, gli Scordisci, fondarono una citt\u00e0 nel territorio in cui oggi sorge il centro storico di Belgrado, con il nome di \"Singid\u016bn\", prima di essere conquistata dai Romani e rinominata \"Singidunum\" nel I secolo a.C. 400 anni dopo, esattamente nel 395, la citt\u00e0 divenne a far parte dell'Impero Bizantino.\nMedioevo.\n\"Singidunum\" fu invasa dagli Unni, dai Sarmati, dagli Ostrogoti e dagli Avari, prima che, nel 630, arrivassero gli Slavi. Furono proprio loro che rinominarono \"Singidunum\" in Belgrado (\"citt\u00e0 bianca\"): infatti, la prima volta che \u00e8 stato nominato il nome \"Beograd\", fu nell'878, durante il regno dell'Impero Bizantino, il Regno d'Ungheria e il Primo Impero bulgaro. Per quattro secoli questi tre popoli si sono contesi Belgrado. Nel 1284, i Serbi conquistarono la citt\u00e0, che and\u00f2 a far parte del Regno di Stefan Dragutin Nemanji\u0107, il quale govern\u00f2 i suoi territori tra il 1276 e il 1282.\nNel 1371, quando fin\u00ec la Battaglia di Marica, e nel 1389, quando fin\u00ec la Battaglia di Kosovo Polje, l'Impero ottomano conquist\u00f2 la parte meridionale dei territori serbi. I territori settentrionali rimasero comunque serbi, ed ebbero Belgrado come capitale. Stefan Lazarevi\u0107, figlio del famoso generale serbo Stefan Lazar Hrebeljanovi\u0107, fece costruire un castello, di cui oggi restano solo il muro occidentale e una torre. Egli fece anche costruire delle mura che rinchiudessero la citt\u00e0 e che la difendessero dagli attacchi da parte dell'Impero ottomano. In questo periodo a Belgrado vivevano molte persone provenienti da tutta la Penisola Balcanica, e la sua popolazione era tra i 40.000 e i 50.000 abitanti.\nNel 1427, il successore di Stefan Lazarevi\u0107, \u0110ura\u0111 Brankovi\u0107, fece ritornare Belgrado al Regno d'Ungheria, e la capitale fu spostata a Smederevo. Nel 1456 l'Impero ottomano conquist\u00f2 nuovamente Belgrado sconfiggendo i Serbi in battaglia. Questi non si limitarono a conquistare Belgrado, ma continuarono a far guerra per conquistare tutta l'Europa centrale. Qui ebbe inizio il famoso assedio di Belgrado.\nLa conquista turca.\nIl 28 agosto del 1521, la fortezza fu conquistata da Solimano il Magnifico, che faceva parte dell'Impero ottomano. A Belgrado vennero ad abitare persone da tutta l'Europa orientale: dalla Turchia, dall'Armenia, dalla Grecia, dalla Croazia e da molti altri luoghi, e seguirono 150 anni di pace. Nel XVII secolo la popolazione ammontava attorno ai 100.000 abitanti. Nella citt\u00e0 di Belgrado furono costruite moschee in stile bizantino, quindi influenzato dall'oriente. Nel 1594, una rivolta serba contro la costruzione di architetture in stile bizantino nella citt\u00e0 di Belgrado caus\u00f2 l'abbattimento di molte delle costruzioni di questo tipo, e molte icone religiose raffiguranti a San Saba di Serbia. Recentemente fu costruito il tempio di San Saba in onore di questo evento.\nSuccessivamente, Belgrado fu occupata dagli austriaci per tre periodi (1688-1690, 1717-1739, 1789-1791), e tra una conquista austriaca e l'altra, furono gli Ottomani a governare il territorio. Gli Asburgo, intanto, avevano conquistato le terre che oggi noi riconosciamo come Voivodina e Slavonia. Durante la Prima rivolta serba, che dur\u00f2 dall'8 gennaio 1806 al 1813, gli Ottomani riconquistarono la citt\u00e0. Nel 1817, durante la Seconda rivolta serba, Belgrado pass\u00f2 un periodo di indipendenza. Nel 1841, il principe Milo\u0161 Obrenovi\u0107 I spost\u00f2 la capitale da Kragujevac a Belgrado.\nDopo l'indipendenza.\nDopo le guerre serbo-ottomane e l'indipendenza acquisita nel 1878, con l'integrazione nel Regno di Serbia del 1882, Belgrado divenne un importante nodo commerciale nella Penisola Balcanica, e per questo motivo si popol\u00f2 molto rapidamente. Cos\u00ec, la gente di Belgrado abbandon\u00f2 l'agricoltura per occuparsi di altri settori, e molta gente trov\u00f2 lavoro come operaio per la costruzione della ferrovia per Ni\u0161, la seconda citt\u00e0 per popolazione, che \u00e8 stata capitale della Serbia negli inizi del XX secolo. Belgrado agli inizi del XX secolo aveva solo 69.100 abitanti. La citt\u00e0 nel 1905 aveva 80.000 abitanti, e nel 1914, quando scoppi\u00f2 la prima guerra mondiale, contava pi\u00f9 di 100.000 abitanti (senza contare quelli di Zemun).\nLe prime proiezioni dei Paesi della Penisola Balcanica sono avvenute nel 1896 a Belgrado a cura di Andre Carr, uno dei rappresentanti di Auguste e Louis Lumi\u00e8re. L'anno successivo fu proiettato un altro film, che per\u00f2 non ebbe molto successo.\nPrima guerra mondiale.\nL'assassinio dell'arciduca Franz Ferdinand e di sua moglie Sofia, la duchessa di Hohenberg, da parte di Gavrilo Princip, che avvenne il 28 giugno 1914, scaten\u00f2 la prima guerra mondiale. Molti dei reati che scatenarono la guerra avvenuti negli Stati della Penisola Balcanica ebbero luogo nell'area di Belgrado. La flotta austro-ungherese assedi\u00f2 Belgrado il 30 novembre 1914 sotto il comando del generale Oskar Pitiorek. Il 15 dicembre dello stesso anno la citt\u00e0 fu resa alla Serbia, grazie al Maresciallo Radomir Putnik. Dopo una lunga guerra che distrusse buona parte degli edifici della citt\u00e0, Belgrado, tra il 6 ottobre e il 9 ottobre 1915 fu conquistata dai tedeschi, dagli austriaci e dagli ungheresi, sotto la supervisione del Maresciallo August von Mackensen. Il 5 novembre 1918 i francesi liberarono Belgrado, restituendola ai serbi, sotto il comando del Maresciallo Louis Franchet d'Esperey e del re Alessandro I di Jugoslavia.\nDopo la guerra, Belgrado divenne la capitale del Regno di Jugoslavia nel 1929, che era popolato prevalentemente da sloveni, croati e serbi. L'area della citt\u00e0 fu poi integrata nella Banovina, e Belgrado, insieme alle citt\u00e0 di Zemun e Pan\u010devo, form\u00f2 una regione amministrativa autonoma.\nDurante questo periodo, Belgrado si espanse da tutte le parti, la popolazione crebbe notevolmente, unendosi ai vicini sobborghi, tra i quali Zemun, modernizzandosi. Gi\u00e0 nel 1931 la popolazione della citt\u00e0 ammontava a 239.000 abitanti, e nel 1940 era composta da 320.000 residenti. La popolazione, dal 1921 al 1948, crebbe con una media annua del 4,08% di persone in pi\u00f9. Nel 1927 il primo aeroporto di Belgrado venne inaugurato e inizi\u00f2 a programmare voli aerei, e nel 1929 venne inaugurata la radio cittadina. Il ponte di Pan\u010devo fu costruito sul Danubio nel 1935.\nSeconda guerra mondiale.\nIl 25 marzo 1941 il Governatore Paolo Kara\u0111or\u0111evi\u0107 firm\u00f2 il patto tripartito, entrando nelle potenze dell'asse e facendo lo \"sforzo\" di non combattere nella seconda guerra mondiale. Questo caus\u00f2 un colpo di Stato a Belgrado, con le forze militari del generale Du\u0161an Simovi\u0107, il quale invit\u00f2 Pietro II di Jugoslavia a far parte del suo esercito. Il 6 aprile 1941 la Luftwaffe (l'aeronautica militare tedesca) bombard\u00f2 Belgrado, dove pi\u00f9 di 2.500 persone furono uccise. La Jugoslavia fu successivamente invasa dagli italiani, dai tedeschi, dai bulgari e dagli ungheresi. Queste forze militari incorporarono Zemun e buona parte del territorio attualmente serbo-croato nello Stato Indipendente di Croazia, che era uno Stato fantoccio. Belgrado divenne parte di un altro Stato fantoccio, la Serbia di Nedi\u0107, il cui capo era il generale Milan Nedi\u0107.\nNell'estate del 1941, i tedeschi bombardarono Belgrado e sterminarono i cittadini, in particolare quelli ebrei, sotto il comando del generale Franz B\u00f6hme, il militare tedesco che in quel periodo governava la Serbia. B\u00f6hme prese questo incarico solo a scopo di sterminare la comunit\u00e0 ebrea di Belgrado.\nBelgrado fu bombardata dai suoi alleati il 16 aprile 1944, uccidendo pi\u00f9 di 1\u00a0500 persone. Sia gli alleati che i tedeschi bombardarono la Chiesa Ortodossa d'Oriente. La maggior parte della citt\u00e0 rimase sotto il dominio dei tedeschi fino al 20 ottobre 1944, finch\u00e9 i partigiani della Jugoslavia e l'Armata Rossa liberarono la citt\u00e0. Il 29 novembre 1945 il Maresciallo Josip Broz Tito onor\u00f2 Belgrado facendo di essa la capitale della nuova Repubblica Socialista Federale di Jugoslavia.\nDopo la seconda guerra mondiale, Belgrado torn\u00f2 cos\u00ec capitale della Jugoslavia, diventando inoltre il maggiore centro industriale. Nel 1958 fu costruita la prima stazione televisiva della citt\u00e0. Nel 1961, una conferenza riguardante il Movimento dei Non-Allineati avvenne nella citt\u00e0 durante la presidenza di Josip Broz Tito. Gli studenti nel 1964 protestarono contro di lui. Il litigio fin\u00ec con la frase pronunciata da Tito: \"Gli studenti hanno ragione!\".\nDagli anni novanta ad oggi.\nIl 9 marzo 1991, Vuk Dra\u0161kovi\u0107 fece una protesta pubblicamente contro il Presidente serbo Slobodan Milo\u0161evi\u0107. Secondo i giornalisti, per le strade ci furono 150.000 cittadini. Due persone furono uccise, 203 furono ferite e 108 furono arrestate dalla polizia per i pesanti commenti. Durante le proteste di Belgrado del 1996 e 1997, che iniziarono in novembre 1996 e finirono in febbraio 1997, la gente commentava sul Governo di quei tempi; questo port\u00f2 a nuove elezioni. Altre proteste furono contro il sindaco di Belgrado, che per\u00f2 non apparteneva n\u00e9 alla Lega dei Comunisti di Jugoslavia, n\u00e9 al Partito Socialista di Serbia.\nL'Operazione Allied Force, durante la Guerra del Kosovo, nel 1999, caus\u00f2 la distruzione di parte degli edifici della citt\u00e0 di Belgrado\n. Tra tutti gli edifici che sono stati rasi al suolo a Belgrado, la vicetrasmittente della Radio Televisione Nazionale di Serbia, in cui i 16 tecnici al lavoro furono uccisi. Inoltre, furono bombardati l'U\u0161\u0107e e la torre televisiva di TV Avala."}
{"id": "1435422", "revid": "1186766", "url": "https://it.wikipedia.org/wiki?curid=1435422", "title": "Fondazione Lerici", "text": "La Fondazione Lerici \u00e8 una organizzazione italiana per la ricerca scientifica e per l'applicazione nel campo delle prospezioni geofisiche, attiva dal 1946 al 1968 presso il Politecnico di Milano, dal 1970 la sua sezione di prospezioni archeologici ha sede a Roma. Utilizzando tecniche geofisiche per lo studio archeologico del sottosuolo ha introdotto in Italia tecniche non invasive di ricerca archeologica, a partire dal 1956 quando condusse una campagna di rilevamento a Tarquinia.\nCome \u00e8 nata e come si \u00e8 sviluppata.\nNel 1946 veniva istituita presso il Politecnico di Milano la Fondazione ing. C.M. Lerici, ente morale senza fini di lucro, allo scopo di sviluppare insegnamento e ricerca nel campo della Geofisica Applicata. La Fondazione veniva appoggiata al nuovo Istituto di Geofisica Applicata, diretto dal Prof. Luigi Solaini, straordinario e, dal 1955, ordinario di Topografia e Geodesia.\nL'ing. Carlo Maurilio Lerici, industriale nel campo degli acciai speciali, di cui era importatore, particolarmente dalla Svezia, gi\u00e0 prima della seconda guerra mondiale era venuto a contatto con i problemi ed i metodi della prospezione geofisica proprio in quel Paese, dove venivano applicati soprattutto per la ricerca dei minerali solidi. Rendendosi conto dell'interesse che poteva avere lo sviluppo di questa tecnologia anche in Italia, aveva acquistato un certo numero di strumenti fabbricati in Svezia e li aveva importati in Italia, costituendo, a Milano, un \"Centro di prospezioni geominerarie\", e assumendo del personale tecnico-scientifico. Fino allo scoppio del conflitto il Centro svolse attivit\u00e0 di ricerca per conto di terzi, la guerra interruppe questa attivit\u00e0 e la dotazione strumentale venne nascosta per evitare la requisizione durante il periodo dell'occupazione tedesca.\nAlla fine del conflitto l'ing. Lerici decise di riprendere l'argomento appoggiandosi, ad una istituzione universitaria come il Politecnico di Milano e donando la strumentazione, gi\u00e0 del Centro di prospezioni, al nuovo Istituto di Geofisica Applicata.\nNegli anni seguenti la Fondazione si sviluppo' notevolmente, svolgendo attivit\u00e0 di ricerca per conto di terzi, in un primo tempo esclusivamente in Italia, poi anche all'estero. I profitti dei contratti di ricerca venivano impiegati per la ricerca scientifica, per l'istruzione di nuovi ricercatori e tecnici e per l'acquisto o la costruzione di nuove apparecchiature, ampliando successivamente i campi di indagine. In un primo tempo questi si sono limitati alle prospezioni per problemi di ingegneria civile (soprattutto lo studio di nuovi bacini idroelettrici) alle ricerche di falde acquifere e di minerali solidi; poi l'attivit\u00e0 si \u00e8 estesa all'esplorazione per idrocarburi liquidi e gassosi e per l'energia geotermica.\nSono stati impiegati pressoch\u00e9 tutti i metodi di prospezione, dai gravimetrici e magnetici a quelli elettrici ed elettromagnetici, dalla sismica di rifrazione applicata in ricerche di obiettivi a piccola profondit\u00e0, alla sismica di riflessione e rifrazione per la ricerca di giacimenti di metano e petrolio fino alla profondit\u00e0 di alcuni km. L'attivit\u00e0 si \u00e8 svolta, oltre che sul territorio nazionale, anche in vari paesi esteri (Spagna, Marocco, Francia, Svizzera, Messico, Per\u00f9, Libia, Giordania, Libano, Belucistan persiano, Burundi). La Fondazione ha anche partecipato all'attivit\u00e0 di un Gruppo Europeo che ha condotto ricerche in terra e in mare (soprattutto con il metodo sismico di rifrazione) per la definizione della struttura geologica della crosta terrestre e della transizione crosta-mantello (discontinuit\u00e0 di Mohorovi\u010di\u0107) nella regione alpina, mediterranea, centro-europea e nella penisola iberica.\nLa Fondazione ha anche pubblicato, dal 1956 al 1963, la Rivista di Geofisica Applicata.\nAlcune campagne di esplorazione geofisica in Italia e all'estero.\nTra le campagne effettuate dalla Fondazione si possono ricordare:\nNel periodo tra il 1948 e il 1963 le prospezioni a contratto per conto dell'Agip SpA in Italia e in Libia. Questa attivit\u00e0 ha avuto inizio con i rilevamenti gravimetrici in Pianura Padana; nel 1950, attraverso una collaborazione con la Western Geophysical Co. (USA), la Fondazione ha iniziato l'attivit\u00e0 anche nel campo della prospezione sismica a riflessione (Soc. SEGEO) proseguita poi in proprio a partire dal 1952.\nGravimetria: Pianura Padana occidentale e centrale, margine appenninico, Basilicata e Metapontino, Foggiano, Piana di Catania, Sicilia occidentale (zona di Alcamo), zona di Caltagirone, piana di Gela, Agrigento, Libia (concess. 82, Cirenaica). \nNel campo delle misure di gravit\u00e0 si deve anche ricordare il contributo dato alla costruzione della rete fondamentale italiana trasportando i valori assoluti misurati con i pendoli da Milano a Roma mediante gravimetro.\nSismica: Pianura padana occidentale, centrale, margine Appenninico, Basilicata e Metapontino, Foggiano, Piana di Catania, zona di Caltagirone, Piana di Gela, Agrigento, Libia (conc. 82, Cirenaica). In Basilicata, in Sicilia e nel deserto Libico, oltre alla sismica di riflessione \u00e8 stata impiegata la tecnica sismica di rifrazione per individuare e seguire il basamento carbonatico profondo.\nQuasi tutti i pozzi esplorativi ubicati secondo le indicazioni delle prospezioni hanno trovato ottima coincidenza con l'interpretazione effettuata dalla Fondazione.\nNotevole l'attivit\u00e0 nella Spagna metropolitana e nell'allora Sahara spagnolo per conto di compagnie petrolifere francesi, statunitensi e spagnole.\nTra i rilievi per lo studio di sbarramenti per la creazione di bacini idroelettrici vanno menzionati quelli effettuati nelle Alpi occidentali e in Savoia (per Electricit\u00e9 de France e Societ\u00e0 Idroelettrica Piemontese), nelle Alpi centrali (per Aem) nelle Dolomiti e nella zona del Predil per SADE nonch\u00e9 parecchi altri nella regione alpina in Italia, Svizzera e Francia.\nDi particolare importanza \u00e8 stata la prospezione effettuata nello Stretto di Messina e sulle due sponde per il progetto del Ponte (1955) che, usando metodi di prospezione combinati (sismica di rifrazione, riflessione ed elettrica) e superando notevoli difficolt\u00e0 causate dalle correnti e dal particolare tipo delle formazioni geologiche, ha dimostrato la difficolt\u00e0 di porre due piloni intermedi nelle acque dello Stretto, determinando cos\u00ec l'abbandono del progetto iniziale che prevedeva un ponte a tre campate.\nLa Fondazione ha anche sviluppato tecniche originali di prospezione per le ricerche di idrocarburi quando l'obiettivo era l'ubicazione e la forma di un basamento profondo sepolto sotto una potente serie di argille caotiche: in questi casi \u00e8 stato impiegato con successo il metodo sismico di rifrazione usando disposizioni dei ricevitori ed energizzazioni \"ad hoc\".\nIl metodo sismico di riflessione ad alta risoluzione \u00e8 stato usato per individuare e seguire la sottile serie solfifera siciliana sepolta a piccola profondit\u00e0; tutti i pozzi ubicati secondo le indicazioni della geofisica hanno incontrato la serie alla profondit\u00e0 prevista.\nImportanti ricerche sono state compiute, in Italia e all'Estero, per il reperimento di acquiferi a piccola e grande profondit\u00e0 usando, in prevalenza, la prospezione elettrica effettuata con metodiche originali, sia operative che interpretative.\nMetodi originali sono stati usati per misurare, sia in sito che in laboratorio, le propriet\u00e0 meccaniche delle rocce misurando la velocit\u00e0 sismica delle onde P ed S e ricavando i moduli elastici dinamici.\nIl Laboratorio della Fondazione ha sviluppato una modellistica fisica originale (bi e tri-dimensionale) per affiancare le interpretazioni delle prospezioni. Inoltre sono stati creati alcuni strumenti originali, tra i quali i pi\u00f9 noti sono quelli usati nelle ricerche a piccolissima profondit\u00e0 (in particolare, le prospezioni dei siti archeologici). Oltre agli strumenti geofisici sono state brevettate sonde fotografiche e televisive per l'esplorazione non invasiva di cavit\u00e0 sepolte.\nL'attivit\u00e0 della Fondazione nel campo dell'archeologia \u00e8 stata voluta e perseguita con molto successo dallo stesso ing. Lerici il quale, gi\u00e0 negli anni '50, ha personalmente incoraggiato e seguito lo sviluppo delle attrezzature \"ad hoc\" ed ha anche divulgato con efficacia, usando i media, i risultati delle prospezioni, soprattutto quelli sulle necropoli etrusche.\nLa crisi degli anni 1963-65 e la fine dell'attivit\u00e0 di prospezione industriale.\nLa storia della Fondazione Lerici si inquadra in quella dell'Italia nel periodo che va dalla ricostruzione post-bellica alla fine del boom economico degli anni '50 e primi anni '60. In questi anni la Fondazione, da piccola organizzazione sostanzialmente universitaria, si \u00e8 trasformata in un Ente con caratteristiche industriali che, nello sforzo di espandersi anche all'Estero, si \u00e8 trovato in competizione, soprattutto nel campo delle ricerche di idrocarburi, con agguerriti gruppi stranieri, sostenuti, in molti casi, dalle Compagnie petrolifere multinazionali.\nLa struttura della Fondazione, comunque, non ha mai raggiunto le dimensioni e un tipo di organizzazione adeguati per tale competizione. Il personale tecnico-scientifico fisso non ha mai superato le cinquanta unit\u00e0; sommando al personale di ruolo i tecnici ed il personale non qualificato assunti a termine o per la durata delle singole campagne, si \u00e8 raggiunto un totale di non pi\u00f9 di un centinaio di dipendenti.\nLa crisi, che \u00e8 divenuta evidente nel 1964-65 e che, come si \u00e8 detto, si \u00e8 verificata contemporaneamente alla fine della fase positiva dello sviluppo industriale ed economico italiano, ha avuto varie cause. Alcune si possono cos\u00ec riassumere:\nTutte queste cause hanno condotto alla totale chiusura dell'attivit\u00e0 di prospezione entro il 1968. Durante gli ultimi tre o quattro anni di attivit\u00e0 parte del personale tecnico ha lasciato la Fondazione per altre destinazioni o \u00e8 stato licenziato. Nel 1969 gli ultimi 8 tecnici, tra i quali alcuni responsabili di reparto e Supervisori, hanno ottenuto contratti di collaborazione nel Laboratorio (poi Istituto) per la Geofisica della Litosfera, nuovo organo del Consiglio Nazionale delle Ricerche, Comitato per le Scienze Geologiche e Minerarie e, nel gennaio del 1970, a seguito di concorso, sono stati assunti in ruolo.\nLa Fondazione Lerici ha continuato ad operare, nella sede di Roma in via Veneto, unicamente nel campo delle ricerche archeologiche."}
{"id": "1435423", "revid": "1543377", "url": "https://it.wikipedia.org/wiki?curid=1435423", "title": "Sterlina scozzese", "text": "La sterlina scozzese (in inglese: \"Pound Scots\", Scots: \"Pund Scots\") era l'unit\u00e0 monetaria del Regno di Scozia prima dell'Unione politica e monetaria con il Regno d'Inghilterra del 1707. \nFu introdotta da Davide I di Scozia sul modello delle monete inglese e francese, secondo le caratteristiche della monetazione carolingia. \nLa sterlina era divisa in 20 scellini ciascuno di 12 pence. La moneta scozzese in seguito sub\u00ec una forte svalutazione nei confronti della sterlina inglese, e al tempo di Giacomo III di Scozia, la sterlina inglese valeva 4 sterline scozzesi.\nOltre alla sterlina scozzese, vennero coniate monete d'argento denominate merk, dal valore di 13 scellini e 4 pence (2/3 di una sterlina scozzese). \nQuando Giacomo VI di Scozia divenne Re Giacomo I d'Inghilterra nel 1603, la monetazione fu riformata per corrispondere a quella inglese, con 12 sterline scozzesi che valevano esattamente una sterlina inglese. Nel 1707, la sterlina scozzese fu sostituita da quella inglese con un cambio di 12 a 1. Tuttavia la sterlina scozzese continu\u00f2 ad essere usata in Scozia come unit\u00e0 di conto per gran parte del XVIII secolo.\nOggi non c'\u00e8 distinzione tra sterlina inglese e scozzese, ma le tre pi\u00f9 grandi banche scozzesi (Royal Bank of Scotland, Bank of Scotland e Clydesdale Bank) continuano a stampare banconote per l'uso interno. Queste banconote sono generalmente accettate anche nel resto del Regno Unito, ma si possono trovare molto pi\u00f9 facilmente in Scozia. Hanno lo stesso valore della sterlina inglese come quelle stampate dalla Bank of England in Inghilterra e Galles."}
{"id": "1435424", "revid": "767487", "url": "https://it.wikipedia.org/wiki?curid=1435424", "title": "Marco Traniello", "text": "Biografia.\nPrima di intraprendere la carriera di giocatore professionista di poker, Traniello svolgeva la professione di parrucchiere, e ancor prima quella di agente immobiliare.\n\u00c8 stato sposato per 13 anni con la giocatrice professionista Jennifer Harman, che conobbe quasi per caso a Las Vegas; si videro infatti per la prima volta in un parcheggio fuori dal casin\u00f2 Bellagio. Il fatto che la moglie fosse una delle migliori giocatrici del mondo gli permise di conoscere il poker attraverso i pi\u00f9 grandi giocatori. Nel corso del 2013 i due hanno avviato le pratiche di divorzio.\nDopo alcuni anni passati ai tavoli cash, Traniello pass\u00f2 alla modalit\u00e0 torneo.\nFece la sua prima apparizione WSOP alle World Series of Poker 2005, ottenendo premi in quattro differenti eventi. Raggiunse il tavolo finale del $1.500 Pot Limit Hold'em, tre piazzamenti tra i primi 20 ed un montepremi totale di oltre dollari. Nelle World Series of Poker 2006 Traniello and\u00f2 altre quattro volte a premi.\nAlle World Series of Poker 2007 si \u00e8 classificato al quinto posto nel $10.000 Pot Limit Omaha, guadagnando dollari. In totale vanta 31 piazzamenti a premi nelle WSOP, e 4 nel World Poker Tour."}
{"id": "1435426", "revid": "125301076", "url": "https://it.wikipedia.org/wiki?curid=1435426", "title": "Cruz Azul F\u00fatbol Club", "text": "Il Cruz Azul F\u00fatbol Club, detto anche Cruz Azul, \u00e8 una societ\u00e0 calcistica messicana di Citt\u00e0 del Messico. Milita nella Primera Divisi\u00f3n de M\u00e9xico. Gioca le proprie gare casalinghe allo Stadio Azteca.\n\u00c8 uno dei club messicani pi\u00f9 titolati, avendo vinto 8 titoli di prima divisione, risultato condiviso con il e superato da e . \u00c8 stato il primo club messicano a raggiungere la finale di Coppa Libertadores, persa nel 2001 contro il .\nStoria.\nOrigini.\nIl Cruz Azul venne fondato il 22 marzo 1927 dai lavoratori della societ\u00e0 Cemento Cruz Azul, che sponsorizza ancora il club.\nGuillermo \u00c1lvarez Mac\u00edas e Carlos Garc\u00e9s furono i due principali fautori dei primi successi del club.\nDal 1927 al 1960, gioc\u00f2 spesso con le squadre riserve di , , , e . Considerata la crescente importanza del club, nel 1960 venne costruito uno stadio a Jasso, l'Estadio 10 de Diciembre, e la squadra fu ufficialmente registrata nella Segunda Divisi\u00f3n messicana per la stagione 1960-61.\nDagli anni '60 agli anni '90.\nNel 1964, sotto la guida dell'allenatore ungherese Gy\u00f6rgy Marik, la squadra vinse la Segunda Divisi\u00f3n, guadagnando quindi il diritto di entrare nell'\u00e9lite del calcio messicano. \nLa formazione schierata nel primo incontro dei capitolini nella massima serie messicana dal tecnico magiaro il 6 giugno 1964 fu: Jes\u00fas Garc\u00eda, Roberto Reynoso, Francisco Ulibarri, Rafael Padilla, H\u00e9ctor Pulido, Porfirio Guti\u00e9rrez, Fernando Bustos, Ra\u00fal Arellano (che segn\u00f2 anche la prima rete del club), Hilario D\u00edaz, Ra\u00fal Herrera e Jes\u00fas P\u00e9rez.\nL'ottavo posto conquistato in prima divisione aliment\u00f2 le speranze. Solo quattro anni dopo la squadra di aggiudic\u00f2 il titolo con Ra\u00fal C\u00e1rdenas come allenatore.\nIl Cruz Azul \u00e8 il club messicano pi\u00f9 vincente degli anni settanta, con 6 titoli conquistati tra il 1970 e il 1980, quattro dei quali sotto la guida di Ra\u00fal C\u00e1rdenas e gli ultimi due con Ignacio Trelles. Questa serie positiva valse al club il soprannome de \"La M\u00e1quina\" (La Macchina), che ancora viene usato come soprannome del team.\nL'anno 1997 port\u00f2 il club all'ottavo e pi\u00f9 recente successo, durante il torneo \"Invierno\" 1997, con allenatore Luis Fernando Tena. Questo successo rese il Cruz Azul la prima squadra capace di vincere 8 titoli in meno di 40 anni. Il club vinse anche la prima edizione della Coppa Panamericana.\nCoppa Libertadores 2001.\nNel 2001, il Cruz Azul venne invitato ad un torneo che includeva club messicani e venezuelani. I due club finalisti avrebbero guadagnato l'accesso alla Coppa Libertadores. Il Cruz Azul raggiunse la finale della Libertadores quell'anno.\nIncluso nel Gruppo 7 con , e , il Cruz Azul domin\u00f2, chiudendo con 13 punti. Negli ottavi affront\u00f2 il . L'andata vide il club messicano perdere ad Asunci\u00f3n per 2-1. Nella gara di ritorno, giocato in Messico, il Cruz Azul si aggiudic\u00f2 il match con il risultato di 3-1. Il totale era perci\u00f2 di 4-3 per i messicani, che quindi si aggiudicarono l'accesso ai quarti di finale\nAd attenderli trovarono gli argentini del . Il primo round al \"Monumental\" di Buenos Aires si concluse in pareggio (0-0). Il ritorno fu per\u00f2 dominato dai messicani con un secco 3-0.\nIl Cruz Azul affront\u00f2 quindi le \"canallas\" argentine del nelle semifinali. Il Cruz Azul si aggiudic\u00f2 l'andata per 2-0. Il ritorno al \"Gigante de Arroyito\" di Rosario si chiuse con un emozionante 3-3, risultato che permise al Cruz Azul di andare in finale.\nLa finale vide opposti i messicani ad un'altra squadra argentina, il . All'andata Cruz Azul perse in casa per 1-0, rimontando per\u00f2 alla Bombonera. Si giunse dunque ai supplementari e, terminati i 30', ai rigori, che decretarono la vittoria del Boca Juniors. Il Cruz Azul fu comunque la vera sorpresa del torneo, avendo sconfitto club molto accreditati come S\u00e3o Caetano, Rosario Central e River Plate.\nIl 19 luglio 2005 l'allenatore della squadra, Ruben Omar Romano, fu rapito dopo una seduta di allenamento fuori dalla sede del club. Fu in seguito svincolato il 21 settembre dello stesso anno, riprendendo dopo poco tempo la guida del club."}
{"id": "1435430", "revid": "37401", "url": "https://it.wikipedia.org/wiki?curid=1435430", "title": "Monte Montello", "text": ""}
{"id": "1435433", "revid": "177966", "url": "https://it.wikipedia.org/wiki?curid=1435433", "title": "Forte Palio", "text": "Forte Palio, chiamato originariamente Werk Alt Wratislaw, \u00e8 stata una fortificazione posta a sud di Verona, parte del complesso sistema difensivo cittadino e pi\u00f9 in particolare del primo campo trincerato di pianura, messo in opera tra 1848 e 1856. Il forte fu realizzato tra 1848 e 1850 e completato del muro distaccato alla Carnot e di tre caponiere nel 1859; l'utilit\u00e0 del forte tuttavia diminu\u00ec gi\u00e0 dopo il 1861, in seguito alla costruzione della linea pi\u00f9 avanzata del secondo campo trincerato, anche se mantenne la funzione di sicurezza contro le infiltrazioni di fanteria. I lavori furono seguiti dal direttore dell'Imperiale Regio Ufficio delle Fortificazioni di Verona, il maggiore Conrad Petrasch.\nIntitolato al conte Johann Wratislaw von Mittrowitz, capo dello Stato Maggiore d'Armata di Josef Radetzky durante la campagna del 1848-1849, il forte venne completamente spianato e demolito nel 1912 per fare spazio al nuovo grande scalo ferroviario per le merci di Porta Nuova.\nDescrizione.\nSi tratta di un forte a tracciato poligonale con ridotto centrale, terrapieno con impianto asimmetrico semiottagonale e fronte di gola a leggero rientrante. Faceva sistema con i forti Santa Lucia e di Porta Nuova, situato immediatamente a est della diramazione ferroviaria per Milano e per Mantova, che prendeva con tiri d'artiglieria d'infilata. Batteva inoltre la campagna antistante tra i borghi di Santa Lucia e Tomba, nonch\u00e9 la strada proveniente da Mantova.\nIl ridotto centrale del forte era a segmento di torre cilindrica, su un solo piano, con copertura terrapienata disposta a piattaforma per l'artiglieria; anche al piano terra potevano essere collocate artiglierie in casamatta. Due tratti di muro convergenti, a delimitare il cortile di sicurezza, collegavano la semitorre al centro del fronte di gola, il cui muro formava un tamburo difensivo per fucileria e artiglieria. Sull'ala destra del fronte di gola era inserito inoltre il portale d'ingresso con l'antistante ponte levatoio. Nel piazzale interno, sulla destra, si trovava un pozzo per la riserva d'acqua del presidio.\nIl terrapieno semiottagonale, con le postazioni di artiglieria, era difeso al livello del fossato asciutto dal muro distaccato alla Carnot, con le tre caponiere per il fiancheggiamento di artiglieria. Adiacenti al fronte di gola due poterne mettevano in comunicazione il piazzale interno con il cammino di ronda lungo il muro alla Carnot, ordinato per fucilieri, e con le tre caponiere. All'esterno completava l'opera la controscarpa del fosso raccordato alla campagna.\nArmamento.\nL'armamento della fortificazione consisteva in:\nPresidio di guerra.\nIl presidio in caso di guerra della fortificazione consisteva in:"}
{"id": "1435440", "revid": "177966", "url": "https://it.wikipedia.org/wiki?curid=1435440", "title": "Forte Alt Wratislaw", "text": ""}
{"id": "1435442", "revid": "177966", "url": "https://it.wikipedia.org/wiki?curid=1435442", "title": "Werk Alt Wratislaw", "text": ""}
{"id": "1435444", "revid": "132266", "url": "https://it.wikipedia.org/wiki?curid=1435444", "title": "Gaudencio Borbon Rosales", "text": ""}
{"id": "1435446", "revid": "77639", "url": "https://it.wikipedia.org/wiki?curid=1435446", "title": "Gioco piano", "text": ""}
{"id": "1435448", "revid": "1305772", "url": "https://it.wikipedia.org/wiki?curid=1435448", "title": "Tourist Trophy (videogioco)", "text": "Tourist Trophy: The Real Riding Simulator \u00e8 un videogioco di motociclismo per PlayStation 2, progettato dalla Polyphony Digital, la stessa azienda giapponese che ha creato la serie di videogiochi di automobilismo Gran Turismo.\nInizialmente \u00e8 stato pubblicato il 26 gennaio 2006 in Cina e successivamente il 2 febbraio dello stesso anno in Giappone, La versione nordamericana \u00e8 uscita il 4 aprile 2006 con 7 moto extra, 7 musiche di sottofondo bonus, effetti video migliorati ed un'esclusiva modalit\u00e0 \"semi-professionista\". La versione europea \u00e8 stata distribuita il 29 maggio e quella per l'Oceania il 1\u00ba giugno. La versione europea contiene 2 moto extra e 5 nuove musiche di sottofondo eseguite da artisti europei (Infadels, Vitalic e Hystereo).\nSono presenti circa 120 moto con licenza e 30 tracciati."}
{"id": "1435449", "revid": "98720", "url": "https://it.wikipedia.org/wiki?curid=1435449", "title": "Giuoco piano", "text": ""}
{"id": "1435450", "revid": "599013", "url": "https://it.wikipedia.org/wiki?curid=1435450", "title": "Stuart Taylor", "text": "Club.\nL'Arsenal e i prestiti in Inghilterra.\nNato a Romford, quartiere di Londra, Stuart frequenta la Crownfield Primary School prima di unirsi, appena diciassettenne, all'Arsenal. Nonostante sia rimasto con i \"Gunners\" fino al 2005, ha collezionato appena 30 presenze fra campionato e coppe varie con la prima squadra, ed essendo spesso considerato come seconda o anche terza scelta. Infatti, negli 8 anni di contratto con il club londinese, \u00e8 stato prestato in Inghilterra ben 4 volte, prima al Bristol Rovers (dal 23 settembre al 23 ottobre 1999), al Crystal Palace (dal 9 agosto al 1\u00ba ottobre 2000), al Peterborough United (dal 15 febbraio al 15 marzo 2001) ed al Leicester City (dal 18 novembre 2004 al 23 gennaio 2005).\nIn particolare, ha collezionato 10 presenze nella stagione nella quale i \"Gunners\" hanno vinto la Premier. All'ultima partita della stagione, a titolo gi\u00e0 in cassaforte, Taylor ed il compagno di reparto Richard Ian Wright avevano all'attivo 9 presenze. Cos\u00ec, per non dover assegnare la medaglia del vincitore ad uno solo dei due, Ars\u00e8ne Wenger ha fatto partire titolare Wright per poi sostituirlo all'85' con Taylor: a fine stagione, dunque, entrambi i portieri avevano 10 presenze e si sono divisi la medaglia dei vincitori per il loro ruolo.\nDurante la sua permanenza all'Arsenal \u00e8 stato pi\u00f9 volte dipinto come il successore dell'ormai mitico David Seaman; nonostante ci\u00f2 ha sempre sofferto la concorrenza degli altri estremi difensori di passaggio, come Alex Manninger e, appunto, Richard Ian Wright. Gli acquisti di Jens Lehmann e Manuel Almunia rispettivamente nel 2003 e nel 2004 hanno maturato in lui la decisione di cercare \"fortuna\" altrove; la decisione \u00e8 stata presa anche a causa della propria totale assenza dalla rosa dell'Arsenal nella stagione 2003-04 a causa di un persistente problema alla spalla.\nAston Villa.\nNel giugno 2005, Taylor si trasferisce all'Aston Villa, firmando un contratto quadriennale. Diventa il secondo portiere dei \"Villans\", dietro il danese Thomas S\u00f8rensen. Durante la stagione 2005-06 colleziona appena 2 presenze con il club di Birmingham; il 20 ottobre 2007 para una rigore a Wayne Rooney in un match contro lo United, dopo essere subentrato al primo portiere Scott Carson. La stagione successiva, per\u00f2, vede il club acquistare due portieri statunitensi, Brad Friedel e Brad Guzan, che diventano rispettivamente primo e secondo portiere, relegando Taylor al ruolo di terza scelta, nonostante dimostrasse di essere pronto quelle poche volte in cui \u00e8 stato chiamato in causa. La sua ultima partita con l'Aston Villa l'ha disputata nella Coppa Intertoto 2008 contro i danesi dell'Odense.\nCardiff City.\nIn attesa di trovare un club dove poter giocare con pi\u00f9 continuit\u00e0, Taylor cerca una squadra dove potersi accasare in prestito per un breve periodo, preferibilmente in un club di Football League, ovvero in un club militante nell seconda, terza o quarta serie inglese. Dopo alcuni contatti iniziali e positivi con il Leeds, club di Football League One (terza serie), il 13 marzo 2009 accetta un'offerta dell'ultimo minuto proveniente dal Cardiff, club di Championship (seconda serie), per un prestito mensile. Curiosamente, Taylor \u00e8, in quella stagione, il terzo portiere a giungere in prestito al club gallese, dopo Thomas Heaton, in prestito dal Manchester United, e D\u012bm\u012btrios K\u014dnstantopoulos, in prestito dal Coventry. Gioca al proprio debutto due giorni dopo, nel pareggio per 1-1 contro il Bristol City.\nTaylor continua a giocare come primo portiere nel Cardiff per tutto il suo mese al club, nonostante il ritorno di Heaton da un infortunio, e cos\u00ec il suo prestito viene esteso fino alla fine della stagione. Ma, subito dopo una pesante sconfitta contro il Preston North End (6-0), Taylor non viene schierato nelle successive tre gare conclusive della stagione. Alla fine della stessa, fa ritorno al Villa Park.\nManchester City.\nIl 23 giugno 2009, Taylor si trasferisce al Manchester City a parametro zero, essendo il suo contratto con i \"Villans\" scaduto alla fine della stagione 2008-09. Successivamente, Taylor ammette di essersi fatto consigliare nella decisione da prendere dal compagno di squadra e di ruolo Brad Friedel, che aveva precedentemente lavorato con il manager e l'allenatore dei portieri dei \"Citiziens\" (Mark Hughes e Kevin Hitchcock) al Blackburn. Il 18 luglio 2009, nella partita contro la squadra sudafricana degli Orlando Pirates, Taylor subisce i suoi primi due gol con la maglia azzurra della seconda squadra di Manchester.\nDebutta con la prima squadra in FA Cup, il 24 gennaio 2010, nella gara del quarto turno contro lo Scunthorpe United. Il 10 luglio, firma un rinnovo biennale col club, nonostante fosse stato ufficialmente scaricato dal club nove giorni prima. Taylor gioca anche nella partita estiva del 25 luglio 2010 contro i New York Red Bulls, nella seconda met\u00e0 del tour americano dei \"Citiziens\", concedendo un gol nella sconfitta finale per 2-1.\nAl termine della stagione 2011-2012, scaduto il suo contratto, lascia la squadra.\nReading.\nIl 20 agosto 2012 firma un contratto annuale col Reading.\nNazionale.\nTaylor ha giocato per la nazionale Under-20 nei mondiali del '99 in Nigeria, insieme a Ashley Cole, Peter Crouch e Andy Johnson. Ha anche collezionato 3 presenze con l'Under-21.\nStatistiche.\nPresenze e reti nei club.\n\"Statistiche aggiornate al 2 maggio 2015.\""}
{"id": "1435451", "revid": "767487", "url": "https://it.wikipedia.org/wiki?curid=1435451", "title": "La ragazza della porta accanto (film 2004)", "text": "La ragazza della porta accanto (\"The Girl Next Door\") \u00e8 un film del 2004 diretto da Luke Greenfield, con Emile Hirsch e Elisha Cuthbert.\nTrama.\nMatthew \u00e8 all'ultimo anno delle superiori e a breve dovr\u00e0 affrontare un colloquio per ottenere una borsa di studio, con cui potr\u00e0 studiare all'Universit\u00e0 di Georgetown. Ha due amici (Eli e Klitz), alquanto \"sfigati\" ma molto affiatati. Un giorno, nella casa accanto alla sua, arriva Danielle, una splendida ragazza che incarna lo stereotipo della ragazza della porta accanto. Si innamora subito di lei, ma dopo un po' i suoi amici scoprono che Danielle \u00e8 una ex pornostar. La relazione tra i due si interrompe ed il giorno dopo, quando Matthew prova una riconciliazione, scopre che Danielle ha deciso di ritornare al suo vecchio lavoro. Cerca allora di farle abbandonare il mondo del porno, riuscendoci.\nIl produttore della ragazza, Kelly (che nel frattempo aveva stretto un rapporto amichevole con Matt), vuole per\u00f2 rifarsi della perdita, e riesce a mettere le mani sui soldi che Matthew aveva raccolto per una borsa di studio, che avrebbe consentito a un geniale ragazzo cambogiano di studiare in America. Matthew deve quindi trovare i soldi necessari per coprire l'ammanco, altrimenti finir\u00e0 in prigione; prendendo spunto dagli \"antiquati\" video sull'educazione sessuale proiettati a scuola, gli viene un'idea geniale: accordandosi con Hugo Posh, un famoso produttore porno amico di Danielle (odiato da Kelly perch\u00e9 diventato milionario rubando una sua idea), decide di girare un video educativo \"aggiornato\" dentro la scuola con April e Ferrari, due amiche di Danielle (anche loro pornostar) e alcuni studenti come co-protagonisti. Se Matt riesce a realizzarlo, Hugo si occuper\u00e0 di versare di persona i soldi per il ragazzo cambogiano.\nI risultati sono migliori del previsto, l'idea \u00e8 un successo nazionale, e il video piace cos\u00ec tanto che viene adottato da tutte le scuole del paese e fa guadagnare al produttore Hugo e a Matt, suo socio anonimo, milioni di dollari. Matthew, nonostante non abbia vinto la borsa di studio, ha cos\u00ec il denaro per iscriversi alla Georgetown University (e non solo, essendo diventato ricchissimo) e rimane insieme a Danielle; Eli lascia la scuola di cinema e decide di fare del film sull'educazione sessuale di Matt il suo \"biglietto da visita\", in quanto \u00e8 stato lui a girarlo; Klitz diventa famoso, seppur senza che venga conosciuta la sua identit\u00e0, perch\u00e9 ha recitato nell'ultima scena del film coprendosi il viso con una maschera da scherma, scoprendo cos\u00ec che \u00e8 superdotato, inoltre diventa molto pi\u00f9 sicuro di s\u00e9, al punto che al college guarda il video con altri compagni di corso e con due ragazze sottobraccio; Kelly riceve un pacco con dei sigari da parte di Matt, che gli dice come \"Il gioco valeva la candela\" (frase precedentemente pronunciata dallo stesso Kelly per spiegargli che vanno sempre valutate le conseguenze delle proprie azioni prima di compierle), e continuer\u00e0 a girare film porno, soddisfatto del successo ottenuto dal giovane amico.\nIncassi.\nInizialmente uscito in 2148 cinema, il film ha incassato nella prima settimana 6 milioni di dollari, e oltre 30 milioni in tutto il mondo.\nCritica.\nIl film ha ricevuto molte critiche, in particolare dal critico conservatore Michael Medved, per via del ritratto indulgente che si fa delle pornostar. Roger Ebert lo ha bollato come una \"perversa mossa di business\", criticando gli \"studios\" per aver commercializzato il film come una commedia per ragazzi. Il film \u00e8 stato criticato anche per via della locandina in cui si vede Elisha Cuthbert a torso nudo e jeans con il \"ciak\" che le copre il seno. Nonostante le critiche, il film ha avuto un buon successo mondiale.\nPaolo Mereghetti ha scritto \"Una tradizionale \"teen-comedy\" sull'amore nell'era del porno di massa, che tenta uno sguardo beffardo sullo \"show business\" quando entra in scena il fidanzato-manager (Olyphant) di Danielle, deciso a riportarla sul set. il risultato \u00e8 sgangherato: moralistico sul piano sessuale ed affettivo\".\nRiconoscimenti.\nIl film ha ricevuto 2 candidature agli MTV Movie Awards come miglior bacio (Elisha Cuthbert ed Emile Hirsch) e miglior performance rivelazione femminile (Elisha Cuthbert), inoltre \u00e8 stato nominato per un Teen Choice Award per \"Film che i tuoi genitori non vorrebbero che vedessi\" e il Golden Satellite Award \"Miglior DVD con contenuti extra - soprattutto commento audio\"."}
{"id": "1435452", "revid": "709565", "url": "https://it.wikipedia.org/wiki?curid=1435452", "title": "Darkhawk", "text": "Darhawk, il cui vero nome \u00e8 Chris Powell, \u00e8 un personaggio dei fumetti creato da Tom DeFalco (testi) e Mike Manley (disegni), pubblicato dalla Marvel Comics. \u00c8 apparso la prima volta nel numero 1 di \"DarkHawk\" (marzo 1991).\nBiografia del personaggio.\nChris Powell \u00e8 il figlio maggiore di Mek Powell, un poliziotto, un giorno seguendo Jon e Jason, i fratelli pi\u00f9 piccoli, ad un Luna Park scopr\u00ec il padre che prendeva delle bustarelle da un boss, Philippe Bazin.\nPoco dopo trov\u00f2 l'amuleto che gli diede la possibilit\u00e0 di evocare l'armatura di Darkhawk e quando venne a sapere che il padre era scomparso decide di combattere il crimine.\nPi\u00f9 tardi scopr\u00ec che la sua armatura era una delle cinque armature fatte da Dargin Bokk, un alieno malvagio.\nTempo dopo Chris divenne membro dei Vendicatori della Costa Ovest e instaur\u00f2 una profonda amicizia con Julia Carpenter.\nChris e Darkhawk si separarono in due entit\u00e0 diverse e l'armatura si aggiorn\u00f2 aumentando il suo potere, in seguito si fusero assieme di nuovo e da allora Chris non necessita pi\u00f9 dell'amuleto per evocare l'armatura.\nDurante la saga Secret Invasion, Darkhawk, nel suo ruolo di responsabile della sicurezza del Progetto Pegasus, ha combattuto contro gli Skrull insieme a Nova.\nConfraternita dei Raptor.\nNella miniserie \"War of Kings: Darkhawk\", viene rivelato che le origini precedentemente narrate altro non erano che un parto della mente di Chris che stava disperatamente tentando di razionalizzare quanto gli era accaduto. Si scopre l'esistenza di un intero gruppo di Darkhawk chiamato \"Confraternita dei Raptor\". Questi esseri sono stati creati millenni prima per fungere da sostegno e guida dell'Impero Shi'ar. Ogni Raptor ha legato la propria essenza ad un cristallo che, quando viene a contatto con un essere vivente, gli consente di tornare in vita prendendo possesso del corpo ospite. Quando i Cristalli Raptor furono realizzati, la razza umana non era ancora evoluta, ed essi non sono tarati per i tracciati cerebrale di un terrestre. Per questo motivo, il legame di Chriss con il cristallo viene considerato difettoso, in quanto l'ospite mantiene il controllo. Un Raptor di nome Talon, risveglia la personalit\u00e0 originale del cristallo di Darkhawk, Razor perch\u00e9 gli desse manforte durante la guerra tra Shi'ar e Kree. Darkhawk, nei panni di Razor, uccide Lilandra Neramani, che stava per reinsediarsi sul trono a discapito di Vulcan. Tuttavia Chris, sfruttando il suo status di \"anomalia\", riesce a riprendere il suo corpo e i suoi poteri, sopprimendo Razor. Constatata la pericolosit\u00e0 dei Raptor, Darkhawk (ricercato per l'omicidio) decide cos\u00ec di recuperare tutti i cristalli in modo da distruggere la confraternita.\nPoteri e abilit\u00e0.\nL'armatura gli garantisce il potenziamento delle sue capacit\u00e0 fisiche, come resistenza e forza, pu\u00f2 emettere energia concussiva dall'amuleto per poi manipolarla, volare e ha degli artigli dei guanti che possono essere usati sia come rampini sia come arma d'offesa come quelli di Wolverine; il suo casco pu\u00f2 dargli una vista notturna e microscopica e pu\u00f2 anche respirare sott'acqua e passare indenne in una nube di gas tossici.\nL'armatura possiede inoltre varie configurazioni, da quella pesantemente armata a quella leggera in fibra di carbonio, per affrontare le situazioni pi\u00f9 diverse.\nSe ferito gravemente Chris pu\u00f2 guarire semplicemente ritirando l'armatura."}
{"id": "1435453", "revid": "113894053", "url": "https://it.wikipedia.org/wiki?curid=1435453", "title": "Cava d'Aliga", "text": "Cava d'Aliga \u00e8 una frazione marinara del comune di Scicli in provincia di Ragusa.\nStoria.\nCava D'Aliga nasce nel periodo successivo alla Seconda guerra mondiale e la sua vicinanza con la rinomata Donnalucata ha fatto in modo che la localit\u00e0 acquisisse una maggiore importanza. A partire dagli anni '50 diventa tappa di molti turisti.\nToponimo.\nL'origine del nome \u00e8 incerto ma si pensa che possa essere collegato al fatto che dopo ogni mareggiata la splendida spiaggia di chiara sabbia fine racchiusa tra due scogliere si riempie di alghe da qui il nome Cava D'Aliga ossia \"cava d'alghe\". Altri pensano che il nome possa provenire dal termine dialettale \"cava larica\" (cava larga), che fa riferimento alle dimensioni del golfo della zona.\nIl paese.\nCava d'Aliga, d'inverno un tranquillo centro rivierasco, si trasforma in estate divenendo meta di soggiorno per gli abitanti di Scicli ma anche per i turisti che qui giungono da altre citt\u00e0 della provincia e anche da localit\u00e0 pi\u00f9 lontane, attratti dalla costa ad andamento roccioso anche se intervallata da piccole spiaggette di sabbia.\nIl mare \u00e8 sempre pulito per la mancanza di grossi centri abitati nelle vicinanze ed i bagnanti possono godere di questa caratteristica ormai molto rara nei nostri mari. Ma la bellezza di Cava d'Aliga non risiede tanto nell'abitato in s\u00e9 per s\u00e9 quanto nella curiosa posizione del borgo e nella bellezza naturalistica delle piccole falesie che a tratti, erose dal moto ondoso, ospitano delle cavit\u00e0, talvolta delle vere e proprie grotte: \u00e8 il caso della splendida Grotta dei Contrabbandieri, profonda cavit\u00e0 nella costa a oriente della spiaggia principale e del borgo, di apparente natura basaltica; una lingua di mare penetra all'interno e, nelle prime ore del pomeriggio, illumina l'interno in modo spettacolare. Un vero e proprio angolo di paradiso.\nDi grande interesse naturalistico \u00e8 anche la zona di Punta Corvo che si raggiunge costeggiando la litoranea provinciale: qui si trova anche un vecchio faro, un tempo in uso alla Guardia di Finanza, oggi abbandonato. Qui la zona \u00e8 costituita prettamente da scogliere e spettacolari insenature interamente ricoperte dalla palma nana (\"Chamaerops humilius\") specie tipica della macchia mediterranea.\nIl borgo che ha circa 2.800 residenti (durante l'estate si superano le 10.000 presenze in quanto molte case vengono usate solo per la villeggiatura estiva) si divide principalmente in tre zone. "}
{"id": "1435458", "revid": "842", "url": "https://it.wikipedia.org/wiki?curid=1435458", "title": "Il regno del teschio di cristallo", "text": ""}
{"id": "1435459", "revid": "24443", "url": "https://it.wikipedia.org/wiki?curid=1435459", "title": "Il Roc", "text": ""}
{"id": "1435461", "revid": "1442080", "url": "https://it.wikipedia.org/wiki?curid=1435461", "title": "Santino Quaranta", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nHa iniziato la sua carriera professionistica nel 2001 nel D.C. United, prima di trasferirsi ai Los Angeles Galaxy nel 2006. Nel 2007 ha giocato per i New York Red Bulls prima di tornare al D.C. United dove ha disputato quattro stagioni. Ha giocato inoltre 15 partite per la nazionale statunitense, segnando anche un goal."}
{"id": "1435464", "revid": "177966", "url": "https://it.wikipedia.org/wiki?curid=1435464", "title": "Forte Porta Nuova", "text": "Forte Porta Nuova, originariamente chiamato Werk Clam, \u00e8 stata una fortificazione posta a sud di Verona, parte del complesso sistema difensivo cittadino e pi\u00f9 in particolare del primo campo trincerato di pianura, messo in opera tra 1848 e 1856. Il forte fu realizzato tra 1848 e 1850 e completato del muro distaccato alla Carnot e di tre caponiere nel 1859; i lavori furono seguiti dal direttore dell'Imperiale Regio Ufficio delle Fortificazioni di Verona, il maggiore Conrad Petrasch.\nIntitolato al conte Eduard Clam-Gallas, luogotenente feldmaresciallo e comandante di brigata sotto Josef Radetzky durante la campagna del 1848-1849, il forte venne completamente spianato e demolito dopo la prima guerra mondiale.\nDescrizione.\nIl forte \u00e8 a tracciato poligonale con ridotto centrale e ridotto di gola. L'impianto, asimmetrico a semiottagono allungato, faceva sistema con i forte Palio e la torre Tombetta, con la quale formava il cardine orientale, sull'Adige, dello schieramento fortificato. La sua posizione, gi\u00e0 individuata nei progetti di Franz von Scholl, era di speciale importanza: il forte era infatti situato a metri da porta Nuova, all'inizio del lungo viale alberato e al centro della congiunzione tra la strada proveniente da Mantova e la strada proveniente da Legnago, entrambe prese d'infilata dalle artiglierie dei suoi fianchi. Inoltre batteva la campagna antistante tra Santa Lucia, Tomba, Tombetta e le numerose strade campestri convergenti verso porta Nuova. Anche dopo la costruzione del secondo campo trincerato nel 1861, il forte mantenne compiti difensivi e di sicurezza, nel dominio dell'ampio settore sul rovescio dei forti Dossobuono, Azzano e Tomba.\nIl ridotto centrale \u00e8 a segmento di torre cilindrica su un solo piano, con copertura terrapienata disposta a piattaforma per l'artiglieria; anche al piano terra, in casamatta, potevano essere collocate artiglierie. Con i successivi lavori di rafforzamento e ampliamento furono costruiti due tratti di muro convergenti, a delimitare il cortile di sicurezza, che collegavano la semitorre al grande ridotto di gola casamattato, su pianta cruciforme, in parte sporgente al centro del fronte di gola, con funzione di caponiera difensiva. Sui due fianchi contrapposti, in ampliamento, vennero inserite batterie a doppio ordine di fuoco, in casamatta e a cielo aperto. Anche il nuovo fronte di gola, con i muri a tracciato spezzato, era ordinato per la difesa d'artiglieria.\nIn posizioni simmetriche, rispetto al ridotto di gola, erano inseriti i due portali di ingresso al forte, ciascuno con l'antistante ponte levatoio. Procedendo verso il piazzale maggiore si scorgevano gli ingressi delle due poterne. Nel cortile di sicurezza, tra i due ridotti, era situato il pozzo per la riserva d'acqua. Il terrapieno semiottagonale allungato, con le postazioni d'artiglieria, era difeso sul fondo del fossato asciutto dal muro distaccato alla Carnot, con le tre caponiere per il fiancheggiamento d'artiglieria. Le due poterne, in diretta corrispondenza con le caponiere laterali, mettevano in comunicazione il piazzale interno del forte con il cammino di ronda lungo il muro alla Carnot, ordinato per fucilieri, e con la caponiera centrale.\nArmamento.\nL'armamento della fortificazione consisteva in:\nPresidio di guerra.\nIl presidio in caso di guerra della fortificazione consisteva in:"}
{"id": "1435465", "revid": "93556", "url": "https://it.wikipedia.org/wiki?curid=1435465", "title": "La Fin du Monde (birra)", "text": "La Fin du Monde (lett. \"La fine del mondo\") \u00e8 una birra canadese del Qu\u00e9bec, prodotta dalla Unibroue dal 1994. Dal 2005 la birra \u00e8 sotto la propriet\u00e0 della multinazionale Sleeman Breweries dell'Ontario.\nDettagli.\nHa un volume d'alcool del 9% grazie a una fermentazione tripla. Si tratta di una birra al gusto aromatizzato.\nLa Fin du Monde \u00e8 una ale forte, bionda giallastra di fermentazione tripla. Viene conservata a circa 12 - 14\u00a0\u00b0C con un invecchiamento dai 5 anni in su. Il suo colore giallastro libera all'odore un gusto di frutta con emanazioni di agrumi e un sospetto di spezie. Birra vigorosa e maltata, possiede un gusto finale amaro. Ai pasti pu\u00f2 sostituire i vini bianchi o rossi."}
{"id": "1435469", "revid": "177966", "url": "https://it.wikipedia.org/wiki?curid=1435469", "title": "Forte Clam", "text": ""}
{"id": "1435470", "revid": "177966", "url": "https://it.wikipedia.org/wiki?curid=1435470", "title": "Werk Clam", "text": ""}
{"id": "1435471", "revid": "1543377", "url": "https://it.wikipedia.org/wiki?curid=1435471", "title": "Posizioni del wushu", "text": "Le posizioni sono un elemento fondamentale delle arti marziali cinesi.\nGeneralmente tutti gli stili iniziano la loro pratica da queste tecniche fondamentali. \nCi\u00f2 che in Italiano traduciamo con posizioni \u00e8 il termine Bu (\u6b65) che il dizionario rende con Passi, Fasi, Camminare. Se teniamo conto di queste traduzioni ecco che abbiamo un'idea delle posizioni nel Wushu come fasi del movimento e la loro concatenazione porta come risultato il Taolu, la forma.\nQuando ci vogliamo riferire a posizioni \u201cimmobili\u201d utilizziamo il termine Zhuangbu (\u6869\u6b65, posizioni palo), che \u00e8 un ottimo esercizio di Qigong, nonch\u00e9 un ottimo esercizio per il corretto apprendimento della posizione stessa.\nAlcuni elenchi.\nNei testi di Wushu sportivo spesso troviamo spiegate le posizioni pi\u00f9 importanti sotto il titolo \u201cBuxing\u201d (\u6b65\u578b, tipologie di passi) e comunemente vengono elencate le seguenti (citando le pi\u00f9 comuni):\nA Taiwan si tende ad utilizzare invece Jiben Bufa (\u57fa\u672c\u6b65\u6cd5, Metodo dei Passi Fondamentali) per indicare i Buxing.\nNaturalmente vista la variet\u00e0 degli stili si sono create differenze linguistiche e pratiche per cui accanto a questi nomi riconosciuti ufficialmente dagli Istituti di Educazione Fisica Cinesi possiamo trovare interpretazioni differenti, la seguente tabella fornisce due esempi legati al Taiji Tanglangquan e alla Scuola Chang:\nQuesti sono invece i nomi delle posizioni principali nello Zhoujiaquan: Sipingma (\u56db\u5e73\u9a6c); Buban pingma (\u6b65\u534a\u5e73\u9a6c); Diaoma (\u540a\u9a6c); Manma (\u6ee1\u9a6c); Gongjianma (\u5f13\u7bad\u9a6c); Diguima (\u4f4e\u8dea\u9a6c); Zuoma (\u5750\u9a6c); Banguima (\u534a\u8dea\u9a6c); ecc."}
{"id": "1435473", "revid": "1605525", "url": "https://it.wikipedia.org/wiki?curid=1435473", "title": "La signora nel lago", "text": "La signora nel lago (\"The Lady in the lake\") \u00e8 un romanzo hardboiled di Raymond Chandler pubblicato nel 1943.\nTrama.\nL'investigatore Philip Marlowe riceve l'incarico, da un affermato industriale nel campo dei cosmetici, di ritrovargli la moglie scomparsa. La signora, che si accompagna ad affascinanti quanto insulsi playboy, ha fatto perdere le sue tracce durante un soggiorno nella loro casa di montagna. Unica traccia, un telegramma spedito al marito in cui gli comunica che si recher\u00e0 in Messico per ottenere il divorzio. Recatosi nella localit\u00e0, Marlowe si scontra con una umanit\u00e0 molto diversa da quella californiana alla quale \u00e8 abituato: tra i vari personaggi, un bisbetico ma sincero Bill, custode della villa; uno sceriffo solo apparentemente lento e bonario; un tenente di polizia arrogante, ed un medico che ha qualcosa da nascondere. Il custode, ancora sofferente per la fuga della moglie (non sopportava la soporifera vita rurale), non nasconde la sua convinzione che la moglie dell'industriale sia fuggita con uno dei tanti amanti e, pur con continui sbalzi di umore dovuti al vizio del bere, si rivela prezioso per le indagini. Un giorno, mentre accompagna Marlowe al lago, scopre con orrore sotto il pontile il cadavere della moglie, in avanzato stato di decomposizione: non era quindi fuggita in citt\u00e0 come lui credeva ma era stata uccisa e gettata nel lago, con una zavorra che doveva tenerne il corpo a fondo. La tranquillit\u00e0 del paese viene cos\u00ec sconvolta dal delitto della moglie di Bill; Marlowe per\u00f2 intuisce che qualcosa non quadra e, nonostante il tenente di polizia tenti brutalmente di dissuaderlo, continua le indagini. Scopre cos\u00ec che il cadavere non era quello della moglie di Bill, bens\u00ec quello della moglie scomparsa dell'industriale. La moglie di Bill, che ha un passato inquietante, ha assassinato la moglie dell'industriale ed \u00e8 fuggita per rifarsi una vita, contando appunto sul fatto che il cadavere nel lago sarebbe stato scambiato per il suo.\nAnalisi.\nRispetto ad altre opere dello scrittore l'ironia \u00e8 presente in misura minore: tutta la storia \u00e8 permeata dalla profonda malinconia chandleriana, con personaggi dalla connotazione amara, persone che, dietro la maschera mondana, nascondono un animo turpe. \nAl cinema.\nRobert Montgomery nel 1946 diresse e interpret\u00f2 \"Una donna nel lago\" (\"Lady in the lake\"). Tra gli altri interpreti, Audrey Totter, Lloyd Nolan e Tom Tully."}
{"id": "1435481", "revid": "124371118", "url": "https://it.wikipedia.org/wiki?curid=1435481", "title": "Mario Baudino", "text": "Scrive per \"La Stampa\", dove ha trascorso gran parte della sua vita professionale, iniziata per\u00f2 negli \"anni di piombo\" come cronista giudiziario presso il quotidiano torinese \"La Gazzetta del popolo\". \u00c8 stato responsabile delle pagine di Societ\u00e0 e cultura e inviato speciale, occupandosi di cultura e societ\u00e0, con particolare attenzione al mondo dell'editoria e alla letteratura. Ha organizzato festival ed eventi letterari a Cuneo (come direttore di Scrittorincitt\u00e0) e Alba (Albalibri, con Laura Lepri). \u00c8 stato direttore artistico - con Paolo Bertetto - per la terza edizione del Salone del Libro di Torino, nel 1989.\nBiografia.\nHa esordito come poeta nel 1978 contribuendo al volume antologico \"La parola innamorata\". Due anni dopo ha pubblicato \"Una regina tenera e stupenda\". Ulteriori suoi lavori sono stati, nel 1988, la raccolta di poesie \"Grazie\" (Premio Montale) e nel 1999 \"Colloqui con un vecchio nemico\" (vincitore l'anno successivo del Premio Brancati). Per Guanda, nel 2006, ha pubblicato \"Aeropoema.\" Ha raccolto un'antologia personale per Aragno, nel 2018 (\"La forza della disabitudine -\" con un saggio di Giovanni Tesio - Premio Camaiore e premio Valdicomino).\nNel 2001, per la collana di saggi della casa editrice Ponte alle Grazie, ha dato alle stampe \"Voci di guerra. 1940-1945. Sette storie d'amore e di coraggio\". Alla seconda guerra mondiale si ricollega anche il saggio storico \"Il mito che uccide\" (Longanesi, 2004) che racconta le vicende di Otto Rahn, l'uomo che cercava il Graal e incontr\u00f2 Hitler.\nTra gli altri saggi da lui pubblicati figurano: \"Al fuoco di un altro amore\" (Jaca Book, 1988) , \"Il gran rifiuto, storie di autori e di libri rifiutati dagli editori\" (La Gaja Scienza, 1991, nuova edizione Passigli 2009), \"Ne uccide pi\u00f9 la penna\" (Rizzoli, 2011) dedicato alla figura del detective bibliofilo nei romanzi di genere, \"Lei non sa chi sono io\" (Bompiani,2017), dedicato agli pseudonimi letterari, e Il teatro del letto (La Nave di Teseo, 2021) che tra letteratura, arte e artigianato racconta il tema del letto, protagonista della nostra cultura, da Omero a James Joyce.\nHa inoltre scritto i romanzi: \"In volo per affari\" (Rizzoli, 1994), \"Il sorriso della druida\" (Sperling &amp; Kupfer, 1998), vincitore del Premio Scalea, \"Per amore o per ridere\" (Guanda, 2008), \"Lo sguardo della farfalla\" (Bompiani 2016 - Premio Cesare Pavese), \"Il violino di Mussolini\" (Bompiani, 2019)"}
{"id": "1435483", "revid": "287204", "url": "https://it.wikipedia.org/wiki?curid=1435483", "title": "Giusto Lo Piparo", "text": "\u00c8 anche caratterista e insegnante di teatro e dizione, di cinema, teatro e televisione, dal 10 ottobre 2006 \u00e8 il \"Ragionier Giancarlo Carloni\" nel programma Trebisonda in onda su Raitre.\nBiografia.\nSi \u00e8 formato presso la Scuola d'Arte Drammatica del Teatro nuovo di Torino annata 1979 sotto Massimo Scaglione. Ha partecipato a Drive In sull'allora Fininvest, rimanendo sempre nell'ambito del Nord Italia. Amico di Saverio Vallone, ha partecipato con vari ruoli a \"Casa Vianello\", poi a \"Finalmente soli\" con Gerry Scotti e alla commedia \"Il mammo\" con Enzo Iacchetti e Natalia Estrada. Ha preso parte al film \"La meglio giovent\u00f9\" e allo sceneggiato Maria Montessori - Una vita per i bambini con Paola Cortellesi."}
{"id": "1435488", "revid": "122868188", "url": "https://it.wikipedia.org/wiki?curid=1435488", "title": "Hybla Heraia", "text": "Hybla Heraia (\u1f5d\u03b2\u03bb\u03b1 \u201b\u0397\u03c1\u03b1\u03af\u03b1) o Ibla Erea, fu un'arcaica colonia della Sicilia greca; la pi\u00f9 piccola delle tre Ible descritte nell'antichit\u00e0, situata nella Sicilia orientale ma priva di certa e specifica odierna collocazione.\nAlcune ipotesi medievali e moderne la vorrebbero sita presso l'area di Ragusa Ibla, tuttavia le testimonianze d'epoca classica non possono suffragare tale ipotesi, poich\u00e9 tacciono, fin dal principio, l'esatta collocazione dell'Heraia."}
{"id": "1435489", "revid": "767487", "url": "https://it.wikipedia.org/wiki?curid=1435489", "title": "La ragazza della porta accanto (film 1993)", "text": "La ragazza della porta accanto \u00e8 un film del 1993 scritto e diretto da Alan Shapiro. Il film segna il debutto cinematografico di Alicia Silverstone.\nTrama.\nNick Eliot \u00e8 uno scrittore che cerca un luogo tranquillo dove scrivere il nuovo romanzo, dopo aver messo un annuncio, gli risponde una coppia che si offre di ospitarlo. I coniugi Forrester hanno una figlia, la bella quattordicenne Darian, che ben presto si invaghisce di Nick. Ma l'attrazione si trasforma in una torbida ossessione, tanto da rendere difficile la vita del malcapitato scrittore."}
{"id": "1435491", "revid": "599013", "url": "https://it.wikipedia.org/wiki?curid=1435491", "title": "F\u00e1bio Aur\u00e9lio", "text": "Ha la doppia cittadinanza, italiana e brasiliana.\nCarriera.\nClub.\nHa iniziato la sua carriera in Brasile, nel S\u00e3o Paulo, dove ha giocato dal 1997 al 2000. Si \u00e8 poi trasferito al Valencia. Le sue prestazioni in Spagna hanno attirato l'interesse del , che lo ha acquistato nell'estate del 2006. Qui non sempre ha trovato molto spazio, ma ha comunque collezionato 86 presenze, segnando tre gol. Il 25 maggio 2010 viene annunciato lo svincolo del giocatore, in scadenza di contratto con i \"Reds\", al termine della stagione 2009-2010; tuttavia il 1\u00ba agosto seguente decide di rinnovare con il Liverpool per altri due anni.\nIl 24 maggio 2012 viene ufficializzato il suo trasferimento al Gr\u00eamio, con cui firma un contratto fino al dicembre del 2013. Con i brasiliani disputa solamente cinque partite in due stagioni, senza mai andare a segno.\nIl 4 aprile 2014 annuncia il suo ritiro dal calcio giocato a causa dei numerosi infortuni.\nNazionale.\nHa indossato 13 volte la maglia della Nazionale brasiliana Under 23, segnando un gol. Ha partecipato al Campionato mondiale Under-20 nel 1999 e alle Olimpiadi di Sydney nel 2000. Nell'ottobre 2009 \u00e8 stato per la prima volta convocato in Nazionale maggiore, ma non ha giocato a causa di un infortunio."}
{"id": "1435493", "revid": "1123126", "url": "https://it.wikipedia.org/wiki?curid=1435493", "title": "Santi Nazario e Celso", "text": ""}
{"id": "1435497", "revid": "741864", "url": "https://it.wikipedia.org/wiki?curid=1435497", "title": "Antonio Castagnaro", "text": "\u00c8 uno dei pionieri dell'esplorazione dell'Africa, con spedizioni in Africa Centrale che si spingeranno in territori mai raggiunti prima da altri europei.\nDon Castagnaro, insieme a don Angelo Vinco, don Beltrame, don Daniele Comboni ed altri sacerdoti del Vicariato Apostolico dell'Africa Centrale, porr\u00e0 le basi per la futura evangelizzazione dell'Africa che, prima di loro, si era fermata ai territori del nord e della costa del continente africano.\nBiografia.\nDon Antonio Castagnaro entra nell'Istituto di don Nicola Mazza nel 1836 e viene ordinato sacerdote nel 1849. Verso la fine del 1850 \u00e8 inviato dal Mazza con don Giovanni Beltrame a Venezia, presso l'ospedale dell'Ordine ospedaliero di San Giovanni di Dio, nell'isola di San Servolo, allo scopo di impratichirsi nell'assistenza infermieristica e, presso i mechitaristi della vicina isola di San Lazzaro degli Armeni, per apprendere la lingua araba.\nDopo un paio d'anni, nell'autunno del 1852, Don Castagnaro e don Beltrame fanno ritorno a Verona.\nIl 28 settembre 1853 partono ambedue per l'Africa, in missione esplorativa, allo scopo di cercare una localit\u00e0 adatta da cui iniziare la realizzazione del piano mazziano di evangelizzazione dell'Africa. Nell'attraversare, a dorso di cammello, il torrido deserto di Nubia, don Castagnaro \u00e8 colpito da febbri e dissenteria e giunge a malapena a Khartoum dove la sua salute si aggrava ulteriormente fino alla morte."}
{"id": "1435498", "revid": "1573940", "url": "https://it.wikipedia.org/wiki?curid=1435498", "title": "Chiesa di Santa Croce (Sparone)", "text": "La chiesa di Santa Croce sorge sulla \"Rocca di Sparone\" ove esisteva, gi\u00e0 prima dall'anno 1000, l'antico \"castrum\" che, secondo la tradizione, vide Re Arduino sostenere con successo l'assedio delle truppe dell'imperatore Enrico II di Germania. Questo edificio \u00e8 una chiesa fortificata.Del castello e delle antiche fortificazioni rimangono solo suggestive rovine, all'interno delle quali \u00e8 situata la chiesa romanica di Santa Croce. Recenti lavori di restauro hanno riportato alla luce importanti affreschi gotici databili verso la fine del Trecento.\nStoria.\nL'esistenza della \"Rocca di Sparone\", posta in cima ad una altura, in posizione strategica per il controllo delle strada che sale lungo la Valle dell'Orco, \u00e8 documentata sin dall'anno 1000, quando Ottone III, imperatore del Sacro Romano Impero, ne fece oggetto di donazione alla chiesa di Vercelli, togliendo ad Arduino, marchese di Ivrea, i relativi diritti feudatari.\nLa rocca \u00e8 nota anche come \"Rocca di Arduino\"; la tradizione vuole infatti che durante gli eventi bellici che seguirono la sua incoronazione a re d'Italia, avendo Enrico II inviato l'esercito imperiale per destituirlo, Arduino si sia ivi asserragliato riuscendo a sostenere vittoriosamente l'assedio tra il 1004 ed il 1005.\nNel XII secolo la rocca fu contesa tra le casate dei San Martino e dei Valperga, famiglie feudatarie che si contendevano il possesso dell'alto Canavese. In seguito, dopo esser passata sotto il dominio del marchese del Monferrato, venne ceduta nel 1389 ai Savoia.\nCessato il suo ruolo strategico militare, il castello venne smantellato nel corso del XVI secolo, durante le lotte tra Francia e Spagna. Le superstiti mura della rocca (che si sviluppavano probabilmente lungo un perimetro superiore a quello oggi visibile) furono, col tempo, quasi interamente demolite ed utilizzate come riserva di pietre per le costruzioni rurali del luogo.Rimase in piedi solo la chiesa dedicata alla Santa Croce che continu\u00f2 a lungo a svolgere funzione di parrocchiale, fino a quando tale funzione fu assunta dalla chiesa di San Giacomo, al centro dell'abitato di Sparone.\nL'architettura e gli affreschi dell'abside.\nL'aspetto della chiesa \u00e8 alquanto sobrio: il suo fianco sinistro \u00e8 addossato alle mura perimetrali della rocca; l'abside ed il fianco destro sono decorati con lesene intervallate da archetti pensili binati, elementi tipici, almeno dall'XI secolo, dello stile romanico.\nLa primitiva architettura romanica venne modificata, senza tuttavia essere stravolta, negli anni successivi. Risalgono al XVIII secolo i rimaneggiamenti che hanno portato alla costruzione di una cappella affrescata che si apre sulla parte destra della chiesa, dedicata a san Vincenzo Ferreri. Anche il pronao addossato alla facciata rappresenta un'aggiunta dello stesso periodo.\nDi grande interesse storico ed artistico sono gli affreschi riportati alla luce da restauri iniziati nel 1999: prima di allora erano visibili solo alcuni lacerti, segnatamente le raffigurazioni dell\"'Angelo annunziante\" e della \"Vergine annunziata\" posti ai lati dell'arco absidale, dentro a due inusuali pennacchi \"a tromba\".\nL'impianto iconografico degli affreschi riportati alla luce \u00e8 quello \"canonico\", che - oltre alla citata \"Annunciazione\" posta sull'arco absidale - vede, nel catino dell'abside, la figura del \"Cristo pantocratore\" racchiuso in una mandorla di luce. Attorno ad esso sono poste le figura dei quattro evangelisti; mentre nella fascia sottostante trova infine spazio la usuale teoria dei dodici Apostoli.\nRimarchevole \u00e8 la qualit\u00e0 pittorica degli affreschi, che vengono datati verso le ultime decadi del XIV secolo e collegati stilisticamente alla tradizione giottesca in area lombarda.\nDi particolare interesse iconografico sono le figure dei quattro evangelisti che circondano la figura del Cristo pantocratore. Essi non assumono l'aspetto consueto dei simboli del \"Tetramorfo\", ma hanno sembianze di figure umane, attentamente disegnate nei tratti fisiognomici del viso e nelle vesti; esse sono dotate per\u00f2 di magnifiche ali colorate, e tengono in mano cartigli recanti passi ricavati dai rispettivi Vangeli. Si tratta di una iconografia piuttosto antica, risalente ad alcuni capitelli romanici scolpiti nel XII secolo in area francese."}
{"id": "1435502", "revid": "729019", "url": "https://it.wikipedia.org/wiki?curid=1435502", "title": "Sindrome centro-midollare di Schneider", "text": "La sindrome centro-midollare di Schneider \u00e8 un quadro clinico conseguente a una lesione spinale del midollo cervicale. \u00c8 stato descritta la prima volta nel 1954. Si presenta soprattutto nei pazienti anziani con spondilosi cervicale, ma pu\u00f2 manifestarsi anche nei giovani.\nSi tratta della pi\u00f9 comune sindrome da lesione spinale incompleta di origine traumatica, rappresentando il 9% della casistica. La prognosi \u00e8 solitamente buona, con buon recupero neurologico e funzionale per gradi non severi; tuttavia l'et\u00e0, la presenza di comorbilit\u00e0 e l'estensione della lesione possono influire sulla durata del ricovero.\nEziologia.\nNei pazienti anziani si presenta spesso come conseguenza di una lesione da iperestensione in concomitanza a spondilosi cervicale di vecchia data. Tuttavia, tale condizione non \u00e8 esclusiva dell'et\u00e0 avanzata, me pu\u00f2 presentarsi anche nei giovani, tipicamente come conseguenza di un trauma importante o di un'instabilit\u00e0 delle vertebre cervicali. Si \u00e8 sempre ritenuto che il danno al midollo spinale derivi dalla contusione o dalla concussione del midollo con stasi del flusso assoplasmatico, cui consegue edema ed ematomielia. Studi pi\u00f9 recenti, condotti su reperti autoptici, hanno dimostrato che la sindrome pu\u00f2 essere causata da un'emorragia localizzata nella parte centrale del midollo, condizione che porta a una prognosi meno favorevole. \u00c8 stata osservata, inoltre, una correlazione tra la sindrome centro-midollare e il disfacimento selettivo degli assoni del corno laterale del midollo spinale a livello della lesione, con preservazione della materia grigia.\nClinica.\nIl quadro clinico \u00e8 caratterizzato da un \"deficit\" motorio sproporzionatamente maggiore nell'arto superiore rispetto all'arto inferiore, e da un grado variabile di perdita di sensibilit\u00e0 sotto al livello della lesione, associato a disfunzioni della vescica e a ritenzione urinaria. Si differenzia dalla lesione completa del midollo spinale, in cui \u00e8 presente una perdita totale delle funzioni motorie e sensitive al di sotto della lesione.\nTrattamento.\nConservativo.\nIn molti casi il trattamento conservativo consente un miglioramento del quadro neurologico. Il primo passo \u00e8 il ricovero in unit\u00e0 di terapia intensiva e l'immobilizzazione della colonna con collarino cervicale con lo scopo di prevenire ulteriori lesioni. Questi viene mantenuto in sede per circa sei settimane, fino a quando il paziente non riferisca una riduzione del dolore e dei sintomi neurologici. La riabilitazione pu\u00f2 iniziare gi\u00e0 durante il ricovero, con sedute di fisioterapia e terapia occupazionale con lo scopo di mantenere la funzione muscolare. La prognosi riabilitativa, nonch\u00e9 l'organizzazione della tabella di marcia, sono basati sul grado di indebolimento neurologico, sui livelli di indipendenza e di cura di s\u00e9 del paziente e sulla sua mobilit\u00e0.\n\u00c8 stato osservato che la somministrazione, nei pazienti con sindrome centro-midollare, di \"input\" sensoriali ripetitivi e specifici, favoriscono l\"'output motorio\", mediante l'incorporazione, da parte del midollo spinale, di informazioni sensoriali sovraspinali e afferenti, grazie alla cosiddetta plasticit\u00e0 cerebrale. Tra le attivit\u00e0 che stimolano la plasticit\u00e0 dipendente dall'attivit\u00e0 sono comprese il \"training\" locomotore, il potenziamento muscolare e l'uso della cyclette.\nChirurgico.\nIl trattamento chirurgico \u00e8 da riservarsi a quei pazienti che dimostrino un'aumentata instabilit\u00e0 della colonna cervicale e quando il trattamento conservativo non sia possibile o abbia fallito. Pu\u00f2 rendersi inoltre necessario con la perdita ingravescente delle funzioni neurologiche in pazienti peraltro stabili, o in coloro che necessitino di decompressione spinale."}
{"id": "1435505", "revid": "1543377", "url": "https://it.wikipedia.org/wiki?curid=1435505", "title": "Forme ceramiche greche", "text": "La tipologia delle forme ceramiche greche riguarda le diverse forme di vasi presenti nella ceramica greca, le quali subirono una continua evoluzione dall'epoca minoica a quella ellenistica.\nLe forme esistenti tra l'inizio del VII e la fine del IV secolo sono relativamente limitate e mantengono per l'intero periodo un aspetto molto simile, con solo piccole varianti. Le medesime forme di contenitori dovettero probabilmente essere realizzate anche in altri materiali (vetro, bronzo, argento ed oro), oltre alla ceramica, ma questa si \u00e8 maggiormente conservata nel tempo.\nNomenclatura dei tipi di vaso.\nLa ricerca archeologica ha tentato di attribuire alle forme ceramiche conosciute i nomi provenienti dalle fonti greche. Le fonti antiche tuttavia sono costituite principalmente dall'opera di lessicografi come Ateneo di Naucrati e Giulio Polluce, che descrivono anche vasi a loro sconosciuti, risultando contraddittori e confusi.\nUn aiuto \u00e8 stato offerto da alcune iscrizioni, come quella che etichetta l'idria dipinta sul Vaso Fran\u00e7ois, o quella rinvenuta su una \"kylix\" e che riporta il nome dell'oggetto (\"Io sono la \"kylix\" dipinta dell'amabile Phl(i)it\u00f2\"), mentre le raffigurazioni dell'uso di alcuni vasi nella stessa pittura vascolare hanno fornito un aiuto all'interpretazione. I nomi delle forme vascolari, tuttavia, sono in gran parte una convenzione utilizzata negli studi archeologici piuttosto che un dato storico accertato.\nNomenclatura delle parti del vaso.\nUn vaso si compone di diverse parti, che possono assumere diverse forme, caratterizzando i diversi tipi di vaso e le loro varianti. Queste parti hanno un'origine funzionale, ma le forme che possono assumere dipendono anche da motivi estetici e decorativi e dall'epoca in cui sono state create.\nQueste parti, non sempre tutte presenti nelle diverse forme ceramiche, sono l'orlo, il collo, le anse, la spalla e la pancia (che insieme formano il corpo) e il piede (che a volte pu\u00f2 essere rialzato su uno stelo).\nForme ceramiche.\nLe forme ceramiche si dividono in forme chiuse (il diametro dell'apertura \u00e8 inferiore al diametro massimo del corpo del vaso) o aperte (quando invece corrisponde ad esso).\nPossono inoltre essere suddivise a seconda del loro uso (vasi per trasporto e conservazione, tra i quali alcuni con uso prevalentemente rituale, vasi per mescolare, recipienti per versare, coppe e tazze, vasellame da mensa, contenitori per toilette).\nVasi per trasporto e conservazione.\nAnfora.\nL'anfora (in greco \"amphor\u00e8us\") \u00e8 caratterizzata da un corpo che si restringe inferiormente, con collo pi\u00f9 stretto e due anse impostate sul collo e sulla spalla. Erano destinate a contenere liquidi o granaglie.\nSe ne distinguono diverse tipologie:\nUn'anfora di piccole dimensioni prendeva il nome di anforisco.\nIdria.\nL'idria (nome greco \"hydria\") era un vaso utilizzato per contenere e versare liquidi, principalmente acqua. Presenta un'ampia pancia e una spalla quasi orizzontale, collo pi\u00f9 stretto e un orlo svasato e piatto. La pi\u00f9 evidente caratteristica \u00e8 la presenza di tre anse impostate tra pancia e spalla: due simmetriche orizzontali e pi\u00f9 corte per il trasporto e una orizzontale che arriva al collo per versare. Nell'evoluzione successiva la linea del collo prosegue nella spalla e nella pancia senza soluzione di continuit\u00e0 e l'idria assume una forma pi\u00f9 globulare, prendendo anche il nome di \"kalpis\".\nPelike.\nLa \"pelike\" \u00e8 un vaso simile all'anfora a profilo continuo, ma pi\u00f9 ampio nella parte inferiore del corpo. Si diffonde tra la fine del VI secolo a.C. e rimane in uso fino al IV secolo a.C.\nStamnos.\nLo \"stamnos\" era un recipiente con il corpo simile a quello di un'anfora, con collo corto e largo e due piccole anse impostate nel punto di maggiore larghezza; spesso dotato di coperchio.\nPithos.\nIl \"pithos\" \u00e8 un grande vaso per immagazzinaggio di liquidi o granaglie. Il nome \u00e8 stato utilizzato per i contenitori rinvenuti nei magazzini dei palazzi reali minoici, di forma all'incirca cilindrica. Gli esemplari decorati hanno spesso la forma di anfore con largo collo.\nLoutrophoros e lebes gamikos.\nLa \"loutrophoros\" e il \"lebes gamikos\" erano contenitori utilizzati nelle cerimonie nuziali. Il primo era gi\u00e0 presente ad Atene nell'VIII secolo a.C., mentre il secondo si diffonde a partire dalla prima met\u00e0 del VI secolo a.C. La loutrophoros era utilizzata anche per i funerali delle persone non sposate ed era destinata a contenere l'acqua rituale; dato il collegamento con i rituali funebri, a partire dal tardo V secolo a.C. ne furono realizzati esemplari in marmo utilizzati come segnacolo tombale.\nAnche il \"lebes gamikos\" era un contenitore destinato ai rituali connessi alla preparazione del matrimonio e si pensa che anch'esso dovesse contenere l'acqua del bagno nuziale. Aveva due anse e corpo tondeggiante, se privo di piede veniva appoggiato su un piedistallo con il quale formava un pezzo unico, ed era dotato di coperchio.\nVasi per mescolare.\nCratere.\nIl cratere era un grande vaso utilizzato per mescolare vino e acqua nel simposio, durante il quale era collocato al centro della stanza. Vi si attingeva il vino miscelato che veniva quindi versato nelle coppe degli ospiti. Presenta un corpo tondeggiante, con corte anse per il trasporto e una larga imboccatura. Le forme pi\u00f9 antiche presentano forma simile allo \"skyphos\", una coppa per bere, e sono conosciute gi\u00e0 in epoca micenea.\n\u00c8 conosciuto in diverse varianti:\nDinos.\nIl \"dinos\" (nell'antichit\u00e0 probabilmente chiamato \"lebes\") era un vaso utilizzato, come il cratere, per mescolare l'acqua al vino nel banchetto. Presenta un corpo globulare che si assottiglia verso il fondo, privo di anse, e un'ampia imboccatura priva di collo e di orlo. Il fondo \u00e8 arrotondato e rende necessaria la presenza di un separato sostegno cilindrico.\nPsykter.\nLo \"psykter\" era un recipiente utilizzato tra la fine del VI e gli inizi del V secolo a.C.; aveva il corpo a forma di fungo sormontato da un collo cilindrico, veniva immerso nel cratere e serviva per la refrigerazione del vino.\nKalathos.\n\"Kalathos\" (\u039a\u1f70\u03bb\u03b1\u03b8\u03bf\u03c2) secondo alcune fonti indica un \"paniere\" (Artist., Lys., 579), secondo altre uno psykter o tazza (Esichio). Per convenzione si d\u00e0 questo nome ad un tipo di cratere piuttosto raro, a pareti verticali o leggermente svasate, con un beccuccio vicino al piede e piccole prese sotto la bocca (V sec.).\nVasi per versare.\nOlpe.\nL'olpe era una brocca, con corpo allungato e imboccatura rotonda, diffusa nella ceramica corinzia, derivante da prototipi metallici (le due rotelle presenti all'attaccatura dell'ansa rappresentano le borchie necessarie al fissaggio).\nOinochoe.\nL\"oinochoe\" \u00e8 una brocca utilizzata per mescere il vino prelevato dai crateri. Forma diffusissima dall'epoca pi\u00f9 antica, presenta un corpo tondeggiante, pi\u00f9 o meno allungato e un collo svasato, dotato di un'unica ansa, a volte rialzata oltre l'orlo, con orlo quasi sempre trilobato o a becco. Un\"oinochoe\" pi\u00f9 bassa e panciuta era chiamata in antico \"chous\" ed era utilizzata in particolare durante le Antesterie, festa ateniese in onore di Dioniso.\nLagynos.\nIl \"lagynos\" era una brocca con corpo espanso, spalla distinta e uno stretto e lungo collo con piccolo orlo. Usata per servire il vino presso antichi greci e romani, era particolarmente diffusa nel periodo ellenistico, tra il III e il I secolo a.C., ed era una forma tipica della Grecia orientale. In epoca romana il termine continu\u00f2 ad essere utilizzato e applicato ad esemplari di forma simile.\nEpichysis.\nL\"epichysis\" \u00e8 una brocca di forma particolare: presenta il corpo cilindrico, con pareti pi\u00f9 o meno concave, con piede ampio e sporgente. Il passaggio tra pancia e spalla \u00e8 segnato da una sporgenza ad anello. Al di sopra presenta uno stretto collo allungato, con beccuccio ad imboccatura sottile e un'ansa a nastro rialzata. Si trova in particolare nella ceramica italiota.\nCoppe e tazze per bere.\nKylix.\nIl termine \"kylix\" si applica specialmente alla forma elaborata dalla ceramica attica a partire dal VI secolo a.C.; spesso viene indicata in italiano con il termine \"coppa\", che per\u00f2 pu\u00f2 essere utilizzato anche per le altre forme di questa sezione. La forma base si presenta con corpo espanso e poco profondo, con due piccole anse impostate poco sotto l'orlo e quasi orizzontali, sostenuto da un piede in genere con alto stelo.\nSe ne conoscono diverse varianti, che si succedono nel tempo:\nKantharos.\nIl \"kantharos\" (esiste anche il termine italianizzato di \"cantaro\") era una coppa per bere caratterizzata da due alte anse che si estendono in altezza oltre l'orlo, spesso rialzato su un piede con stelo.\nSkyphos.\nLo \"skyphos\" era una tazza di piccole dimensioni, con breve labbro, vasca profonda ed anse orizzontali o oblique, impostate appena sotto l'orlo. Frequentemente utilizzato come sinonimo di \"kotyle\".\nKyathos.\nIl \"kyathos\" era una tazza svasata con unica lunga ansa a nastro, utilizzata come attingitoio. Pi\u00f9 comune in ambito etrusco, fu utilizzato in particolare tra la fine del VI e gli inizi del V secolo a.C.\nRhyton.\nDi antica origine, a forma di corno e spesso con decorazioni plastiche, era un vaso usato per bere, per attingere liquidi da altri vasi, o per libagioni rituali.\nKothon.\nIl \"kothon\" era una meno frequente forma di coppa, con basso corpo rigonfio e orlo rientrante, dotata di un'unica ansa ad anello affiancata da due sporgenze. In alcuni casi appare privo di ansa e con piede su corto stelo. Con lo stesso nome si indica in archeologia anche una forma vascolare tipica della civilt\u00e0 picena, con il quale il \"kothon\" greco non va confuso; il vaso piceno, denominato \"kothon\" o \"cothon\" in forma strettamente convenzionale, era caratterizzato da piccole dimensioni, da corpo globulare e schiacciato, da una sola ansa, rialzata, e da un orlo fortemente rientrante che d\u00e0 origine ad una bocca assai ristretta.\nContenitori per toilette.\nLekythos.\nLa \"lekythos\" aveva corpo allungato, stretto collo con un'unica ansa e ampio orlo svasato. Era utilizzato per versare l'olio e nelle cerimonie funebri. In conseguenza del prevalente uso funerario, furono eseguite anche \"lekythoi\" in marmo con rilievi, spesso utilizzate come segnacoli di tombe.\nAriballo.\nL'ariballo (in greco \"aryballos\") era un piccolo vaso con corpo globulare o piriforme e un'unica ansa. Era utilizzato per contenere olii profumati e veniva utilizzato dagli atleti durante i loro allenamenti: le raffigurazioni vascolari lo mostrano appeso con un laccio al polso del proprietario o ad un gancio.\nAlabastron.\nL\"alabastron\" \u00e8 un piccolo vaso con stretto collo ed orlo piatto e ampio. Il corpo \u00e8 allungato o globulare e spesso a fondo arrotondato: era infatti destinato ad essere sospeso mediante fori ricavati in piccole bozze appena sporgenti, mentre era privo di vere e proprie anse. Nell'Antico Egitto fu inizialmente intagliato nell'alabastro. Divenne comune nella ceramica greca a partire dal VII secolo a.C., prima a Corinto e poi ad Atene. Ne esisteva una variante corinzia con corpo globulare (\"alabastron\" globulare).\nAskos.\nL\"askos\" era un piccolo vaso con corpo appiattito e collo cilindrico con orlo piatto, non simmetrico rispetto al corpo e in alcuni casi doppio, dotato di una sola ansa. Era utilizzato per conservare e versare l'olio nelle lampade. Il termine \u00e8 di uso moderno (in greco significa \"otre per vino\").\nLydion.\nIl \"lydion\" presentava un corpo arrotondato con un ampio orlo a disco e un alto piede. La forma \u00e8 nata in Lidia in Anatolia, ed \u00e8 rara nella ceramica attica (a figure nere).\nPisside.\nLa pisside (in greco \"pyxis\") era una scatola cilindrica, che poteva assumere diverse forme: quella pi\u00f9 diffusa aveva pareti convesse, con piede distinto, spesso a tripode, ed era dotata di un coperchio. In uso particolarmente nel corso del V secolo a.C.\nLekanis.\nLa \"lekanis\" era un contenitore a forma di bassa ciotola, dotato di due anse e di coperchio.\nExaleiptron.\nL\"exaleiptron\" era un contenitore per liquidi profumati, con un corpo cilindrico e con apertura pi\u00f9 stretta, chiusa da un coperchio; \u00e8 rialzato da tre sostegni che proseguono il corpo oppure presenta un piede centrale, rialzato su uno stelo relativamente alto. Questa forma \u00e8 indicata anche con il termine \"plemochoe\".\nAltre forme.\nEpinetron.\nL\"epinetron\" era un oggetto utilizzato durante la filatura. Aveva la forma di un mezzo cilindro, leggermente svasato, aperto ad un'estremit\u00e0 e chiuso all'altra da un cerchio completo. Veniva posto sul ginocchio per proteggere le vesti.\nKernos.\nIl \"kernos\" \u00e8 un contenitore costituito da pi\u00f9 recipienti uguali di varia forma, uniti tra loro e sostenuti da un unico piede. Diffuso gi\u00e0 in epoca preistorica aveva in genere funzioni di culto, per la presentazione di offerte.\nPhiale.\nLa \"phiale\" era un vaso circolare dai bordi bassi come la kylix, ma a differenza di quest'ultima non aveva n\u00e9 piede n\u00e9 manici. Veniva usata per la libagione."}
{"id": "1435506", "revid": "173006", "url": "https://it.wikipedia.org/wiki?curid=1435506", "title": "Enrico del Carretto", "text": ""}
{"id": "1435511", "revid": "1632387", "url": "https://it.wikipedia.org/wiki?curid=1435511", "title": "The Vad Vuc", "text": "The Vad Vuc \u00e8 un gruppo musicale svizzero formatosi a Coldrerio nel 2000.\nStoria del gruppo.\nGli esordi.\nNati nel dicembre del 2000, il primo concerto dei The Vad Vuc ha visto sul palco Cerno, B\u00fcti, Q e Miske, e ha avuto luogo a Lugano nel febbraio del 2001. Appaiono subito chiari i rimandi alla musica irlandese, mentre in seguito si \u00e8 registrato un approccio marcatamente cantautorale. Agli inizi della loro carriera sono stati vincitori dei concorsi Musica Oltre (2002), Palco ai Giovani (2003) e sono stati premiati con il Kleiner Prix Walo come best newcomer band svizzera (2003).\nAnni 2000.\nDopo essersi fatti notare fra i movimenti dell'underground musicale regionale i The Vad Vuc hanno conquistato, anno dopo anno, la notoriet\u00e0 nazionale. Fra il 2004 e il 2009 la band ha pubblicato tre album: \"Il monastero dei folli\" (2004) sotto l'etichetta svizzero romanda Disques Office, \"Trans Roonkaya Express\" (2006), e \"La parata dei secondi\" (2009) sotto l'etichetta italiana Sciopero Records della band Yo Yo Mundi. Quest'ultimo disco, che vede la collaborazione di ospiti internazionali quali l'irlandese Steve Wickham dei The Waterboys, Marino Severini dei The Gang, GnuQuartet e Yo Yo Mundi, ha ricevuto ottime recensioni ed \u00e8 stato nella top ten delle classifiche svizzere, rendendoli un gruppo folk-rock apprezzato anche fuori dai confini nazionali, come l'Italia e la Germania. In questi anni i The Vad Vuc hanno condiviso il palco con Frankie hi-nrg mc, Davide Van de Sfroos, Misfits, No Use for a Name, pi\u00f9 volte con gli SKA-P, con Massimo Bubola, Gotthard, e molti altri.\nDa segnalare inoltre molte collaborazioni con diversi gruppi e enti, cos\u00ec come la loro presenza su diverse compilation. Ad inizio 2008 sono stati contattati dall'ex-manager dei Linkin Park per essere inseriti sulla compilation \"BandPromote 44\", disco uscito e distribuito negli USA.\nAnni 2010.\nNel febbraio 2012 i The Vad Vuc hanno suonato al Forum d'Assago a Milano in apertura del concerto di Davide Van De Sfroos. In seguito la band ha attraversato un periodo di cambiamento, durante il quale quattro elementi hanno lasciato la formazione: nel corso del 2012 \u00e8 toccato a Sebalter e Q, seguiti ad inizio 2014 da B\u00fcti e poco dopo da Miske. Grazie all'esperienza maturata in 10 anni di attivit\u00e0 con la band ticinese, Sebalter ha intrapreso una carriera solista e ha difeso i colori della Svizzera all'Eurovision Song Contest 2014. In quel periodo i The Vad Vuc hanno realizzato due pubblicazioni: la prima \u00e8 l'album di inediti \"Hai in mente un Koala?\" (2013) sotto l'etichetta E28 che vede la collaborazione di artisti importanti quali il canadese Finny McConnell dei The Mahones, l'irlandese Sharon Shannon, Simone Cristicchi e il francese Stefane Mellino de Les N\u00e9gresses Vertes, mentre la seconda \u00e8 il cofanetto contenente un album live ed alcuni inediti dal titolo \"Cocktail e Fantasmi\" (2014).\nA partire dalla seconda met\u00e0 del 2014 i The Vad Vuc hanno ritrovato una formazione stabile, grazie all'innesto di quattro nuovi elementi. Da segnalare, durante l'estate di quell'anno, il concerto al Carroponte di Sesto San Giovanni in apertura dei Gogol Bordello. Il primo album pubblicato con la nuova formazione \u00e8 stato \"Disco Orario\" (2017) che ha segnato per la prima volta l\u2019entrata dei The Vad Vuc nella hit parade svizzera alla posizione n. 37 dei dischi pi\u00f9 venduti. Molti gli ospiti sull\u2019album fra i quali spiccano i Modena City Ramblers e gli irlandesi The Dublin Legends (formerly The Dubliners). \"Disco Orario\" \u00e8 stato recensito con entusiasmo da Mario Luzzatto Fegiz sul Corriere della Sera. L'album seguente \u00e8 stato \"Vadavialcovid\" (2020), un disco di inediti \"homemade\" registrato da ogni singolo componente della band a casa propria mediante apparecchiature di fortuna durante il lockdown di marzo-giugno 2020 dovuto alla pandemia da Covid-19. L'album ha ricevuto ottime recensioni sia in Svizzera che in Italia. Tutto l'utile generato dalla vendita delle copie fisiche dell'album \u00e8 stato devoluto dalla band a sostegno della Federazione Cantonale Ticinese Servizi Autoambulanze. Il 25 e 26 settembre 2020 i The Vad Vuc hanno festeggiato i loro primi 20 anni di carriera con due concerti-evento al Teatro Sociale di Bellinzona. In quell'occasione sono stati radunati sul palco tutti gli ex-membri della band.\nDa segnalare inoltre che nel corso del 2019 il fonico della band, Simone \"Savo\" Savogin, ha partecipato alla nona edizione di Italia's Got Talent classificandosi al 4. posto finale.\nAnni 2020.\nIl 28 aprile 2021 presso il Centro Media di Palazzo Federale a Berna, i The Vad Vuc hanno partecipato agli Swiss Press Awards, i massimi riconoscimenti nazionali in ambito giornalistico, con la canzone \u201cNeri o bianchi che siano\u201d quale Swiss Press Song 2021. Nel novembre dello stesso anno la band ha pubblicato \"The Vad Vuc 2000-2020\" (2021), doppio album live contenente le registrazioni dei due concerti-evento dell'anno prima al Teatro Sociale di Bellinzona. In concomitanza con l'uscita del doppio album la RSI Radiotelevisione svizzera di lingua italiana ha reso omaggio ai 20 anni di carriera della band con una serata all'Auditorio Stelio Molo di Lugano trasmessa in diretta radiofonica su RSI Rete Tre e in video streaming sui portali dell'emittente."}
{"id": "1435512", "revid": "198277", "url": "https://it.wikipedia.org/wiki?curid=1435512", "title": "Direct-to-video", "text": "Il direct-to-video (conosciuto anche come \"made-for-video\", \"straight-to-video\" o \"straight-to-DVD\") \u00e8 il termine usato per indicare un film non destinato alla distribuzione cinematografica, ma commercializzato esclusivamente per supporti home video.\nCaratteristiche.\nMolti di questi prodotti sono caratterizzati dall'essere film a basso costo, ovvero produzioni alla cui realizzazione \u00e8 stata attribuita una spesa relativamente bassa. \nNella categoria rientrano anche i film a luci rosse (poich\u00e9 la riproduzione \u00e8 vietata in molti cinema), le cui proiezioni avvengono in apposite sale cinematografiche.\nLe ragioni per le quali un regista o lo studio cinematografico decidono di non destinare il prodotto al circuito cinematografico possono essere molteplici: la consapevolezza che il film possa fruttare scarsi introiti a seguito della mancanza di pubblico potenzialmente interessato, la volont\u00e0 di soddisfare una specifica nicchia di mercato (come ad esempio i fan di una serie televisiva), o la mancanza di mezzi per girare un film tecnicamente all'altezza degli altri proiettati nei cinema.\nUn noto regista italiano di film \"direct-to-video\" \u00e8 stato Bruno Mattei che, facendo economia nei mezzi tecnici, ha scritto e diretto per tutta la vita film di genere come il filone cannibalesco o delle \"women in prison\". In questo caso il cinema di genere italiano, che negli anni settanta e ottanta aveva grossi introiti economici e spopolava nelle sale, si \u00e8 poi ristretto a un pubblico minore, che trova interesse esclusivamente nel mercato per home video."}
{"id": "1435515", "revid": "217591", "url": "https://it.wikipedia.org/wiki?curid=1435515", "title": "Madonna del Fuoco", "text": "La Madonna del Fuoco \u00e8 un'immagine della Beata Vergine con Bambino, venerata a Forl\u00ec e considerata la protettrice della citt\u00e0.\nL'immagine \u00e8 una delle pi\u00f9 antiche xilografie oggi esistenti: scampata a un incendio divampato durante la notte in una scuola della citt\u00e0, \u00e8 conservata nel duomo di Forl\u00ec. A memoria di tale evento, dalle finestre delle abitazioni forlivesi vengono esposti uno o pi\u00f9 lumini rossi, lasciati ardere durante la notte tra il 4 e il 5 febbraio. Dove un tempo vi era quella scuola, sorge la chiesa del Miracolo della Madonna del Fuoco.\nStoria.\nL'immagine della Madonna, una xilografia su carta sostenuta da una tavoletta di legno, era esposta fin dal 1425 sul muro di una scuola di Forl\u00ec dove insegnava un tal \"Mastro Lombardino da Riopetroso\". Durante l'inverno, all'interno della scuola veniva acceso un focolare in modo da poter riscaldare gli alunni. Probabilmente quella sera, al terminare delle lezioni, non ci si assicur\u00f2 che le ceneri fossero ben spente. Durante la notte di mercoled\u00ec 4 febbraio 1428 si svilupp\u00f2 quindi un incendio che avvolse la scuola, distruggendola. La popolazione accorrse per circoscrivere il fuoco e salvare il possibile. L'incendio per\u00f2 dur\u00f2 pi\u00f9 giorni e della scuola rimasero solo macerie annerite. Dest\u00f2 perci\u00f2 grande stupore rinvenire l'immagine della Madonna praticamente intatta. Fra i testimoni, c'era anche il celebre Ugolino Urbevetano da Forl\u00ec.\nIl Governatore della citt\u00e0, il Legato pontificio Monsignore Domenico Capranica, ordin\u00f2 di portare l'immagine nel duomo della citt\u00e0 con una solenne processione, tenutasi l'8 febbraio.\nAlla fine del Quattrocento Caterina Sforza decise, in onore della Madonna del Fuoco, di dar vita alla \"Compagnia dello Spirito Santo\", composta da otto sacerdoti, e alla \"Congregazione di Carit\u00e0\".\nL'immagine rimase esposta per i primi tempi nella Cappella di San Bartolomeo, nel duomo cittadino; in seguito, dal 1619 al 1636, venne commissionata, nella navata sinistra della chiesa, la costruzione di una cappella per ospitare e venerare la Patrona della citt\u00e0.\nIl 26 agosto 1601, l'immagine della Madonna del Fuoco venne per la prima volta incoronata, secondo la pia pratica di incoronare le immagini mariane che in quegli anni stava diffondendo il cappuccino Girolamo Paolucci de' Calboli da Forl\u00ec. Secondo gli scritti del cardinale Barberini, la Solennit\u00e0 della Madonna del Fuoco di Forll fu celebrata per la prima volta il 20 ottobre 1636, in concomitanza con la traslazione dell'immagine miracolosa.\nIn onore della Madonna del Fuoco venne eretta in Piazza Maggiore (l'attuale Piazza Aurelio Saffi) una colonna con la statua in marmo di Clemente Molli dedicata alla Madonna (rimossa nel 1909 e successivamente, all'epoca del vescovo Raimondo Jaffei, reinnalzata in Piazza del Duomo).\nDue giorni prima i bambini di tutte le scuole di Forl\u00ec giunsero in processione dalla vicina chiesa di San Filippo Neri e attaccarono un disegno (relativo alla storia della \"Madonna del Fuoco\") e un fiore alla ringhiera che si trova attorno alla statua della Madonna.\nLa tradizionale \"Fiorita della Madonna del Fuoco\" \u00e8 nata nel 1984, da un piccolo gruppo di famiglie forlivesi che desideravano far comprendere ai loro bimbi, con un linguaggio comprensibile a piccoli e grandi, l'importanza dell'avvenimento che si festeggia il 4 febbraio.\nLa piadina della Madonna.\nNella piazza antistante il Duomo di Forl\u00ec e nelle vie vicine si svolge il 4 febbraio la Fiera della Madonna del Fuoco.\nAssieme a bancarelle di ogni tipo, spiccano le bancarelle che vendono la tradizionale Piadina della Madonna, un pane dolce semplice e antico, con semi di anice e zucchero.\nLa piadina, nei giorni vicino alla festa, si trova anche presso i forni della citt\u00e0.\nIl pane dolce ricorda la distribuzione di pane, durante un periodo di carestia, impastato con la farina acquistata con il ricavato della vendita del Tesoro della Madonna del Fuoco, formato dai doni votivi fatti dai fedeli per le grazie ricevute invocando Maria nella sua manifestazione di Beata Vergine del Fuoco.\nMadonna del Fuoco come opera d'arte.\nCome detto, l'immagine della Madonna del Fuoco \u00e8 una xilografia su carta comune, di datazione incerta, incollata e probabilmente anche inchiodata, per motivi non noti, su una tavola lignea.\nI lunghi studi condotti affermano con certezza che l'immagine sia databile prima del 1420. Sembra possibile perci\u00f2 affermare che la xilografia fu prodotta tra la fine del Trecento e i primi anni del Quattrocento. \u00c8 probabilmente la pi\u00f9 antica xilografia su carta di tutta Italia e una delle pi\u00f9 antiche d'Europa.\nL'immagine misura 49 x 40 centimetri. L'incisione \u00e8 a figure multiple: la figura principale \u00e8 quella della Madonna incoronata che regge in braccio il Ges\u00f9 bambino. Ai lati del volto della Vergine si trovano riproduzioni del sole e dell luna, antiche reminiscenze di un antico culto pagano, risignificato dai Padri della Chiesa. Gli antichi cristiani non solo seppero vedere nel sole (Helios) la splendente immagine del vero Sole di giustizia, ma, confortati in questo anche da tante ricorrenze nella Scrittura, scorsero nella luna (Selene) \u00abil simbolo di quella entit\u00e0 maternamente accogliente, umilmente ricettiva della luce, che \u00e8 diventata realt\u00e0 viva in Maria e nella Chiesa\u00bb. Ai lati della Madonna e in basso vi sono numerose e varie figure di santi mentre al di sopra del capo della Vergine si sviluppa la scena della Crocifissione, tra l'Angelo e la Vergine dell'Annunciazione.\nAltre opere d'arte.\nIl miracolo della Madonna del Fuoco \u00e8 il soggetto di una lunetta di Giovanni di Mastro Pedrino, dipinta nel 1438, primo decennale dell'avvenimento, presente nel Duomo di Forl\u00ec.\nA Pescara \u00e8 venerata una tela della Madonna del Fuoco nel santuario omonimo, costruito nel Settecento.\nLetteratura.\nIl fortunato libro di prosa \"Il fuoco trionfante\", di Giuliano Bezzi, risulta la pi\u00f9 antica monografia su un dipinto stampato.\nDiffusione del culto.\nLa devozione si \u00e8 diffusa anche fuori Forl\u00ec, raggiungendo, tra l'altro, Cervia, Cesena, Rimini, Ancona, Roma e l'Uganda.\nA Cervia, \u00e8 considerata Patrona dei salinari, che anticamente, il 4 febbraio, compivano a piedi un pellegrinaggio fino a Forl\u00ec. Oggi si sta riprendendo la tradizione, anche se il tragitto a piedi non \u00e8 stato ancora reintrodotto.\nAd Ancona, dove \u00e8 venerata nella chiesa collegiata di Santa Maria della Piazza, divenne protettrice dei fornai.\nA Roma, il 4 febbraio, la Famiglia Romagnola ne celebra la festa nella chiesa di San Marcello al Corso.\nInoltre, il Museo internazionale del cinema e dello spettacolo (MICS) di Roma la considera patrona dello stesso MICS e, pi\u00f9 in generale, di tutti gli archivi visivi e sonori. Ugualmente, la Federazione Internazionale degli Archivi delle Immagini e dei Suoni (FIAIS), che anche ha sede in Roma, la considera patrona di questi tipi di archivi.\nIn Abruzzo in luglio si venera la statua della Madonna del Fuoco a Pescara, nel santuario omonimo presso il quartiere Villa del Fuoco. Secondo alcuni la devozione si diffuse nel XVI secolo durante il ripopolamento della fortezza di Pescara. \nNel 1926, in preparazione alle celebrazioni del V centenario del miracolo, fu deciso di erigere in Uganda una missione dedicata alla Madonna del Fuoco.\nSi pu\u00f2 anche ricordare che, nel 1928 il comandante Umberto Nobile lanci\u00f2, dal dirigibile \"Italia\", diretto al Polo Nord, un'immagine della Madonna del Fuoco sui ghiacci della banchisa. \nLa memoria del culto \u00e8 conservata anche dalla cucina locale, ed in particolare dalla piadina della Madonna del Fuoco, un tipo di focaccia dolce all'anice."}
{"id": "1435517", "revid": "1909146", "url": "https://it.wikipedia.org/wiki?curid=1435517", "title": "Contea di Gorizia", "text": "La contea di Gorizia (in tedesco \"Grafschaft G\u00f6rz\"; in sloveno \"Gori\u0161ka grofija\"; in friulano \"Contee di Gurize\") era una contea indipendente sviluppatasi attorno a Gorizia, nel Friuli orientale, staccatasi dal Patriarcato di Aquileia.\nStoria.\nIl primo conte di cui si ha notizia documentata, Mainardo I, \u00e8 menzionato gi\u00e0 dal 1122. I confini della contea cambiarono frequentemente nei quattro secoli seguenti, a causa delle continue guerre con il vicino patriarcato di Aquileia e altre potenze dell'epoca, ma anche per la suddivisione del territorio in due nuclei principali: uno localizzato attorno alla Drava superiore, vicino a Lienz, l'altro ubicato nella stessa Gorizia.\nLa contea raggiunse l'apice del suo potere dalla met\u00e0 del XIII secolo, quando i conti annetterono il Tirolo e controllavano la Marca Trevigiana, anche se per un breve periodo. Dopo la morte del conte Enrico II, assassinato nel 1323, il feudo sub\u00ec un rapido declino sotto la pressione dei suoi potenti vicini, la Repubblica di Venezia e la Casa d'Asburgo.\nNel 1500 l'ultimo conte di Gorizia, Leonardo, mor\u00ec privo di eredi e la contea, nonostante fosse rivendicata pure da Venezia, venne ereditata dagli Asburgo, allora arciduchi d\u2019Austria.\nLa contea fu occupata dai veneziani dal 1508 al 1509, scatenando la guerra della Lega di Cambrai, al termine del quale la contea fu ridisegnata con una compattezza amministrativa all\u2019interno del nuovo confine austro-veneto. Fino al 1747 Gorizia fu titolare di una contea del Sacro Romano Impero, governata dagli arciduchi austriaci, come parte del \"Circolo Austriaco\". Era amministrata da un \"capitano\". Il suo territorio includeva la vallata superiore dell'Isonzo, l'area di Cormons, la pianura cervignanese fino ad Aquileia, la fortezza precedentemente veneziana di Gradisca, Duino e parte del Carso.\nNel 1511 gli Asburgo separarono dalla contea la zona meridionale facendone una nuova formazione statale, ovvero la contea di Gradisca. Nel 1747, tuttavia, le due contee vennero fuse di nuovo, per formare la contea di Gorizia e Gradisca."}
{"id": "1435518", "revid": "1272592", "url": "https://it.wikipedia.org/wiki?curid=1435518", "title": "Luigi Spaventa", "text": "Biografia.\n\u00c8 stato professore ordinario di Economia politica presso la Facolt\u00e0 di Giurisprudenza dell'Universit\u00e0 di Perugia e presso la Facolt\u00e0 di Scienze Statistiche dell'Universit\u00e0 degli Studi di Roma \"La Sapienza\". Nel 1964, 1970-1972 e 1973-1974 \u00e8 consulente al ministero del Bilancio e della Programmazione economica, (in questi periodi retto da Antonio Giolitti) . Nel 1976 \u00e8 eletto deputato alla Camera, come indipendente nelle liste del PCI, e aderisce al gruppo degli Indipendenti di sinistra. Riconfermato nel 1979, resta a Montecitorio fino al 1983, quando torna all'universit\u00e0 come professore. Durante il suo primo mandato si distingue tra le altre cose per essere, in linea col PCI, un oppositore della Moneta Unica Europea, contrapponendosi decisamente al compagno di partito Altiero Spinelli ed al radicale Marco Pannella.\nNel 1988 viene nominato dal Governo De Mita Presidente del Comitato scientifico-consultivo sulla gestione del debito pubblico istituito dal Ministro del Tesoro (1988-1989), Ministro del tesoro Giuliano Amato. Nel 1989 sempre il Governo De Mita lo nomina titolare della cattedra intitolata a Luigi Einaudi presso la Cornell University negli Usa, cattedra creata nel 1986 con fondi principalmente dello Stato Italiano stesso.\nViene nominato Ministro del bilancio e della programmazione economica del Governo Ciampi, su indicazione del Presidente del Consiglio Carlo Azeglio Ciampi stesso dal 28 aprile 1993 al 10 maggio 1994. Alla fine del febbraio del 1994 si candida alle Elezioni politiche italiane del 1994 nelle file del PDS, entrando in diretto scontro con Silvio Berlusconi nel collegio elettorale uninominale di Roma I. Ne esce sconfitto.\nNel 1997, a seguito di un contrasto accesosi in seno al Partito Democratico della Sinistra senese tra due opposte fazioni facenti capo a Luigi Berlinguer e Franco Bassanini, che non riescono a trovare l'accordo sulla nomina, viene nominato Presidente della banca MPS, grazie ad una congiunta mediazione tra le due fazioni da parte del Ministro del tesoro del Governo Prodi I, Carlo Azeglio Ciampi, e del Segretario del PDS Massimo D'Alema.\nNel 1998 sempre su indicazione del Ministro del tesoro, del bilancio e della programmazione economica Carlo Azeglio Ciampi viene nominato dal Presidente del Consiglio Romano Prodi a presidente della Consob, la autorit\u00e0 che controlla il regolare funzionamento dei mercati azionari italiani, della Borsa Italiana. Vi rester\u00e0 sino alla fine del mandato, a giugno 2003.\nNel 2006 diviene Presidente del CDA di Capitalia Asset Management la societ\u00e0 della banca Capitalia che si occupava del risparmio gestito. Nel 2008 viene nominato Presidente del Consiglio di sorveglianza di MTS Group, la Societ\u00e0 che gestisce la piattaforma elettronica della Borsa italiana ed \u00e8 posseduta principalmente dalla Borsa Italiana stessa, ruolo che detiene ancora al 2011.\nNel 1981 ha fondato insieme a Giorgio Ruffolo e Antonio Pedone il CER-Centro Europa Ricerche, centro studi di economia applicata. \u00c8 stato inoltre presidente del gruppo finanziario Sator, fondato da Matteo Arpe, ex Banca di Roma, nonch\u00e9 editorialista di \"la Repubblica\" e \"Corriere della Sera\".\n\u00c8 morto nel 2013 all'et\u00e0 di 78 anni dopo una lunga malattia."}
{"id": "1435519", "revid": "729019", "url": "https://it.wikipedia.org/wiki?curid=1435519", "title": "Sindrome cerebrale organica", "text": "La sindrome cerebrale organica in campo medico la ritroviamo sia in neurologia sia in psichiatria. Rientra nella categoria delle sindromi.\nLa sindrome in neurologia.\n\u00c8 una degenerazione cerebrale, ricorda molto l'atrofia corticale, solo che i tratti mielinici sono semplificati.\nTale processo normalmente risulta irreversibile, risulta sovente correlato all'et\u00e0 della persona e spesso si ritrova l'aterosclerosi.\nLa sindrome in psichiatria.\n\u00c8 un'alterazione dello stato mentale, dell'umore o del comportamento attribuita ad una qualsivoglia malattia organica, come ad esempio l'epatopatia alcolica, insufficienza renale e altre."}
{"id": "1435523", "revid": "481666", "url": "https://it.wikipedia.org/wiki?curid=1435523", "title": "Dynamite", "text": ""}
{"id": "1435525", "revid": "339392", "url": "https://it.wikipedia.org/wiki?curid=1435525", "title": "Uniati", "text": ""}
{"id": "1435526", "revid": "31886", "url": "https://it.wikipedia.org/wiki?curid=1435526", "title": "Barral di Baux", "text": "Fu siniscalco del Contado Venassino per Raimondo VII di Tolosa, conte di Tolosa (1236), del quale spos\u00f2 la nipote, Sibilla d'Anduze.\nSi oppose alla Crociata degli Albigesi; sostenne la ribellione della Provenza contro Carlo I d'Angi\u00f2 nel 1247. Obbligato ad arrendersi da Carlo nel giugno del 1251, divenne un suo fervente alleato, aiutandolo nella repressione della ribellione nel 1262 e seguendolo nella conquista del Regno di Sicilia (1266), fermandosi prima a Milano venendo nominato (1265) Podest\u00e0 e poi (1266) Gran Giustiziere di Sicilia. Gli successe nel feudo di Les Baux il figlio Bertrando II.\nBiografia.\nPrima di ereditare il feudo di Les Baux, il fatto d'arme pi\u00f9 eclatante per Barral fu la presa del Contado Venassino, che lo porter\u00e0 ad entrare in attrito con il Papa Gregorio IX, il quale mirava ad entrarne in possesso. L'arcivescovo di Arles su ordine del sommo pontefice lo fece scomunicare.\nLa questione della presa di Trinquetaille.\nNel 1240, alla morte di suo padre, diventa signore di Les Baux. L'estate dello stesso anno, Raimondo VII, conte di Tolosa, determinato a mettere Arles sotto il suo controllo, con un esercito si diresse verso la Camargue impossessandosi di Trinquetaille, conquistandola senz'altro con il consenso forzato di Barral (che ne era il feudatario), in quanto i due erano amici. Nonostante un assedio di tre mesi, non riusciva a prendere la citt\u00e0, tanto pi\u00f9 che, mentre languiva in questa situazione di stallo, veniva a trovarsi sotto la minaccia delle truppe reali.\nLuigi IX, re di Francia, intervenne a favore di Barral, consentendogli di riprendere possesso dei suoi territori.\nFavorevole al conte di Provenza, la popolazione arlesiana si ribella e si impadronisce di Trinquetaille e altri territori. L'arcivescovo d'Arles, Giovanni Baussan, confisca i redditi delle terre sequestrate che sarebbero dovuti andare a Barral.\nIl 21 dicembre 1245 un trattato di pace viene concluso con l'arcivescovo ed il 17 gennaio 1246 Barral presta l'omaggio alla contessa di Provenza ottenendone in cambio, il 5 febbraio seguente, la restituzione di tutti i suoi feudi.\nContrasto con l'arcivescovo di Arles.\nNel 1249, Carlo I d'Angi\u00f2, nuovo conte di Provenza (1246), avendo deciso di sottomettere le citt\u00e0 indipendenti di Marsiglia, Arles ed Avignone, sfrutt\u00f2 l'opportunit\u00e0 del sostegno dell'arcivescovo di Arles Giovanni Baussan. Barral prende le parti della popolazione di Arles e dei suoi cittadini scomunicati, permettendogli di restare nei favori del conte. Arles lo considera un eroe e lo proclama podest\u00e0, mentre Giovanni Baussan protesta e invia dei delegati incaricati di leggere delle lettere al consiglio cittadino. Barral li lascia fare, ma il clamore suscitato fu tale che gli inviati di Baussan sono costretti ad una fuga precipitosa.\nL'anno seguente, lo stesso arcivescovo lancia un interdetto su Arles e le terre di Les Baux-de-Provence.\nL'assedio di Arles (1251).\nRitornato dalla Palestina, il conte di Provenza mette sotto assedio Arles, con l'aiuto del conte di Poitiers, Alfonso, fratello del re Luigi IX, dato che la popolazione di Arles aveva rifiutato di sottomettersi e aveva esautorato l'arcivescovo del suo potere sulla citt\u00e0. Barral, nominato dunque podest\u00e0 di Avignone, preferisce non intromettersi nel conflitto, concentrandosi nella difesa dei suoi feudi ed in particolar modo in quella di Les Baux.\nArles finisce per arrendersi e sottomettersi al conte di Provenza e Giovanni Baussan viene reintegrato nelle sue funzioni.\nLa revoca della scomunica.\nIl 26 dicembre 1251, Barral chiede all'arcivescovo d'Arles di ottenere la revoca delle sentenze di scomunica e degli interdetti gravanti su di lui.\nInoltre, al fine di far dimenticare i propri errori del passato, Barral si impegna con la regina Bianca a sottomettere ai figli le citt\u00e0 ribelli: Avignone al conte di Poitiers ed Arles al conte d'Angi\u00f2, giurando sui suoi figli ed i suoi beni. Ma sar\u00e0 solo nel gennaio 1253 che il conte di Poitiers restituir\u00e0 a Barral i feudi del Contado Venaissino ed alla condizione di recarsi per due anni in Terra santa.\nIl 17 delle calende di novembre del 1255,nel chiostro della chiesa di Sant'Andrea a Les Baux venne stilato un accordo nel quale gli si concedeva la riconciliazione con Giovanni Baussan.\nNonostante la sua evidente ostilit\u00e0 passata, le relazioni tra Barral e il conte di Provenza, Carlo d'Angi\u00f2, furono sempre tra le pi\u00f9 cordiali e fondate su una reciproca stima e fiducia. Infatti, dopo essere stato nominato re di Napoli (1266), Carlo invia Barral a Milano per preparare il terreno al libero passaggio delle truppe angioine in marcia verso Roma prima, e Napoli poi, concludendo dei trattati di alleanza con Filippo della Torre.\nMorte.\nSecondo una tradizione provenzale, Barral sarebbe morto ad Avignone, nel 1270, di attacco cardiaco allorch\u00e9 vide un corvo posarsi sulla finestra della sala dove lui si trovava con la moglie e i suoi figli. Barral avrebbe dunque avuto un'ossessione verso questi uccelli dal giorno in cui ne vide uno in un campo presso Saint-R\u00e9my-de-Provence.\nMatrimonio e discendenti.\nBarral spos\u00f2 Sibilla d'Anduze, figlia di Pierre Bermond Signore d'Anduze e di Constance de Tolosa, dalla quale ebbe diversi figli:"}
{"id": "1435528", "revid": "114058158", "url": "https://it.wikipedia.org/wiki?curid=1435528", "title": "Nommisci", "text": "&lt;br&gt;Nommisci \u00e8 una frazione di Amatrice situata a 1.195 metri s.l.m.. La frazione si trova nella zona meridionale del comune di Amatrice a circa 5\u00a0km dal centro del paese, al confine con l'Abruzzo. La santa protettrice del paese \u00e8 Sant'Anna, che si festeggia il 26 luglio. In cima al paese si trova la Chiesa di Sant'Anna, con il caratteristico campanile visibile da quasi ogni punto di Nommisci. Sotto il campanile si trova il monumento ai caduti, a memoria dei paesani che persero la vita per la Patria durante le due guerre mondiali e nell'adempimento di missioni civili. Nella chiesa sono presenti le statue della Madonna, di Sant'Anna, di San Giuseppe e di San Gabriele, che la prima domenica successiva il 26 luglio vengono portate a spalla in processione per tutto il paese.\n&lt;br&gt;Durante il periodo estivo il Comitato Pro-Nommisci, eletto dai paesani, organizza ogni anno manifestazioni di carattere folkloristico.\n&lt;br&gt;Posizionata all'interno del Parco dei Monti della Laga, considerata anche l'altezza cui si trova, Nommisci \u00e8 un posto perfetto per osservare i monti della Laga (Pizzo di Sevo, Cima Lepri, Monte Gorzano). Attorno al paese si diramano diverse mulattiere, attraversate un tempo a piedi dai pastori che portavano gli allevamenti ai pascoli in cima alle montagne.\n&lt;br&gt;Il paese \u00e8 diviso in due parti: \"Capolavilla\", la parte pi\u00f9 alta del paese, e \"Sorepella\", quella pi\u00f9 in basso.\nStoria.\nIl paese era conosciuto su alcune carte geografiche almeno sin dall'anno 1100, ove compariva col nome di \"Anomici\".\nIn passato il paese era situato pi\u00f9 a monte. Dopo uno dei terremoti avvenuti tra il 1600 e il 1700, che interessarono la citt\u00e0 di Amatrice e i paesi circostanti, anche il paese di Nommisci rimase totalmente distrutto e venne ricostruito circa un chilometro pi\u00f9 a valle, dove si trova oggi.\nMonumenti e luoghi d'interesse.\nProseguendo lungo la mulattiera che porta in cima al monte di Nommisci si arriva alla localit\u00e0 chiamata \"Pianone\", da dove \u00e8 possibile ammirare un'eccezionale veduta dei Monti della Laga, del Gran Sasso e del Lago di Campotosto.\nProseguendo invece per \"Via della Fonte Vecchia\" si arriva ad una fonte, costruita e manutenuta periodicamente dai paesani, dalla quale esce un'acqua sorgiva purissima.\n&lt;br&gt;La vecchia Scuola del paese \u00e8 oggi utilizzata come punto ricreativo del paese ed \u00e8 il posto dove vengono organizzate le festivit\u00e0 estive organizzate dal Comitato.\nNel passato la struttura era utilizzata come Scuola Elementare del paese; alcuni dei paesani hanno ricevuto i primi anni di istruzione proprio in questa scuola, dove, considerato il contenuto numero di studenti, non esisteva nessuna differenziazione per et\u00e0 ed anni scolastici ma in una sola stanza raccoglieva di fatto tutta la classe e tutti gli alunni.\nAltro punto di interesse nel paese \u00e8 la piazza di \"Capolavilla\" dove \u00e8 presente una delle fontane del paese e un lavatoio utilizzato specie nel passato dalle massaie del paese per fare il bucato.\nAi piedi del paese un'altra mulattiera conduce fino al paese di Configno, raggiungibile in questa maniera anche a piedi percorrendo pochi chilometri.\nNel paese sono presenti due croci, una appena si entra nel paese (luogo fin dove arriva la processione di Sant'Anna); un'altra si trova nella strada verso il monte, dopo il cimitero e la localit\u00e0 chiamata \"Cerrito\", alla biforcazione tra la strada che porta in cima al monte di Nommisci (\"Pianone\") e la strada di \"Moricone\".\nCucina Nommisciara (Variante della Cucina Amatriciana).\nCos\u00ec come Amatrice \u00e8 famosa per gli spaghetti all'Amatriciana, Nommisci \u00e8 conosciuta per le mezzemaniche (o rigatoni) all'Amatriciana.\nGeneralmente il primo sabato dopo ferragosto, il comitato di Nommisci organizza una sagra nella quale gli chef del paese preparano la prelibata pietanza seguendo i segreti tramandati di generazione in generazione, e utilizzando chiaramente il pecorino e il guanciale amatriciano.\nAccessibilit\u00e0.\nNommisci \u00e8 raggiungibile tramite la \"SS4 Salaria\" da Roma, proseguendo per Rieti ed Antrodoco fino ad Amatrice; da Amatrice quindi si prende la Strada Statale Picente che porta fino al bivio del paese. Dall'Abruzzo \u00e8 raggiungibile attraverso il confinante comune di Campotosto o da quello di Montereale, a sua volta collegato all'Aquila ed all'autostrada A24 sempre tramite la SS260 Picente."}
{"id": "1435531", "revid": "1776051", "url": "https://it.wikipedia.org/wiki?curid=1435531", "title": "Live at Wacken Open Air 2006", "text": "Live at Wacken Open Air 2006 \u00e8 un DVD del gruppo musicale Hard rock/Heavy metal tedesco Scorpions con special guest: Michael Schenker, Uli Jon Roth, Herman Rarebell che per l'occasione hanno partecipato al concerto della band .\nIl DVD \u00e8 stato registrato nel 2006 ma pubblicato solo nel 2007."}
{"id": "1435532", "revid": "628767", "url": "https://it.wikipedia.org/wiki?curid=1435532", "title": "Distretto di Pemagatshel", "text": "Pemagatshel (o Pema Gatshel) \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey orientale.\nMunicipalit\u00e0.\nIl distretto consta degli undici gewog (raggruppamenti di villaggi):"}
{"id": "1435533", "revid": "1516566", "url": "https://it.wikipedia.org/wiki?curid=1435533", "title": "Tigre (araldica)", "text": "In araldica la tigre simboleggia \"animo indomito\" e \"ferocia nelle imprese\". \u00c8 anche indicativa di \"uomo di gran coraggio\" nel combattimento. Viene posta nell'arme al naturale."}
{"id": "1435539", "revid": "4106", "url": "https://it.wikipedia.org/wiki?curid=1435539", "title": "Valerio Landolina", "text": ""}
{"id": "1435542", "revid": "1516566", "url": "https://it.wikipedia.org/wiki?curid=1435542", "title": "Topo (araldica)", "text": "In araldica il topo simboleggia l'uomo \"discreto e prudente\". Compare raramente nelle armi. \u00c8 definito spesso \"sorcio\"."}
{"id": "1435545", "revid": "105236744", "url": "https://it.wikipedia.org/wiki?curid=1435545", "title": "Atl\u00e9tico Sport Avia\u00e7\u00e3o", "text": "L'Atl\u00e9tico Sport Avia\u00e7\u00e3o, noto comunemente come Avia\u00e7\u00e3o o con l'acronimo ASA, \u00e8 una societ\u00e0 calcistica angolana con sede a Luanda, la capitale del paese. Fondato nel 1953, il club ha vinto il suo primo trofeo, la Coppa d'Angola, nel 1995.\nPrima dell'indipendenza del paese dal Portogallo (avvenuta nel 1975), la societ\u00e0 era nota come \"Atl\u00e9tico de Luanda\". Con tale denominazione vinse quattro titoli angolani consecutivi, dal 1965 al 1968.\nDue giocatori dell'Avia\u00e7\u00e3o hanno rappresentato l' al , il primo a cui ha partecipato la nazione africana: erano Jamba e Love.\nStadio.\nLa squadra gioca le proprie partite casalinghe nello Stadio Joaquim Dinis, impianto che pu\u00f2 ospitare al massimo 10.000 spettatori."}
{"id": "1435549", "revid": "121252971", "url": "https://it.wikipedia.org/wiki?curid=1435549", "title": "Filippo Pennavaria", "text": "Biografia.\nFilippo Pasquale Giovanni Pennavaria nacque da Michele Pennavaria (1856) e Giovanna Schembari (1856), una nobile famiglia di intellettuali, possidenti terrieri e di banchieri. Comp\u00ec gli studi universitari a Roma, laureandosi in giurisprudenza alla Sapienza. Partecip\u00f2 poi alla prima guerra mondiale, quindi torn\u00f2 a Ragusa nel 1919, dove assunse la direzione della Banca Agricola Popolare di Ragusa, succedendo, nell'incarico, al padre.\nDi idee nazionaliste, organizz\u00f2 e divenne capo di forze politiche che si ispiravano agli ideali del futuro Partito nazionale fascista, con cui poi fu eletto nel 1921 deputato alla Camera.\nIl 24 novembre 1919 fondo' l'associazione nazionale combattenti la quale, forte di un migliaio di tesserati, divenne un centro di forza pronto all'azione, per mettere in pratica l'ordine di Mussolini di \"imporre le idee fasciste nei cervelli dei refrattari toccando i crani a suon di manganellate\". Fonti storiche concordanti attribuiscono a Pennavaria la responsabilita' di sanguinose azioni come quella condotta il 9 aprile 1921 a Ragusa in piazza San Giovanni dove furono uccisi 4 braccianti e ferite oltre 60 persone, colpevoli di sostare pacificamente dinanzi alla Camera del lavoro insieme al deputato socialista Vacirca. A Pennavaria, definito \"l'apostolo violento del credo fascista in tutta la provincia di Siracusa in quegli anni\", viene anche attirbuita la responsabilita' degli incendi che devastarono le leghe rosse la sera del 4 settembre 1922, cosi' come degli atti di guerriglia contro operai e contadini che si opponevano all'espansione della violenza nera e delle tante incursioni squadristiche che seminarono il terrore.\nPer questi \"meriti\" acquisiti sul campo, Pennavaria divenne \" seniore della milizia\" e fiduciario del Pnf per la Sicilia orientale.\nRiconfermato nel 1924 nel Listone fascista per la Sicilia, era avviato verso una promettente carriera nei ministeri. Nel 1926 fu chiamato a far parte del Governo Mussolini come sottosegretario per le Poste e telegrafi e, in seguito, per le ferrovie, fino al 1932. Forte di questo incarico, riusc\u00ec ad ottenere, nel 1926, che venisse creata la provincia di Ragusa, nonch\u00e9 a rendere Ragusa sede autonoma di vescovado. Riconfermato deputato nel 1929 e nel 1934, nel 1939 divenne consigliere nazionale della Camera dei Fasci e delle Corporazioni, fino all'agosto 1943.\nNel 1926 spos\u00f2, a Roma, Iolanda Rosalia Medici. Finita la guerra, visse per un certo periodo, insieme alla sua famiglia, a San Paolo, in Brasile. \nNel dopoguerra, ritornato in Italia, riprese la cattedra di diritto costituzionale all'Universit\u00e0 di Roma.\nAder\u00ec al Partito Nazionale Monarchico, venendo eletto al Senato della Repubblica con il Partito Monarchico Popolare nel 1958 nel collegio di Ragusa.\nSi ripresent\u00f2 con il PLI nelle elezioni successive per il Senato (1963 e 1968), senza per\u00f2 essere rieletto."}
{"id": "1435557", "revid": "767487", "url": "https://it.wikipedia.org/wiki?curid=1435557", "title": "L'ignoto spazio profondo", "text": "\"L'ignoto spazio profondo (The Wild Blue Yonder)\" \u00e8 un film del 2005 diretto da Werner Herzog e interpretato da Brad Dourif.\nIl film \u00e8 stato proiettato per la prima volta il 5 settembre 2005 alla 62\u00aa Mostra del cinema di Venezia, dove ha vinto il Premio FIPRESCI.\nTrama.\nUn alieno dalle sembianze umane racconta la storia della sua gente che, fuggita dal pianeta morente, \u00e8 atterrata sulla Terra. Essi avevano grandi progetti per il nuovo pianeta, ma una serie di vicissitudini ha vanificato ogni loro sforzo. Intanto, poich\u00e9 il mondo sta subendo una catastrofe capace di provocare l'estinzione del genere umano, una navetta terrestre viene spedita nel cosmo per trovare un luogo adatto all'umanit\u00e0. Sbarca sul lontanissimo Wild Blue Yonder, il pianeta d'origine degli alieni giunti sulla Terra; \u00e8 un mondo con l'atmosfera di elio liquido, dal cielo ghiacciato, sul quale la natura sta morendo. Gli astronauti sono costretti perci\u00f2 a tornare sulla Terra: ma sono trascorsi ottocento anni dalla loro partenza, e il pianeta \u00e8 tornato all'era preistorica.\nRegia e stile.\nIl film \u00e8 un esperimento: racconta una storia di fantascienza ma \u00e8 girato come se fosse un documentario, usando in gran parte immagini di repertorio. Herzog aveva gi\u00e0 tentato qualcosa di simile in passato ed ha infatti affermato che considera \"L'ignoto spazio profondo\" come la chiusura di una trilogia iniziata con \"Fata Morgana\" (1971) e proseguita con \"Apocalisse nel deserto\" (1992). Ha poi precisato: \u00abNon si tratta di una vera e propria trilogia, ma si possono individuare dei collegamenti tra i tre film. ( ... ) Diciamo che ci\u00f2 che accomuna i tre film sono il totale disprezzo delle regole di regia, la sensazione di irrevocabilit\u00e0 del giorno del giudizio, il linguaggio visivo, la gestione del testo. Un insieme di elementi permeati dallo stesso spirito\u00bb.\nBrad Dourif, caratterista in parecchi film di fantascienza e dell'orrore, \u00e8 l'unico vero attore del cast; interpreta un extraterrestre (del tutto simile agli umani) arrivato sulla terra dal pianeta d'acqua \"Wild Blue Yonder\" che racconta, in un lungo monologo, la storia del film. Al racconto si alternano interviste a scienziati e filmati di repertorio, di tipo documentaristico, ai quali per\u00f2 viene attribuito un significato diverso da quello originale. Ad esempio: alcune riprese subacquee realizzate sotto i ghiacci del Polo Sud vengono presentate come se mostrassero l'atmosfera liquida del pianeta alieno. Si crea cos\u00ec un miscuglio tra realt\u00e0 e invenzione.\nI filmati di repertorio.\nI filmati ambientati nello spazio sono stati registrati durante la missione dello Space Shuttle STS-34 del 1989, che aveva il compito di lanciare la sonda Galileo. Herzog ha trovato questi filmati nell'archivio della NASA a Pasadena, in California, ed \u00e8 rimasto colpito dalla bellezza delle immagini. Ha affermato: \u00abC'\u00e8 qualcosa di straordinario in alcune agenzie governative come la NASA. Hanno un insito senso di poesia, nessuno ci crederebbe, ma \u00e8 cos\u00ec. E la gentilezza e il supporto che hanno dato al mio progetto erano totalmente inaspettati e senza precedenti\u00bb.\nI filmati girati in Antartide invece sono stati realizzati da Henry Kaiser sull'isola di Ross, nei pressi della Stazione McMurdo. Queste immagini hanno affascinato Herzog a tal punto che egli ha poi deciso di recarsi personalmente in antartide per realizzare delle riprese di persona, viaggio da cui \u00e8 poi nato il documentario \"Encounters at the End of the World\" (2007). Per molto tempo a chi gli chiedeva dove fossero state girate queste immagini ha risposto \u00absulla galassia di Andromeda\u00bb.\nCritica.\nPino Farinotti: \u00abUna piccola ed ecologica Odissea nello Spazio per comprendere che il cinema pu\u00f2 essere filosofia e comunicazione dello stato delle cose.\u00bb\nGian Luigi Rondi (\"Il Tempo\"): \u00abSi segue abbacinati e coinvolti, si ringrazia il cinema che, quando \u00e8 gestito da un Poeta vero, pu\u00f2 approdare a risultati unici, del tutto estranei a tutto quanto di solito, anche i suoi autori maggiori, riescono a proporci.\u00bb\n\"Il Giornale\": \u00ab(Herzog) si perde oggi in un misticismo laico ed approda alle soglie del tempo armato di un velleitarismo filosofico, che cerca di mascherare la sua smisurata ambizione fingendo di raccontare, male, una vicenda fantascientifica che si poteva sbrigare con mezzi convenzionali. Ma Herzog, forte della sua incrollabile fiducia nei propri mezzi, ci offre uno sconnesso semidocumentario, tecnicamente inaccettabile, le cui ambizioni non sembrano n\u00e9 poche, n\u00e9 piccole. Ma \u00e8 come fotografare Dio con una vecchia polaroid.\u00bb\nColonna sonora.\nLa colonna sonora \u00e8 stata eseguita da Ernst Reijseger, violoncellista olandese, in collaborazione con il cantante senegalese Mola Sylla e con il coro sardo \"Cuncordu e Tenore de Orosei\". Le musiche, registrate nel 2004 a Parigi, sono state usate da Herzog anche per il film \"Il diamante bianco\" (2004), e sono poi state raccolte nel CD \"Requiem for a Dying Planet\", titolo tratto dal primo capitolo di \"L'ignoto spazio profondo\".\nLe tracce del CD sono le seguenti:"}
{"id": "1435562", "revid": "51032", "url": "https://it.wikipedia.org/wiki?curid=1435562", "title": "Muscle-car", "text": ""}
{"id": "1435564", "revid": "547992", "url": "https://it.wikipedia.org/wiki?curid=1435564", "title": "Anassarco", "text": "Biografia.\nEra nativo di Abdera, in Tracia. Era soprannominato \"il Beato\". Fu amico e accompagn\u00f2 Alessandro Magno nelle spedizioni in Asia. Secondo Diogene Laerzio era stato allievo degli atomisti Diogene di Smirne e Metrodoro di Chio. Pare che abbia incontrato i gimnosofisti indiani presso i quali ha preso lezioni. L'unico altro dato biografico conosciuto riguarda la sua inimicizia con il tiranno Nicocreonte di Cipro, che l'avrebbe fatto torturare. Colpito con pestelli di ferro, il filosofo avrebbe dunque pronunciato la celebre frase:\nAllora Nicocreonte avrebbe ordinato di tagliargli la lingua, ma Anassarco se la sarebbe morsa egli stesso e l'avrebbe sputata in faccia al tiranno.\nPensiero.\nLe poche testimonianze su Anassarco sono essenzialmente aneddotiche e danno scarse informazioni riguardo al suo pensiero. La pi\u00f9 interessante \u00e8 fornita da Sesto Empirico, che scrive: \nSulla base di questo passo, e di altre testimonianze che associano esplicitamente i due filosofi, molti studiosi pensano che Anassarco abbia esercitato una significativa influenza su Pirrone e abbia contribuito alla nascita dello Scetticismo.\nLa filosofia di Anassarco fa consistere il bene supremo nell'impassibilit\u00e0, nella capacit\u00e0 di non lasciarsi toccare dal mondo, dalle sue piccolezze e meschinit\u00e0."}
{"id": "1435565", "revid": "1516566", "url": "https://it.wikipedia.org/wiki?curid=1435565", "title": "Torcia (araldica)", "text": "In araldica la torcia simboleggia \"luce\" e \"cognizione\". Fu usata anche come impresa personale a indicare che l'energia di chi la portava si accresceva nelle difficolt\u00e0 della vita; questo perch\u00e9 la torcia veniva agitata e battuta per terra per bruciare bene. Taluni araldisti usano il termine \"teda\"."}
{"id": "1435571", "revid": "287587", "url": "https://it.wikipedia.org/wiki?curid=1435571", "title": "IceCube", "text": "L'IceCube Neutrino Detector \u00e8 un rivelatore di neutrini costruito presso una installazione scientifica nel Polo Sud. Allo stesso modo del suo predecessore, l'AMANDA, IceCube viene costruito immergendo nel ghiaccio antartico, ad una profondit\u00e0 che varia tra 1,45 km e 2,45 km, dei rivelatori a geometria sferica nei quali sono alloggiati dei fotomoltiplicatori (PMT). Tali sensori sono disposti in pozzi verticali di sessanta moduli ognuno. I pozzi vengono costruiti usando un \"trapano\" a forma di cono che spruzza acqua calda. \nScopi del progetto.\nLo scopo del progetto consiste nella rivelazione di neutrini di alta energia. \nI neutrini non sono rivelabili direttamente. Tuttavia, il raro, seppur possibile, evento di collisione tra un neutrino ed un atomo che compone il ghiaccio antartico, produce dei sottoprodotti (altre particelle) che a loro volta vengono rivelate direttamente dai rivelatori dell'IceCube. Ci\u00f2 permette, dopo una faticosa elaborazione dei dati acquisiti, di poter ricostruire i parametri cinematici dei neutrini incidenti. \nLe stime attuali prevedono l'individuazione di circa un migliaio di eventi di questo tipo al giorno in tutto il sito del rivelatore. A causa della elevata densit\u00e0 del ghiaccio, quasi tutti i prodotti della collisione iniziale saranno muoni. Pertanto l'esperimento \u00e8 pi\u00f9 sensibile al flusso di neutrini muonici. La maggior parte di questi neutrini sono generati dall'interazione dei raggi cosmici con i nuclei dell'atmosfera terrestre, ma una frazione non nota di questi, potrebbe avere origini astronomiche. Per distinguere le due fonti si prendono in considerazioni analisi di natura statistica sulla direzione e l'angolo di entrata dei neutrini nel ghiaccio. Molto grossolanamente si pu\u00f2 affermare che un neutrino proveniente dall'alto ha maggior probabilit\u00e0 di essere stato prodotto dalla penetrazione dello sciame di raggi cosmici nell'atmosfera; mentre, quei neutrini che provengono dal basso (dal fondo del mare) hanno una probabilit\u00e0 maggiore di avere una origine diversa.\nLe fonti dei neutrini provenienti dal basso potrebbero essere buchi neri, gamma bursters, o resti di supernovae. I dati che IceCube raccoglier\u00e0 potranno contribuire anche alla comprensione dell'origine dei raggi cosmici, della supersimmetria, delle particelle massicce debolmente interagenti (WIMP), e di altri aspetti della fisica nucleare e delle particelle."}
{"id": "1435572", "revid": "31886", "url": "https://it.wikipedia.org/wiki?curid=1435572", "title": "Villa San Faustino", "text": "Villa San Faustino \u00e8 una frazione del comune di Massa Martana (PG).\nIl paese si trova a 293 ed \u00e8 abitato da 106 residenti, secondo i dati Istat del 2001.\nStoria.\nNelle vicinanze dell'attuale centro abitato, gi\u00e0 in epoca romana vi erano degli insediamenti: la localit\u00e0 era infatti attraversata dalla antica \"via Flaminia Vetus\". Vi si trovano, ad esempio, i resti di una \"villa\" appartenuta all'ufficiale romano \"Iulius Marcianus\", amministratore della colonia di Todi, assai benvoluto dalla popolazione locale (cos\u00ec riportano alcune scritte coeve). Cos\u00ec come \u00e8 importante citare la presenza dell'unica catacomba cristiana dell'intera Umbria, a testimonianza dell'antica penetrazione del culto cristiano in questa regione. Esse furono utilizzate dal III al V secolo.\nSui resti della villa venne costruita un'abbazia benedettina, nel X secolo: al 1104 risale il primo documento nel quale essa viene nominata.\nAll'interno della chiesa sono stati interrati dei sarcofagi, nel XVIII secolo, che durante i lavori di restauro del 1948 sono stati ritrovati e, almeno in uno di essi, si pensa che vi siano custodite le reliquie di san Faustino.\nEconomia e manifestazioni.\nNella localit\u00e0 di Molanoce, sin dal XIII secolo, sono presenti dei molini che venivano utilizzati per la lavorazione e l'estrazione di olio dalle noci e, in seguito, per la molitura del grano.\nIn passato era operativa in zona la Fornace Scarca, per la produzione di laterizi.\nAttualmente, oltre alla presenza di attivit\u00e0 legate all'agriturismo ed al turismo archeologico, \u00e8 da ricordare lo stabilimento termale, dalle quali sgorga un'acqua minerale naturale. La stessa acqua viene anche imbottigliata e distribuita per la vendita: la geologia del territorio nel quale si trova la sorgente fa s\u00ec che vi sia un eccesso di anidride carbonica nella falda, che rende l'acqua effervescente naturale.\nA fine luglio vi si svolge la \"Sagra del buon mangiare\"."}
{"id": "1435573", "revid": "94647", "url": "https://it.wikipedia.org/wiki?curid=1435573", "title": "Concessiva", "text": ""}
{"id": "1435575", "revid": "767487", "url": "https://it.wikipedia.org/wiki?curid=1435575", "title": "Michail Ivanovi\u010d \u010cigorin", "text": "Gli inizi e la carriera.\n\u010cigorin nacque nelle vicinanze di San Pietroburgo e presto vi si stabil\u00ec. \nFrequent\u00f2 le locali scuole fino all'et\u00e0 di 24 anni avviandosi nella carriera di funzionario amministrativo. \nInizi\u00f2 tardi a giocare agli scacchi e vi si appassion\u00f2 tanto da abbandonare la carriera professionale per diventare un giocatore professionista.\nGioc\u00f2 vari incontri nel 1880 con Emanuel Schiffers e Sem\u00ebn Alapin, affermati maestri contro cui riusc\u00ec ad avere la meglio.\nAl torneo di Berlino nel 1881 giunse terzo alla pari con Simon Winawer, dietro a Johannes Zukertort e Joseph Henry Blackburne. \nAl grande torneo di Londra del 1883, fin\u00ec quarto dietro a Zukertort, Wilhelm Steinitz e Blackburne.\nGioc\u00f2 due volte contro Steinitz per il titolo di campione del mondo, perdendo nel 1889 per 10,5\u20136,5 e perdendo, ma con minore scarto, anche nel 1892 per 12,5\u201310,5. Comunque contro Steinitz egli riusc\u00ec a totalizzare un rispettabile +24-27=8. \nNel 1890 gioc\u00f2 un celebre match al telegrafo sempre contro Steinitz. \nIn esso \u010cigorin aveva il lieve vantaggio di poter scegliere l'apertura da una lista fornita da Steinitz e riusc\u00ec a vincere entrambe le partite.\nVerso la fine del secolo la sua reputazione in patria e all'estero continu\u00f2 a crescere fino a farlo inserire tra i primi cinque giocatori al mondo.\nNel 1893 pareggi\u00f2 a San Pietroburgo un match contro il forte Siegbert Tarrasch (+9-9=4) e nella somma gli fu leggermente superiore (+14-13=8), ebbe la meglio contro Richard Teichmann (+8-3=1) ma sub\u00ec la superiorit\u00e0 di David Janowski (+4-17=4).\nCon ogni probabilit\u00e0 il suo miglior risultato lo ottenne al Torneo di Hastings 1895 dove si piazz\u00f2 al secondo posto davanti al campione del mondo in carica Emanuel Lasker, a Siegbert Tarrasch e al precedente campione del mondo Wilhelm Steinitz.\nA quel torneo partecipavano i migliori giocatori dell'epoca ed egli riusc\u00ec a sconfiggere anche il vincitore del torneo stesso, il fortissimo Harry Nelson Pillsbury. Pillsbury aveva molta stima di \u010cigorin contro il cui gioco non riusc\u00ec a prevalere (+8-7=6) a favore del russo. \u010cigorin invece sub\u00ec sempre il gioco di Emanuel Lasker totalizzando un (+1-8=4) negli incontri importanti, e l'unica vittoria la ottenne proprio in quel torneo.\nAltri suoi risultati: \nDa buon conoscitore dei gambetti egli vinse nel 1903 il torneo dedicato al Gambetto di Re di Vienna e sconfisse Emanuel Lasker, giocando per\u00f2 sempre con il nero, nel torneo di Brighton dedicato al Gambetto Rice (caratterizzato dalle mosse: codice_1) e da Isaac Rice sponsorizzato.\nNel 1906 fu secondo dietro a Akiba Rubinstein nel torneo a quattro di \u0141\u00f3d\u017a.\nNel 1899 a Mosca, nel 1900/1901 a Mosca e nel 1903 a Kiev, vinse i campionati russi di scacchi.\nIl suo stile.\nIl suo stile di gioco era caratterizzato da una sottile abilit\u00e0 tattica e da un fantasioso approccio nella fase di apertura. Egli respinse molti dei dogmi suggeriti da Tarrasch e Steinitz, ma accett\u00f2 gli insegnamenti di Steinitz per quanto riguardava la solidit\u00e0 del centro. Speriment\u00f2 alcune varianti alla Partita Spagnola e alla Difesa Slava. Sebbene fosse un omone grosso e barbuto, \u010cigorin fu anche descritto come \"innegabilmente di bell'aspetto\". \nFrank Marshall parlando di lui sottoline\u00f2 la grande agitazione che lo prendeva, durante le partite, quando era in difficolt\u00e0. Oltre al solito frenetico battere di piedi e incrociare le gambe, certe volte sembrava essere \"un fascio di nervi\" e in quei casi dava l'idea di avere un carattere \"piuttosto feroce\".\nLa maturit\u00e0.\nCome ambasciatore dello scacchismo russo \u010cigorin fu un fulgido esempio. Lesse molto, scrisse articoli su riviste e periodici.\nFond\u00f2 un circolo di scacchi a San Pietroburgo e tent\u00f2 in vari modi di fondare una associazione, cosa che avvenne poco dopo la sua scomparsa.\nNel 1907 si ammal\u00f2 di diabete, fu ricoverato a Karlovy Vary (Karlsbad) e quando i dottori gli diagnosticarono che aveva pochi mesi di vita raggiunse la moglie e la figlia in Polonia dove mor\u00ec all'inizio dell'anno successivo.\nLa sua eredit\u00e0.\nIn ragione del suo talento, del suo gioco vivace e dei suoi fecondi insegnamenti, molti russi guardano a Michail \u010cigorin come il fondatore della scuola scacchistica russa.\nSebbene eclissata negli anni venti dalle nuove teorie del movimento ipermoderno, l'influenza di \u010cigorin \u00e8 stata fondamentale nel determinare l'egemonia del movimento scacchistico sovietico durante tutto il ventesimo secolo.\nMolte varianti di aperture portano il suo nome.\nLe due pi\u00f9 importanti sono state la variante \u010cigorin nella Partita Spagnola\n(in notazione algebrica:codice_2) e la Difesa \u010cigorin al Gambetto di Donna (codice_3). La vitalit\u00e0 di questo impianto \u00e8 testimoniata dal fatto che nel 2007, quasi un secolo dopo la sua scomparsa, \u00e8 uscito un testo di Aleksandr Morozevi\u010d che tratta della Difesa \u010cigorin."}
{"id": "1435577", "revid": "237256", "url": "https://it.wikipedia.org/wiki?curid=1435577", "title": "Mikhail Ivanovich Chigorin", "text": ""}
{"id": "1435578", "revid": "237256", "url": "https://it.wikipedia.org/wiki?curid=1435578", "title": "Mikhail Cigorin", "text": ""}
{"id": "1435580", "revid": "466539", "url": "https://it.wikipedia.org/wiki?curid=1435580", "title": "Ioan Sab\u0103u", "text": "Biografia.\nCresciuto in una famiglia di religione ortodossa, durante i suoi anni italiani si convert\u00ec alla fede dei testimoni di Geova.\n\u00c8 apparso sulla copertina nordamericana del videogioco FIFA 96.\nI giornalisti italiani pronunciavano il suo cognome proferendo il dittongo \"au\" probabilmente secondo le regole grammaticali tedesche, chiamandolo dunque \"Sab\u00e0u\" e non \"Sab\u00f3u\" secondo la corretta pronuncia rumena.\nCaratteristiche tecniche.\nEra un centrocampista lento ma dotato di ottima visione di gioco.\nCarriera.\nClub.\nInizi ed esperienza nei Paesi Bassi (1988-1992).\nHa debuttato in Divizia A con U Cluj nel 1986. Ha lasciato il club nel 1988 trasferendosi al T\u00e2rgu Mure\u0219, che ha lasciato dopo pochi mesi dello stesso anno per trasferirsi alla Dinamo Bucarest; con il club della capitale ha militato per 2 anni vincendo anche 1 titolo di lega, per poi giocare lasciare il club lo stesso anno trasferendosi nei Paesi Bassi al ; in questo caso vince 2 coppe nazionali e 1 supercoppa giocando anche discretamente.\nBrescia (1992-1996).\nNel 1992 si trasferisce in Italia al Brescia in cui \u00e8 stato allenato dal connazionale Mircea Lucescu, oltre ad aver trovato i colleghi calciatori negli anni come Gheorghe Hagi, Dorin Mateu\u021b, Florin R\u0103ducioiu e D\u0103nu\u021b Lupu. Con il club lombardo \u00e8 rimasto per 4 anni nonostante i sali-scendi del club tra la Serie A e la B. Con le \"Rondinelle\" ha aggiunto un ulteriore trofeo al suo palmar\u00e8s vincendo la Coppa Anglo-italiana nel 1994.\nReggiana (1996-1997).\nNel 1996 si \u00e8 trasferito all'ambiziosa che dopo una campagna acquisti culminata con gli acquisti di giocatori come Dietmar Beiersdorfer, Michael Hatz e Georges Gr\u00fcn e l'arrivo in panchina di Mircea Lucescu, vive una stagione complicata con il tecnico rumeno che viene esonerato dopo 10 giornate, l'arrivo di Francesco Oddo in panchina ma che non eviter\u00e0 la retrocessione al club che arriver\u00e0 con 4 giornate d'anticipo da ultima in classifica. In tutto questo Sab\u0103u ha disputato 19 partite segnando un goal alla terza giornata nella sconfitta per 3-2 contro il Parma.\nRitorno a Brescia (1997-1998).\nDopo l'amara retrocessione in B della Reggiana fa ritorno a Brescia; questa volta Sab\u0103u trova poco spazio venendo chiuso dagli emergenti Cristiano Doni e Andrea Pirlo, finendo per disputare solo 7 partite segnando anche una rete il 28 settembre 1997 nel vittorioso 2-0 contro il Piacenza.\nUltimi anni (1998-2005).\nDopo una stagione lascia i bresciani tornando nel 1998 in Romania, dove indossa la maglia del , con cui vince uno scudetto nel 1999. Lascia nel 2000 il club per trasferirsi all'U Cluj, che lascia dopo 1 stagione per fare ritorno al , con cui vince uno scudetto (2003) e una Coppa nazionale (2002). Ha successivamente giocato nel Gaz Metan, che \u00e8 stata la sua ultima squadra prima del ritiro nel 2005.\nNazionale.\nSab\u0103u ha debuttato in nazionale nel 1988 in amichevole contro Israele; nella sfida successiva (sempre amichevole) segna la prima rete in Nazionale contro la Polonia. Era in squadra in occasione d'Italia '90 ed Euro '96, mentre ha saltato il Mondiale del 1994 per infortunio. Dopo il 1997 ha giocato poco con la Romania: dopo 2 anni di assenza dalla squadra nazionale \u00e8 tornato a giocare tre partite nel 1999, e dopo altri 2 anni di assenza dalla selezione ne gioca altre 3 nel 2001 (compreso l'andata e ritorno nello spareggio di qualificazione ai Mondiali 2002 perso contro la Slovenia), portando il suo totale a 55 partite e 8 reti.\nPer quanto riguarda le competizioni \u00e8 stato titolare ai Mondiali del '90 mentre agli Europei del '96 \u00e8 rimasto inutilizzato in tutte e 3 le partite della sua squadra eliminata al primo turno."}
{"id": "1435588", "revid": "93556", "url": "https://it.wikipedia.org/wiki?curid=1435588", "title": "Unibroue", "text": "Unibroue fondata nel 1990, \u00e8 una distilleria del Qu\u00e9bec che produce 18 marchi di birra nel 2005.\nStoria.\nAlla partenza, era una piccola impresa situata a Chambly in Mont\u00e9r\u00e9gie. Sar\u00e0 riacquistata nel 1990 da due uomini di affari, Serge Racine (proprietario di Shermag) ed Andr\u00e9 Dion.\nNel 1992 l'industria della birra fa appello ad un fabbricante di birra belga per creare una nuova birra. Sar\u00e0 il punto di partenza di un'importante crescita, poich\u00e9 i suoi prodotti si iscrivono nella nuova tendenza del Qu\u00e9bec di birre. Nell'ottobre 1992, il cantante Robert Charlebois, che apprezza molto il gusto di queste birre, fa una proposta ai proprietari. In cambio di pubblicit\u00e0 fatta in occasione dei suoi spettacoli, i proprietari gli cedono il 20% delle azioni dell'impresa. Secondo le dichiarazioni di Serge Racine, sar\u00e0 un'intesa vantaggiosa per le due parti.\nNel 1994, quest'impresa esporta la sua produzione verso la Francia e gli Stati Uniti. Dal 1995 al 1996, moltiplica per sei la sua capacit\u00e0 di produzione, che passano a 180.000 ettolitri di birra. Nel 1996, differenzia il suo mercato europeo vendendo la sua produzione in Belgio, in Germania ed in Svizzera..\nIl 30 giugno 2004, Sleeman Breweries Ltd. acquista la societ\u00e0. Successivamente, nel 2006, Sleeman ha rivenduto l'industria della birra al gruppo giapponese Sapporo."}
{"id": "1435589", "revid": "484362", "url": "https://it.wikipedia.org/wiki?curid=1435589", "title": "Adventure Comics", "text": "Adventure Comics \u00e8 stata una serie a fumetti antologica pubblicata dalla casa editrice statunitense DC Comics dal 1935 al settembre 1983 per 503 numeri. La serie venne ripresa due volte, la prima nel 1999 per un numero unico, e la terza edita dal 2009 al 2011 con periodicit\u00e0 mensile per 26 numeri, riprendendo la numerazione con il numero 504 e finendo con il numero 529.\nLa serie \u00e8 conosciuta anche come \"The longest running title\" della DC Comics per la sua lunga storia editoriale che parte dal 1935 precedendo la nascita delle altre serie storiche dell'editore ancora in pubblicazione: \"Detective Comics\" (marzo 1937), \"Action Comics\" (giugno 1938), \"Superman\" (giugno 1939) e \"Batman\" (maggio 1940).\nStoria editoriale.\nInizialmente la serie si intitolava \"New Comics e divenne\" \"New Adventure Comics\" \"dal n.12 (gennaio 1937)\" \"per poi divenire definitivamente\" \"Adventure Comics\" dal n. 32 (novembre 1938). L'albo aveva inizialmente 64 pagine con diverse storie a fumetti di vario genere con contesti e personaggi differenti. realizzati da vari autori e la testata \u00e8 priva di un preciso stile e questa libert\u00e0 creativa mette le basi perch\u00e9 la testata divenga la serie sulla quale si crearono una moltitudine di personaggi e strutture narrative che andarono ad arricchire l'universo fumettistico della DC Comics. Il numero delle pagine scende da 64 a 56 nel giugno 1943 a seguito dell'impegno bellico degli Stati Uniti che impone un razionamento della carta condizionando il formato e la periodicit\u00e0 delle riviste. Dal n. 86 (giugno-luglio 1943) la serie diviene bimestrale e dal n. 93 (agosto-settembre 1944) il numero di pagine cala a 48. Nel dopoguerra la serie torna mensile a partire dal n. 103 (aprile 1946). Dal n. 205 (ottobre 1954) il formato diventa quello standard moderno di 32 pagine.\nLa testata viene pubblicato inizialmente dalla casa editrice National Allied Publishing di Malcolm Wheeler-Nicholson che, per problemi economici, dovette cercare nuovi soci i quali fondarono la Detective Comics Inc. nel 1937. Ufficialmente il nome dell'editore diventer\u00e0 DC Comics solo a partire dal 1976.\n\"Adventure Comics\" \u00e8 la seconda serie, dopo \"New Fun\" che esordisce qualche mese prima, distribuita dalla \"National\" e il sesto titolo \"DC\" tra le serie con pi\u00f9 alta numerazione (529) pubblicate dall'editore americano. Viene dopo \"Action Comics\" (904), \"Detective Comics\" (881), \"Superman\" (714), \"Batman\" (713), \"Wonder Woman\" (614). I dati sono aggiornati agli albi distribuiti con data di copertina ottobre 2011, mese nel quale tutte e 4 le serie citate vengono concluse in seguito al reboot del parco testate \"DC Comics\" dopo la pubblicazione della miniserie-evento Flashpoint. Bisogna notare che Dan Didio, redattore esecutivo DC Comics, ha ricevuto pressione dai lettori per cambiare la numerazione della serie \"Wonder Woman\" (Vol.3) in quanto il numero 45 (2010) \u00e8 il seicentesimo se si tiene conto del risultato derivante dalla somma dei numeri pubblicati nelle serie precedenti dedicate al personaggio. Di conseguenza la numerazione della serie \"Wonder Woman\" \u00e8 stata ottenuta per aggregazione e non sequenzialmente.\nDopo il ciclo di storie di Flashpoint nel 2011 la DC rilancia il suo parco testate con 52 nuove serie ma \"Adventure Comics\" non rientra tra queste mentre le altre serie storiche riprendono la pubblicazione ricominciando per\u00f2 da capo nel novembre 2011.\nPeriodo Golden Age (1938-1956).\nIl periodo Golden Age vede la nascita del genere dei supereroi col personaggio di Superman pubblicato sul primo numero di Action Comics nel giugno 1938 e \"Adventure Comics\" nasce sulla scia del successo di questa testata proponendo nuovi personaggi e, a partire dal 1939, vi esordiscono anche i primi eroi mascherati della serie:\nDal 1951 finisce il periodo noto poi come Golden Age e si ha un progressivo calo delle vendite e del processo creativo per il genere dei supereroi. La DC Comics interrompe la pubblicazione della Justice Society of America sulla serie All-Star Comics dal n. 57 (febbraio-marzo 1951) che dal n. 58 modifica il titolo in All-Star Western; nonostante ci\u00f2, \"Adventure Comics\" continua a essere pubblicata mantenendo al suo interno solo ed esclusivamente storie con supereroi. In particola modo si segnala quanto segue:\nPeriodo Silver Age (1956-1969).\nNel 1956 l'editore Julius Schwartz cerca di riproporre i supereroi del periodo Golden Age in un nuovo contesto e con nuove origini, cambiando spesso lo stesso nome del personaggio. Su Showcase n. 4 (ottobre 1956) debutta il secondo Flash impersonato ora da Barry Allen senza fare nessun riferimento alla versione precedente impersonato da Jay Garrick. L'operazione ha successo e viene effettuata su altri personaggi come Lanterna Verde mentre Superman, Batman e Wonder Woman, che avevano continuato a essere pubblicati nelle loro collane fino al 1956, vengono fatti ringiovanire e non si accenna pi\u00f9 al coinvolgimento nella seconda guerra mondiale; Superboy non subisce cambiamenti di contesto narrativo o delle sue origini e continua a essere pubblicato su \"Adventure Comics\" e \"Superboy\", ponendo le basi per una prima anomalia nella continuity dell'universo DC Comics. I numeri che si segnalano sono i seguenti:\nPeriodo Bronze Age (1969-1983) - chiusura della prima serie.\nNel triennio 1969-1971, i cambiamenti del panorama editoriale sono stati diversi e hanno contraddistinto quasi ogni serie di supereroi in pubblicazione. Per quanto riguarda \"Adventure Comics\", il punto di svolta \u00e8 il n. 381 (maggio 1969), il primo albo, dal 1946, a non presentare una storia con Superboy; la nuova protagonista \u00e8 Supergirl (Linda Danvers). Questo nuovo periodo viene denominato Bronze Age e si estende fino alla pubblicazione di Crisi sulle Terre infinite negli anni ottanta (1985-1986), una miniserie con la quale la DC rinnova completamente la sua produzione editoriale e la continuity; tale periodo finisce per \"Adventure Comics\" nel 1983 quando la serie viene interrotta con il n. 503. I numeri che si segnalano sono i seguenti:\nAdventure Comics 80-Page Giant (1998).\nDopo la chiusura della serie nel 1983, la DC Comics non ha pi\u00f9 pubblicato un albo \"Adventure Comics\" fino al 1998. In quell'anno \u00e8 uscito un numero unico dal titolo \"Adventure Comics 80-Page Giant\" (ottobre 1998) che riprendeva lo spirito originale della serie. Difatti presenta otto storie ognuna realizzata da autori diversi e con personaggi differenti:\nAdventure Comics (Vol. 2 - 1999).\nNel maggio 1999 viene pubblicato un numero unico della testata dal titolo \"Stars and Atoms\", realizzato da James Dale Robinson e David S. Goyer (testi) - Peter Snejbjerg (matite) - Keith Champagne (chine). L'albo si ricollega narrativamente al ciclo di storie The Justice Society Returns!. La vicenda si svolge verso la fine della seconda guerra mondiale e vede i membri di allora della Justice Society affrontare la minaccia di \"Stalker\", un essere semi-divino che vuole cessare tutte le guerre distruggendo la stessa razza umana. Per questo crea sette discepoli ai quali affida diversi compiti. Nell'albo All-Star Comics n. 1 (maggio 1999) la Justice Society si divide in sette gruppi di due per fermarli. Vengono quindi pubblicati sette albi con differenti membri della Justice Society che poi si riuniranno in All-Star Comics n. 2 (maggio 1999) per sconfiggere lo stesso Stalker. In \"Adventure Comics\" si vedono in azione Starman I (Ted Knight) e Atomo (Al Pratt) che si recano a fermare uno dei discepoli recatosi alla base militare di Los Alamos in Nuovo Messico. Qui Robert Oppenheimer sta sviluppando la bomba atomica con l'aiuto dello stesso Ted Knight. Il discepolo di Stalker riesce ad assorbire uranio-235 ma viene fermato con una \"gravity rod\" modificata e il coraggio di Atomo che riesce a resistergli e che risulta immune alle radiazioni. Lo si imputa a una sua precedente lotta contro Cyclotron che gli ha inondato il corpo di energia atomica.\nLa copertina dell'albo ricalca fedelmente il logo e il design della copertina che la serie \"Adventure Comics\" aveva durante la Golden Age.\nAdventure Comics Special featuring The Guardian n. 1 (2009).\nNumero unico (\"one-shot\") avente come protagonista The Guardian e pubblicato nel gennaio 2009. La storia si inserisce nel ciclo di storie noto come New Krypton:\nLa vicenda riguarda i rapporti tra la razza umana e i sopravvissuti di Krypton che ora si trovano sulla Terra. Sono usciti dalla prigione miniaturizzata conosciuta come la Bottiglia della citt\u00e0 di Kandor.\nQuesto albo \u00e8 il primo della serie \"Adventure Comics\" a non avere nessuna delle caratteristiche tipiche di questo titolo:\nLa ripresa della serie regolare (2009-2011): Adventure Comics (Vol. 3).\nDiversi anni dopo (2009) la redattrice Elisabeth V. Gehrlein insieme allo scrittore Geoff Johns decidessero di pubblicare una nuova serie della testata riprendendo in copertina anche la numerazione originale. Nel 2009 la DC Comics decide di riprendere la pubblicazione della serie su base mensile. Sulla copertina \u00e8 presente una doppia numerazione: il primo numero riporta il numero 504 in quanto la casa editrice vuole ricollegarsi alla numerazione della prima serie. Come anticipazione del rilancio della serie regolare, la DC Comics ha pubblicato l'albo \"Adventure Comics\" n. 0 (aprile 2009). Contiene la ristampa della prima apparizione della Legione dei Supereroi realizzata da Otto Binder (testi) - Al Plastino (disegni). Originariamente era stata pubblicata su \"Adventure Comics\" n. 247 (aprile 1958). La copertina rende omaggio a quella del 1958. Il disegnatore \u00e8 Aaron Lopresti. Rispettando la tradizione in ogni albo vi sono contenute due storie diverse:\nRaccolte originali.\nLa DC Comics pubblica delle raccolte in edizione cartonata (in inglese denominate \"Hard Cover\" o abbreviate in \"HC\") oppure in edizione brossurata economica (denominate \"Trade Paperback\", abbreviazione \"TB\") contenenti storie della serie gi\u00e0 pubblicate e che vengono ristampate in un nuovo formato. I volumi gi\u00e0 usciti o annunciati di prossima distribuzione sono:"}
{"id": "1435591", "revid": "1226", "url": "https://it.wikipedia.org/wiki?curid=1435591", "title": "Abbott and Costello Meet Frankenstein", "text": ""}
{"id": "1435594", "revid": "339392", "url": "https://it.wikipedia.org/wiki?curid=1435594", "title": "Sirtide", "text": ""}
{"id": "1435595", "revid": "1226", "url": "https://it.wikipedia.org/wiki?curid=1435595", "title": "Uomo Invisibile", "text": ""}
{"id": "1435597", "revid": "287204", "url": "https://it.wikipedia.org/wiki?curid=1435597", "title": "Atrofia gastrica", "text": "Latrofia gastrica in campo medico indica uno degli esiti terminali della gastrite cronica protratta (gastrite atrofica), nella quale le ghiandole della mucosa gastrica perdono in maniera progressiva la capacit\u00e0 di secernere succo gastrico.\nDiagnosi correlate.\nDall'atrofia gastrica pu\u00f2 conseguirsi un carcinoma gastrico.\nSintomatologia.\nSi presenta asintomatico, nel suo evolversi si dimostrano anomalie per quanto riguarda l'assorbimento di vitamine (la B-12)"}
{"id": "1435599", "revid": "1543377", "url": "https://it.wikipedia.org/wiki?curid=1435599", "title": "World Series of Poker 1972", "text": "Le World Series of Poker 1972 furono la terza edizione della manifestazione. Si tennero dal 7 al 16 maggio presso il casin\u00f2 Binion's Horseshoe di Las Vegas.\nIl vincitore del Main Event fu Thomas \"Amarillo Slim\" Preston.\nMain Event.\nI partecipanti al Main Event furono 8. Ciascuno di essi pag\u00f2 un buy-in di 5.000 dollari. Benny Binion, proprietario del casin\u00f2 che ospit\u00f2 l'evento, aggiunse ulteriori 5.000 dollari nel montepremi per ognuno dei partecipanti, allo scopo di pubblicizzare maggiormente il torneo ed il proprio casin\u00f2.\nDoyle Brunson, quando erano rimasti in gara solo tre concorrenti, cedette per 20.000 dollari le sue chips agli altri giocatori, in quanto, a causa dell'influenza, non si sent\u00ec in grado di continuare."}
{"id": "1435605", "revid": "76963", "url": "https://it.wikipedia.org/wiki?curid=1435605", "title": "Filippo Sgarlata", "text": "Biografia.\nNel 1918 supera a pieni voti l'esame di ammissione all'Accademia di belle arti di Palermo, dove incontra Mario Rutelli.\nNel 1920, dopo un viaggio a Parigi con Antonio Ugo e Pippo Rizzo, si trasferisce a Roma per seguire i corsi di scultura all'Accademia e alla Scuola della Medaglia e nel 1924 vince il concorso per le borse di studio e pensionato con la medaglia per l'Aeronautica.\nNel 1925 consegue diploma accademico. D'ora in poi dedicher\u00e0 molta parte del suo lavoro alla realizzazione di medaglie commemorative e ritratti che lo consacrarono come uno dei pi\u00f9 importanti medaglisti. Conseguiti i diplomi, rientra a Termini Imerese, dove realizza un trittico di medaglie commemorative del settimo centenario della morte di San Francesco.\nNel 1926 parte per gli Stati Uniti d'America dopo aver vinto il concorso per un monumento a Cristoforo Colombo da erigere al Central Park di New York (mai realizzato a seguito del crollo della borsa del 1929); realizza opere minori quale il busto a Garibaldi eretto a Providence, il busto di Georges Dunham collocato a Utica e realizza numerose opere per collezionisti privati fino al suo rientro avvenuto nel 1932.\nRitornato a Termini Imerese, la sua produzione artistica si fa sempre pi\u00f9 qualificata e intensa e partecipa, con le proprie opere, a mostre ed esposizioni nazionali e internazionali, conquistando riconoscimenti e apprezzamento per il suo ingegno e maestria.\nLe manifestazioni di maggior rilievo cui partecipa sono: la XIX-XX- XXI- XXII- XXIII- XXVI Biennale di Venezia, l'Esposizione Internazionale della Medaglia Contemporanea di Roma, \"The XIV Olimpiade Art Exhibition\", la Biennale d'Arte Triveneta, l'Esposizione Numismatica e Medaglistica Ibero-Americana di Barcellona, il \"Mus\u00e9e de la Chasse\" di Bruxelles, l\"'Espositione della Medalla Actual\" di Madrid (dove si classifica primo premio medaglia d'oro per l'opera \"La caccia al cinghiale\"), l'Esposizione Filatelica Internazionale Sicilia '59 e ancora mostre personali in Francia, Germania, Svezia, USA, Olanda, Inghilterra, Belgio, ecc.\nTra il 1950 e il 1960 realizza la Medaglia per le celebrazioni dell'Unit\u00e0 d'Italia.\nFu docente all'Accademia di Belle Arti di Palermo e Accademico di San Luca.\nAncora oggi \u00e8 possibile ammirare a Palermo le sue statue che adornano il palazzo municipale in piazza Giulio Cesare (di fronte alla stazione ferroviaria), i Papi Pio IX e Pio XII di Piazza San Domenico, la statua di S. Giovanni Bosco presso l'omonimo Istituto, la statua di S. Agata in Piazza del Voto, il busto di V. Fici presso l'ospedale Cervello (oltre i busti di Vincenzo Florio alle tribune di Cerda, del Frate Umile a Petralia, dell'Onorevole Musotto a Pollina, ecc.), e ancora le porte Mariane della Cattedrale di Palermo, del Duomo di Altavilla Milicia, di Caccamo ecc., una serie di bassorilievi (Banco di Sicilia, poste Centrali, Cassa di Risparmio, ecc.) e altre opere in Italia e all'estero.\nMor\u00ec il 15 Settembre del 1979 a Termini Imerese, la citt\u00e0 che egli scelse come luogo di vita e di ispirazione dopo le cocenti delusioni che gli segnarono l'esistenza, come l'esclusione per motivi politici dalla finale per il concorso per le Porte del Vaticano dopo aver vinto tutte le fasi preliminari della selezione con primo premio medaglia d'oro."}
{"id": "1435607", "revid": "2192915", "url": "https://it.wikipedia.org/wiki?curid=1435607", "title": "Fata Assicurazioni", "text": "Fata Assicurazioni \u00e8 stata una compagnia di assicurazioni italiana, dal 2007 l'erede del \"Fondo Assicurativo Tra Agricoltori\" detto \"Fata Assicurazioni S.p.A.\" fondata nel 1927\nStoria.\nFondata a Torino con il nome di \"Scintilla\", nel 1927 diviene F.A.T.A. (Fondo Assicurativo Tra Agricoltori), compagnia operante soprattutto nel settore agricolo del gruppo Federconsorzi. \nPer anni la sua attivit\u00e0 assicurativa \u00e8 leader del mondo agricolo grazie alla presenza all'interno dei Consorzi Agrari.\nNegli anni ottanta la compagnia apre anche agenzie generali iniziando anche la distribuzione tradizionale delle polizze.\nNel 1994 entra a far parte del gruppo Ina Assitalia.\nNel 2000, a seguito dell'acquisto di INA da parte di Assicurazioni Generali, Fata entra nel gruppo triestino.\nDal 1\u00ba gennaio 2007 FATA Assicurazioni S.p.A. si scinde in due distinte compagnie: Fata Assicurazioni Danni S.p.A. e Fata Vita S.p.A.\nNel 2012, Fata Vita S.p.A. viene fusa per incorporazione in Genertellife.\nIl 20 novembre 2013 il gruppo Generali firma un accordo con Cattolica Assicurazioni per cedere il 100% del capitale di Fata Assicurazioni Danni per un controvalore complessivo lordo di 179 milioni di Euro.\nL'11 giugno 2014 viene fatto il closing dell'acquisizione da parte di Cattolica Assicurazioni.\nA ottobre 2016 Cattolica Assicurazioni ufficializza la fusione per incorporazione di Fata Assicurazioni Danni, con effetto dal 1\u00ba gennaio 2017."}
{"id": "1435609", "revid": "1186766", "url": "https://it.wikipedia.org/wiki?curid=1435609", "title": "Michele VIII Paleologo e l'adorazione dell'Arcangelo Michele", "text": "Michele VIII Paleologo e l'adorazione dell'Arcangelo Michele era una statua bronzea perduta dell'arte bizantina, fusa tra il 1261 e il 1270 a Costantinopoli.\nContesto storico.\nQuando Alessio Strategopulo conquist\u00f2 Costantinopoli nel 1261, l'imperatore Michele VIII Paleologo, restaur\u00f2 Costantinopoli come capitale dell'impero bizantino. Ben presto egli si accorse di quanto era andata in rovina la citt\u00e0, dopo la conquista crociata, i palazzi pi\u00f9 prestigiosi della capitale erano in rovina, e le chiese erano state depredate e spogliate degli oggetti preziosi che possedevano, per questo Michele si fece promotore d'arte, per cos\u00ec riportare alla vecchia gloria la capitale bizantina.\nDescrizione dell'opera.\nSappiamo da quanto ci dice lo scrittore bizantino Pachymere, che il basileus Michele, fece costruire una sua statua di bronzo che lo raffigurava inginocchiato davanti all'Arcangelo Michele. Sfortunatamente l'opera scultorea \u00e8 andata perduta con la caduta di Costantinopoli del 1453, per mano ottomana. Ma possiamo avere un'idea di com'era grazie al Pachymere, che ci dice che la statua raffigurava l'imperatore in ginocchio davanti all'Arcangelo Michele, come negli hyperpyron d'oro, che Michele aveva fatto coniare dopo la riconquista di Costantinopoli, solo che nelle monete Michele invece di essere inginocchiato davanti all'Arcangelo Michele era inginocchiato davanti a Cristo."}
{"id": "1435610", "revid": "35804", "url": "https://it.wikipedia.org/wiki?curid=1435610", "title": "El ni\u00f1o", "text": ""}
{"id": "1435615", "revid": "767487", "url": "https://it.wikipedia.org/wiki?curid=1435615", "title": "Episodi di NYPD - New York Police Department (terza stagione)", "text": "La terza stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 24 ottobre 1995 al 21 maggio 1996.\nIn Italia \u00e8 stata trasmessa in prima visione da Canale 5."}
{"id": "1435626", "revid": "111952540", "url": "https://it.wikipedia.org/wiki?curid=1435626", "title": "Stanis\u0142aw Ignacy Witkiewicz", "text": "Biografia.\nFiglio del pittore e architetto Stanis\u0142aw Witkiewicz, studi\u00f2 Belle arti a Cracovia, sua citt\u00e0 natale. In giovent\u00f9 soggiorn\u00f2 ripetutamente in Italia, Francia e altri paesi europei, intraprendendo un lungo viaggio (1914) insieme all'amico Bronis\u0142aw Malinowski, in Oceania. Partecip\u00f2 alla prima guerra mondiale come ufficiale dell'esercito russo (all'epoca la Polonia faceva parte dell'Impero zarista), aderendo alla rivoluzione bolscevica e divenendo, per volere dei suoi compagni d'arme, commissario politico. Tornato in patria al termine del conflitto, fu il massimo esponente dell'avanguardia polacca, influenzando scrittori della taglia di Witold Gombrowicz e Bruno Schulz. Negli anni venti fu direttore di teatro a Zakopane e successivamente, a Varsavia, si dedic\u00f2 alla pittura, dando nel contempo lezioni di letteratura e filosofia. Mor\u00ec suicida nel settembre del 1939, poche settimane dopo l'invasione del suo paese da parte dell'esercito tedesco e un giorno dopo l'aggressione stalinista alla Polonia.\nUn grande innovatore.\nParagonato talvolta a Jarry per il suo umorismo amaro, fu uno dei pionieri della letteratura europea fra le due guerre, teorizzando il \"formismo\", ovverosia l'arte pura, avulsa da ogni contenuto reale. Grande innovatore, riusc\u00ec a creare un linguaggio svincolato dalle tradizioni letterarie della sua terra avvicinandosi in qualche modo all'espressionismo centroeuropeo anche in virt\u00f9 del suo gusto per la caricatura e l'orrido. Fu un acuto critico della societ\u00e0 massificata del suo tempo che trova la sua massima degradazione nei modelli di vita piccolo-borghesi che si stavano sempre pi\u00f9 imponendo nell'Europa del tempo. Nei suoi drammi e romanzi descrisse l'irrazionalit\u00e0 e le inquietudini del mondo contemporaneo, che trovavano sfogo, allora come oggi, nel sesso e nella droga. I suoi scritti letterari, messi per lungo tempo al bando in Polonia e poco conosciuti al di fuori di essa, sono stati riscoperti, a partire dagli anni sessanta, sia nella sua terra di origine che in Occidente.\nIl filosofo.\nStrettamente connesse al teatro e alla narrativa di Witkiewicz, sono le sue concezioni filosofiche, espresse nel saggio \"Concetti e tesi implicate dal concetto di esistenza\" (1935). In una societ\u00e0 massificata l'uomo rischia di perdere la propria identit\u00e0 e di divenire un semplice consumatore passivo, sia di beni culturali, o pseudo-culturali, che di consumo. Un tempo l'uomo poteva trovare ristoro nella religione, oramai per sempre tramontata, nella filosofia, a punto di morire, e nella cultura, irriconoscibile perch\u00e9 soffocata dal consumismo oppure al servizio di quest'ultimo. L'essere umano, avendo ormai perso ogni libert\u00e0, viene irrimediabilmente trascinato verso un'esistenza priva di emozioni e di valori spirituali."}
{"id": "1435627", "revid": "599013", "url": "https://it.wikipedia.org/wiki?curid=1435627", "title": "\u0218tef\u0103ne\u0219ti", "text": "Il toponimo \u0218tef\u0103ne\u0219ti pu\u00f2 riferirsi a diverse localit\u00e0:"}
{"id": "1435629", "revid": "36426", "url": "https://it.wikipedia.org/wiki?curid=1435629", "title": "Chiesa di Saint-Sernin", "text": ""}
{"id": "1435631", "revid": "178259", "url": "https://it.wikipedia.org/wiki?curid=1435631", "title": "Witkacy", "text": ""}
{"id": "1435635", "revid": "1918176", "url": "https://it.wikipedia.org/wiki?curid=1435635", "title": "Biguanidi", "text": " \nLe Biguanidi sono una categoria di farmaci ipoglicemizzanti orali di indicazione specifica contro il diabete di tipo 2.\nA differenza di altri farmaci antidiabetici, come ad esempio le sulfaniluree, non determinano un aumento di rilascio di insulina per cui non causano ipoglicemia.\nLi ritroviamo anche nelle regolarizzazione del ciclo mestruale dovuto a policistosi ovarica o a ipersecrezione di androgeni.\nPer via dei loro effetti indesiderati, tali medicinali devono essere utilizzati solo dietro prescrizione e sotto controllo medico.\nAssociazioni con altri farmaci.\nI Biguanidi possono essere utilizzati in associazione con altri farmaci. Le associazioni possono essere in combinazione con: \nTipologia.\nLa metformina \u00e8 il farmaco di questa categoria pi\u00f9 comunemente usato in Italia; in altri Paesi \u00e8 commercializzata anche la buformina. Il loro effetto \u00e8 quello di ridurre la gluconeogenesi nella persona e nel contempo di aumentare l'utilizzo del glucosio a livello periferico.\nEffetti indesiderati.\nAlcuni degli effetti indesiderati sono ipotensione, extrasistoli ventricolari, acidosi lattica, anoressia, nausea, vomito, dolore addominale, insufficienza renale acuta, ecc.\nAltro.\nLa Biguanidina, simile alla Clorexidina, agisce come farmaco batteriostatico modificando il funzionamento delle pompe ioniche di membrana, alterando l'equilibrio osmotico all'interno e all'esterno della cellula.\nAd alte concentrazioni, esse alterano le componenti lipidiche delle pareti cellulari, avendo come principio d'azione la denaturalizzazione delle proteine risiedenti nel nucleo cellulare, e la coagulazione delle proteine citoplasmatiche."}
{"id": "1435636", "revid": "115533", "url": "https://it.wikipedia.org/wiki?curid=1435636", "title": "Stopping power", "text": ""}
{"id": "1435639", "revid": "729019", "url": "https://it.wikipedia.org/wiki?curid=1435639", "title": "Atrofia dentato-rubra", "text": "Latrofia dentato-rubra e pallido-luisiana in campo medico indica una malattia autosomica dominante, in tal caso si ha anche una ripetizione delle basi del CAG (codone citosina-adenina-guanina che codifica per la glutammina) del gene ATN1 nel DNA.\nTale morbo \u00e8 caratterizzato da una distruzione selettiva di ogni neurone presente nel cervelletto.\nDiagnosi correlate.\nSi riscontrano la malattia di Machado-Joseph, e anche l'atassia spinocerebellare di tipo I.\nSintomatologia.\nFra i sintomi della persona affetta da tale atrofia si notano l'atassia progressiva, la coreoatetosi, la distonia, il mioclono, la demenza e le convulsioni."}
{"id": "1435644", "revid": "788696", "url": "https://it.wikipedia.org/wiki?curid=1435644", "title": "Biologos", "text": ""}
{"id": "1435652", "revid": "228587", "url": "https://it.wikipedia.org/wiki?curid=1435652", "title": "Leventina", "text": ""}
{"id": "1435653", "revid": "5376", "url": "https://it.wikipedia.org/wiki?curid=1435653", "title": "Nazzareno De Angelis", "text": "Biografia.\nCant\u00f2 gi\u00e0 da bambino nel coro della Cappella Sistina a Roma e debutt\u00f2 poi il 4 maggio 1903 al Teatro comunale dell'Aquila nella parte del podest\u00e0 in \"Linda di Chamounix\" di Donizetti.\nCant\u00f2 in tutti i principali teatri italiani fino al 1938 e alla Chicago Grand Opera Company negli anni 1910-1911 e 1915-1920.\nConsiderato uno dei pi\u00f9 grandi bassi del suo tempo, fu particolarmente noto per le interpretazioni di Mefistofele, Mos\u00e8 e Oroveso, nonch\u00e9 per le interpretazioni wagneriane.\nIl ruolo in cui si identific\u00f2 maggiormente fu Mefistofele, che interpret\u00f2 per ben 987 volte e incise su dischi a 78 giri. In quest'opera De Angelis si esaltava, trasmettendo agli spettatori il suo carisma e una forte carica drammatica. \nNel 1948, insieme a Carlo Perrone che ne scrisse il testo, incise la canzone in dialetto aquilano \"J'Abbruzzu\". La sua casa a Poggio Cancelli, nel comune di Campotosto (in provincia dell'Aquila) viene ancora oggi denominata \"La casa del cantante\".\nNel 2007 la citt\u00e0 dell'Aquila gli ha intitolato il Teatro comunale.\nCarriera.\nNel 1907 \u00e8 re Marke in Tristano e Isotta con Amelia Pinto, Giuseppe Borgatti e Giuseppe Pacini e re Renato di Provenza in Iolanta diretto da Luigi Mancinelli al Teatro Comunale di Bologna e debutt\u00f2 nella \"Gioconda\" di Ponchielli nel ruolo di Alvise al Teatro alla Scala, dove nel 1908 \u00e8 il Sommo sacerdote nella Vestale di Spontini con Ester Mazzoleni, Emilio De Marchi e Riccardo Stracciari cantata anche nel 1909 al Palais Garnier di Parigi e fu anche tra gli esecutori della prima assoluta di \"Gloria\" di Cilea. Sempre alla Scala nel 1909 \u00e8 Creonte in Medea (Cherubini) con la Mazzoleni.\nNel 1911 \u00e8 Don Basilio nel \"Barbiere di Siviglia\" con Graziella Pareto, Titta Ruffo e Giuseppe Kaschmann, Ramfis in Aida con Stracciari, il protagonista in \"Mefistofele\" e Baldassarre ne La Favorita con Alessandro Bonci e Stracciari diretto da Mancinelli al Teatro Costanzi di Roma, \"Mefistofele\" diretto da Vittorio Gui con Giuseppe Nessi al Teatro Regio di Torino ed al Teatro di Buenos Aires, ebbe grande successo come Raimondo in \"Lucia di Lammermoor\", insieme a Maria Barrientos, Titta Ruffo, Florencio Constantino, e poi in molte opere ancora in tutto il Sudamerica (Montevideo, San Paolo, Rio de Janeiro).\nSempre nel 1911 a Buenos Aires fu Don Basilio ne \"Il barbiere di Siviglia\", con Ruffo (Figaro), Maria Barrientos e Alessandro Bonci; Filippo II nel \"Don Carlo\" di Verdi con Florencio Constantino e Titta Ruffo, e poi ancora interprete ne \"La fanciulla del West\", \"Tristan und Isolde\" e altre.\nNel 1912 torna a Roma come Wotan nella Valchiria e di nuovo nel 1913 come Filippo II in Don Carlo con Mattia Battistini.\nAncora nel 1913 \u00e8 Oroveso in Norma (opera) diretto da Tullio Serafin con Edoardo Ferrari Fontana alla Scala dove \u00e8 Archibaldo nel successo della prima assoluta di L'amore dei tre re diretto da Serafin con Carlo Galeffi e Ferrari Fontana.\nSempre nello stesso anno \u00e8 Zaccaria in Nabucco diretto da Cleofonte Campanini al Teatro Regio di Parma cantato anche alla Scala con Galeffi dove nel 1914 \u00e8 Gurnemanz in Parsifal diretto da Serafin con Galeffi.\nAncora nel 1914 \u00e8 \"Mefistofele\" al Teatro La Fenice di Venezia, nel 1915 a Roma Mefistofele in Faust con Giuseppe Danise ed il protagonista in Mo\u00efse et Pharaon diretto da Pietro Mascagni a Bologna e nel 1916 Zaccaria in \"Nabucco\" con Fanny Anit\u00faa e Galeffi a Roma.\nNel 1918 \u00e8 di nuovo nel \"Mo\u00efse et Pharaon\", stavolta diretto da Ettore Panizza con Benvenuto Franci a Roma cantato anche alla Scala diretto da Serafin con Francesco Merli dove \u00e8 anche \"Mefistofele\" di Boito diretto da Arturo Toscanini con Beniamino Gigli.\nNel 1919 \u00e8 Archibaldo ne \"L'amore dei tre re\" diretto da Gino Marinuzzi con Gilda Dalla Rizza a Roma dove nel 1920 \u00e8 il Padre Guardiano ne La forza del destino con Battistini e Ciniro nella prima assoluta di Mirra (Alaleona).\nAncora nel 1920 \u00e8 il protagonista in \"Mo\u00efse et Pharaon\" diretto da Panizza al Teatro Donizetti di Bergamo e \"Mefistofele\" di Boito con Aureliano Pertile in Arena di Verona. \nNel 1924 \u00e8 Wotan ne L'oro del Reno con Nessi a Bologna e nel 1925 Gurnemanz in \"Parsifal\" a Roma ed il protagonista in \"Mo\u00efse et Pharaon\" in Arena di Verona.\nNel 1926 \u00e8 Wotan ne \"L'oro del Reno\" con Cesira Ferrani e Nessi, ne \"La Valchiria\" e Hagen ne Il crepuscolo degli dei con Bruna Castagna e la Ferrani diretto da Panizza alla Scala.\nNel 1927 \u00e8 \"Mefistofele\" di Boito a Bergamo e con Maria Zamboni e Francesco Dominici Bologna, nel 1928 Oroveso in \"Norma\" diretto da Marinuzzi con Claudia Muzio a Roma cantato anche nel 1931 al Teatro della Pergola di Firenze diretto da Gui con Iva Pacetti ed a Bergamo con Ebe Stignani e Bianca Scacciati.\nSempre nel 1931 \u00e8 Gurnemanz in \"Parsifal\" diretto da Antonio Guarnieri con Giovanni Inghilleri a Bologna e nel 1932 \"Mefistofele\" diretto da Antonino Votto con Pia Tassinari a Parma.\nNel 1933 \u00e8 Heinrich der Vogler in Lohengrin con Maria Caniglia, la Stignani, Pertile e Gaetano Viviani alla Scala e nel 1938 Wotan ne \"L'oro del Reno\" con Alessio De Paolis e Giulio Neri e Hagen ne \"Il crepuscolo degli dei\" diretto da Serafin a Roma e \"Mefistofele\" alle Terme di Caracalla diretto da Oliviero De Fabritiis con la Tassinari.\nIncisioni.\nOdeon Fonotipie.\nNota \"Alcune di queste fonotipie sono andate irrimediabilemente perdute o sono parte di collezioni private di qualche ignaro collezionista. Quelle menzionate sono tutte le fonotipie conosciute di Nazareno De Angelis prodotte dalla Odeon. Alcune di queste figurano nelle principali raccolte realizzate in omaggio all'arte del grande basso, fin dagli anni cinquanta. Le fonotipie che figurano come \"distrutte\" sono state eliminate dalla casa produttrice per difetti di incisione o di realizzazione, a tal proposito si consiglia di leggere la voce Cilindro fonografico e Fonografo\"\n\"Fonte: Catalogue general Odeon 1952 - ristampa fotostatica\"\nDischi 78 giri Columbia.\nDischi doppi:"}
{"id": "1435654", "revid": "643494", "url": "https://it.wikipedia.org/wiki?curid=1435654", "title": "Pete Postlethwaite", "text": "Biografia.\nNato a Warrington, figlio di William e Mary Geraldine. Postlethwaite \u00e8 un veterano della Royal Shakespeare Company con la quale ha portato in scena \"Sogno di una notte di mezza estate\" e \"Macbeth\". La sua carriera cinematografica inizia verso la fine degli anni settanta con il film di Ridley Scott \"I duellanti\", ma il suo primo successo \u00e8 \"Voci lontane... sempre presenti\" del 1988. Successivamente partecipa al film \"Amleto\" di Franco Zeffirelli, \"L'ultimo dei Mohicani\" e \"Alien\u00b3\".\nNel 1993 viene candidato all'Oscar come miglior attore non protagonista per il ruolo di Giuseppe Conlon in \"Nel nome del padre\" di Jim Sheridan, negli anni seguenti si \u00e8 fatto notare anche per le sue interpretazioni in film come \"I soliti sospetti\", \"Romeo + Giulietta di William Shakespeare\", \"Grazie, signora Thatcher\", \"Amistad\" e \"Omen - Il presagio\". Steven Spielberg lo ha definito \"Il miglior attore del mondo\". Nel 2004 \u00e8 stato insignito dell'Order of the British Empire.\nAl momento della morte, avvenuta nel 2011 all'et\u00e0 di 64 anni a causa di un cancro al pancreas, presso il \"Royal Shrewsbury Hospital\", viveva nello Shropshire con la moglie, la produttrice Jacqueline Morrish (sposata nel 2003) e i loro due figli, Billy (1989) e Lily (1996). \nPostlethwaite ha ricevuto sepoltura vicino alla sua casa nello Shropshire."}
{"id": "1435656", "revid": "1632387", "url": "https://it.wikipedia.org/wiki?curid=1435656", "title": "Beherit", "text": "I Beherit sono un gruppo finlandese black metal, attivo tra il 1989 e il 1995. Il termine \"Beherit\" significa Satana in siriaco. La band, i cui testi parlano soprattutto di satanismo, fu influente per molte band successive.\nNella loro carriera hanno attraversato tre fasi musicali: la prima (1989-1993), \u00e8 caratterizzata da un black metal con forti dosi di death metal; nella seconda (1993) il suono si modifica in un black metal ultra-lento, influenzato da certa ambient oscura; nella terza ed ultima fase (1994-1995), il black metal fu abbandonato per il dark ambient.\nStoria dei Beherit.\nIl gruppo nacque nel 1989 a Rovaniemi in Finlandia con il nome di Horny Malformity, cambiato successivamente in Pseudo-Christ, e poi in Beherit. Si fecero conoscere nel circuito underground, con tre demo seminali (\"Seventh Blasphemy\", \"Morbid Rehearsal\" e \"Demonomancy\") e con un EP (\"Dawn of Satan's Millennium\"), tutti editi nel 1990. Questi prodotti erano caratterizzati da suoni particolarmente grezzi, che intendevano esprimere malvagit\u00e0 e glacialit\u00e0.\nMarko Laiho (con lo pseudonimo di Nuclear Holocausto) e Sodomatic Slaughter, il batterista del gruppo, avevano suonato nei Goat Vulva, con i quali avevano pubblicato l'autoprodotto \"Crucifixions...\" nel 1989. I Goat Vulva proseguirono anche dopo la formazione dei Beherit, ma si sciolsero nel 1992, dopo la pubblicazione di \"Erotic Worship\". Rispetto ai Beherit, i Goat Vulva parlavano nei loro testi anche di sesso oltre che di Satana e delle tenebre.\nNel 1991 venne pubblicato uno split con i cileni Death Yell (black-death metal). Secondo varie fonti nel 1991 la Turbo Music diede una cifra cospicua per le registrazioni di The Oath of Black Blood, ma Nuclear Holocausto e gli altri componenti della band spesero tutto il denaro in droga e alcool, tanto che la casa discografica decise per \"vendetta\" di pubblicare il disco senza il consenso della band. La compilation comprendeva canzoni del demo Demonomancy e dell'EP Dawn of Satan's Millennium. La compilation venne poi comunque definita come il primo album della band.\nI Beherit cambiarono nuovamente nome in The Lord Diabolus, e pubblicarono nel 1992 sotto questo nome una demo autoprodotta (\"Down There...\") , nella quale lo stile del gruppo rimase invariato. Nello stesso anno ripresero il nome \"Beherit\" e pubblicarono \"promo 1992\".\nNel 1993 firmarono un contratto con la Spinefarm Records e pubblicarono il loro primo album (\"Drawing Down the Moon\"), caratterizzato da un black metal ultra-lento, molto diverso dal precedente stile musicale, e l'EP \"Messe de Morts\". I Beherit divennero un progetto personale del cantante, chitarrista e fondatore del gruppo, Marko Laiho (con lo pseudonimo di Nuclear Holocausto), che, perso interesse per il metal si era rivolto alla musica techno (e come dj prese il nome di Gamma-G). Nel 1994 e nel 1995 furono pubblicati gli album \"H418ov21.C\" e \"Electic Doom Synthesis\", caratterizzati dalla dark ambient unita alla musica elettronica.\nI Beherit cessarono di esistere nel 1996. L'ep \"Messe de Morts\" fu ristampato insieme all'ep \"Angelcunt\" dei connazionali Archgoat. Poco dopo la fine dei Beherit, Marko Laiho (sempre con lo pseudonimo di \"Nuclear Holocausto\") form\u00f2 un progetto di musica ambient chiamato Suuri Shamaani.\nDopo una silenzio durato di 14 anni Marko Laiho fa uscire nel 2009 il quinto album della band, chiamato \"Engram\"."}
{"id": "1435657", "revid": "71433", "url": "https://it.wikipedia.org/wiki?curid=1435657", "title": "Peter Postlethwaite", "text": ""}
{"id": "1435666", "revid": "287204", "url": "https://it.wikipedia.org/wiki?curid=1435666", "title": "Albestii de Muscel", "text": ""}
{"id": "1435667", "revid": "287204", "url": "https://it.wikipedia.org/wiki?curid=1435667", "title": "Albestii de Arges", "text": ""}
{"id": "1435675", "revid": "2056951", "url": "https://it.wikipedia.org/wiki?curid=1435675", "title": "Ruggiero Lattanzio", "text": "\u00c8 stato docente universitario presso l'Universit\u00e0 di Bari, primario e direttore sanitario dell'Ospedale di Barletta dal 1952 al 1986 e fondatore dell'AVIS e del Centro Immunoematologico presso il medesimo ospedale, primo e unico nella regione.\nBiografia.\nRuggiero Lattanzio nasce a Barletta il 27 luglio 1912, figlio d'arte, il padre Vito fu medico e sindaco di Barletta.\nDa giovane emerge nello sport campione di corsa veloce, nel 1928 a Napoli recordman italiano juniores negli 80 m con 9\" netti, nel 1930 campione centro meridionale salto in lungo a Roma con 6,92 m e nel 1935 recordman pugliese dei 100 m con 11\" netti a Bari.\nSi laurea in medicina e si specializza in chirurgia presso l'Universit\u00e0 di Bari col massimo dei voti.\nDopo la laurea incomincia la sua carriera nella Clinica Chirurgica dell'Universit\u00e0 di Bari, diretta dall'illustre prof. Carlo Righetti come specializzando, assistente, aiuto. Consegue le docenze universitarie in Patologia e Clinica Chirurgica, fu il primo a incominciare la chirurgia demolitiva polmonare ed esofagea nell'Universit\u00e0 di Bari nel 1950. Negli anni 1950-51 fu di fatto il direttore della Clinica poich\u00e9 il prof. Righetti in attesa del pensionamento si era trasferito a Roma. Partecipa come chirurgo militare alla Seconda guerra mondiale sul fronte greco-albanese, durante la quale viene nominato ufficiale comandante del reparto chirurgico dell'Ospedale Militare dell'Armata di Tirana. Per via del suo impegno su pi\u00f9 fronti - \u00e8 il primo a organizzare un gruppo di donatori di sangue e a usare la siringa Yubet per la trasfusione diretta del sangue - viene decorato al valor militare. Nel 1945 viene congedato col grado di maggiore.\nNel 1952 per concorso divenne Primario chirurgo e poi Direttore dell'ospedale di Barletta.\nAbile e valente chirurgo in grado di intervenire su diversi apparati e organi con la stessa perizia e maestria, considerato un vero maestro di chirurgia, giunge a effettuare 2.800 interventi annualmente di media e alta difficolt\u00e0. Forma diversi assistenti, che raggiunsero la docenza universitaria e il primariato. Diresse per ben 34 anni il reparto chirurgico del vecchio ospedale di Barletta.\nCome direttore sanitario dell'ospedale barlettano potenzia i reparti gi\u00e0 esistenti e ne istituisce altri 21, istituisce l'ospedaletto dei bambini con i reparti di pediatria, otorino, sala operatoria, laboratorio e radiologia pediatrici, istituisce la scuola infermieristica. Sotto la sua direzione l'ospedale passa da una media giornaliera di 50 ricoveri a circa 750 malati al giorno, indice di una migliorata efficienza della struttura, passando dalla terza categoria alla prima (uno dei tre della Puglia) in solo 11 anni. Unico nosocomio pugliese non capoluogo di provincia, secondo solo al Policlinico di Bari.\nFonda la Biblioteca scientifica e la Societ\u00e0 Medico Chirurgica (ora chiamata \"Carlo Righetti - Ruggiero Lattanzio\") presso la quale vengono realizzati 85 lavori scientifici pubblicati su riviste italiane e straniere.\nPromuove la costruzione dell'attuale presidio ospedaliero barlettano \"Mons. Dimiccoli\".\nL'AVIS.\nIl Prof. Lattanzio fu il primo in Italia meridionale a effettuare interventi chirurgici invasivi toracico-addominali, ebbe l'intuito e la necessit\u00e0 di conseguire una grossa quantit\u00e0 di sangue. In seguito a un incontro con il Fondatore e Presidente Nazionale dell'AVIS, dott. Vittorio Formentano fonda, con l'amico prof. Camillo De Luca, l'AVIS e il Centro Immunoematologico presso l'Ospedale di Barletta, primo e unico nella Regione nel 1952 . Unico centro in Italia a preparare e a fornire al Ministero della Difesa il sangue liofilizzato, necessario durante eventi bellici e grandi calamit\u00e0. Si impegna quindi alla diffusione dell'Avis nella regione, diventando il primo presidente provinciale di Bari e in seguito il primo presidente regionale. Per diffondere i principi dell'AVIS fra i giovani, fonda il Gruppo Sportivo AVIS Barletta (1959). Il gruppo abbina la cultura della donazione di sangue ai valori cardine dello sport generosit\u00e0, lealt\u00e0, dedizione. Il G.S. Avis Barletta colleziona diversi successi in campo regionale, nazionale e internazionale. Dal vivaio del GS. Avis Barletta nacque il penta olimpionico, recordman della velocit\u00e0 Pietro Mennea. In atletica leggera 7 volte campione italiano di marcia, Visini olimpionico 68-72, campioni nazionali e internazionali con Pietro Mennea fino a Monaco 72 (bronzo olimpico) campioni italiani allievi con la 4x100. Nel 1972 il prof. Lattanzio promuove la costruzione della pista di atletica nello stadio comunale di Barletta (oggi \"Cosimo Putilli\") e organizza il primo Meeting Internazionale di atletica leggera \"Citt\u00e0 di Barletta\" primo di molti, dove lo stesso Pietro Mennea fece registrare ben 3 record mondiali. Nel 1960 fonda l'Amatori Tennis club con ben 12 tornei internazionali dell'Adriatico, frequentato da diversi giocatori da Coppa Davis, il basket il canottaggio (regata pi\u00f9 lunga al mondo, 120 km), l'automobilismo. Il gruppo universitario, il gruppo studenti e numerosi gruppi aziendali. Fonda il giornale \"Sangue e Vita\" e istituisce il Premio Nazionale di Disegno.\nFu molto apprezzato come uomo e professionista tanto che numerose volte \u00e8 stato proposto candidato al Senato, ma egli ha sempre rifiutato poich\u00e9 riteneva che la sua opera pi\u00f9 importante fosse occuparsi dei malati.\nUna lapide commemorativa di marmo all'interno dell'ospedale barlettano recita \"Alla memoria del Prof. Dott. RUGGERO LATTANZIO Maestro di vita e di Dottrina che con la sua opera di Chirurgo preclaro e Insigne Clinico ha illustrato questo ospedale dal 1952 al 1986, profondendo scienza, costante attaccamento e fraterno rispetto per i suoi malati. L'Amministrazione pose a diuturno riconoscimento\".\nIn seguito alla sua morte, l'AVIS ha dato il suo nome alla sezione barlettana e gli ha poi dedicato nel 2007 un busto - realizzato dalla scultore barlettano Nunzio Quarto - posizionato nel salone d'ingresso dell'ospedale barlettano \"Mons. Dimiccoli\".\nPer l'Opera Ospedaliera sia per quella Avisina fu insignito della Medaglia d'Oro al Merito della Sanit\u00e0 Pubblica (primo in Puglia).\nFu insignito dell'onorificenza di Grande Ufficiale Ordine al Merito della Repubblica Italiana.\nDal Coni Stella d'Argento al Merito Sportivo.\nMedaglia D'Oro dal Comune di Barletta.\nCollegamenti esterni.\nhttp://www.avisbarletta.it/wp-content/uploads/2018/02/libro-avis-60-anniversaario.pdf"}
{"id": "1435676", "revid": "94647", "url": "https://it.wikipedia.org/wiki?curid=1435676", "title": "Proposizione secondaria", "text": ""}
{"id": "1435679", "revid": "2519", "url": "https://it.wikipedia.org/wiki?curid=1435679", "title": "San Jos\u00e9 (provincia)", "text": ""}
{"id": "1435680", "revid": "268111", "url": "https://it.wikipedia.org/wiki?curid=1435680", "title": "Aninoasa", "text": ""}
{"id": "1435682", "revid": "767487", "url": "https://it.wikipedia.org/wiki?curid=1435682", "title": "You Stupid Man", "text": "You Stupid Man \u00e8 una commedia romantica del 2002 i cui protagonisti sono Milla Jovovich, Denise Richards e David Krumholtz.\nIl film, scritto e diretto da Brian Burns, racconta le disavventure amorose di Owen, giornalista di New York.\nTrama.\nIl film inizia con la bella Chloe Francis e il suo ragazzo Owen che parlano sotto la neve a New York: la ragazza sta per diventare una stella della televisione e i due si giurano eterno amore nonostante la carriera di attrice costringa Chloe a trasferirsi a Los Angeles.\nDopo qualche tempo Owen decide di andare a Los Angeles dalla sua ragazza per sposarla e vivere per sempre insieme, tuttavia appena giunge agli studios televisivi sorprende Chloe insieme al suo coprotagonista Roger mentre copulano.\nTornato a New York il ragazzo riceve il conforto di suo fratello Jack. La stessa sera Jack parla con la fidanzata Diane e lei gli dice che consultando gli astri ha trovato l'anima gemella di Owen: Nadine (i due saranno il testimone e la damigella d'onore al matrimonio di Jack e Diane).\nIl giorno seguente alla fermata della metropolitana Jack parla a Owen di Nadine, dicendogli che anche Chloe sar\u00e0 presente al matrimonio. I due vengono interrotti da uno scherzo del fratello maggiore dei due, il poliziotto Brady, che aiutato da un collega scatta una fotografia dei due con le mani in alto e i pantaloni calati. Alla fine Jack convince Owen ad andare a cena con Nadine.\nNel locale Ellipsis Owen vede entrare Nadine, rimanendo senza parole per la bellezza della ragazza. I due si presentano ma la serata inizia subito male per un paragone infelice fatto da Owen tra le ragazze carine come Nadine e i cani di razza;\nla ragazza, offesa, prosegue la cena senza parlare, la sua espressione pretende delle scuse che, dopo un po' di resistenza da parte di Owen, arrivano. Tuttavia l'insistente parlare della sua ex e un secondo paragone infelice fa desumere che non seguir\u00e0 una seconda cena tra i due.\nUna settimana dopo i due fratelli Owen e Brady vanno in un locale in cerca di una compagna per il testimone.\nBrady aggancia subito una ragazza, Owen invece fugge da una che si incide le braccia facendosi dei \"sado\".\nIl ragazzo, scontento del posto e in preda all'aerofagia, si dirige all'uscita del locale, nel mentre sopraggiungono Nadine e Diane. Quest'ultima lascia i due futuri testimoni da soli. I due parlano di come sia andato male il loro primo appuntamento ma invece di recuperare la situazione si incolpano a vicenda. Alla fine Nadine manda Owen a quel paese, il ragazzo cade vittima di sonoro attacco aerofagico e la serata finisce come la settimana prima.\n\u00c8 il giorno del matrimonio, Owen rivede la sua ex Chloe. I due si parlano fino a litigare, sotto gli occhi di Nadine. Al banchetto Owen fa un discorso in onore degli sposi, \u00e8 talmente bello che fa colpo sulla testimone, che lo invita a bere qualcosa.\nI due ragazzi passeggiano assieme per andare in un locale, Nadine racconta a Owen di come sei mesi prima si sia lasciata con il ragazzo, dopo che, su richiesta di lei di una svolta nel rapporto, lui le propose di sposarla. Nel locale Owen parla di quanto a Chloe piacesse leggere il New York Post quando lui non c'era e di quando, dopo il tradimento, lui le porta il giornale in segno di perdono, in risposta al gesto la ragazza dice \"Non ci posso credere: sono finita di nuovo in prima pagina!\". Nadine inizia a ridere. I due iniziano a frequentarsi, vanno al cinema, tornano nel locale dove si sono visti la prima volta, diventano buoni amici.\nI tre fratelli fanno jogging assieme, Jack dice di aver conosciuto una ragazza in chat, Owen dice che Nadine la sta aiutando a riconquistare Chloe.\nSan Valentino, un uomo e una donna in un bar si giurano eterno amore, sopraggiungono Nadine e Owen. L'uomo \u00e8 Jeffrey, l'ex ragazzo di Nadine, la quale fa una scenata ai due, che se ne vanno. Fuori dal locale Nadine sfoga i suoi pensieri a Owen, il quale per calmarla la invita a essere la sua ragazza per il giorno di San Valentino, lei accetta e propone di \"girovagare senza meta\", come nei vecchi film di Hollywood tra le luci dei neon e le note di \"The trolley song\" (canzone pi\u00f9 volte ripresa nel film).\nNel loro girovagare i due ragazzi escono da un negozio di regali, si siedono e si scambiano i pacchi. Nadine regala delle pantofole snoopy perch\u00e9 \"non puoi avere i piedi freddi se devi affrontare una corsa a ostacoli\", riferito alla riconquista di Chloe. Owen regala uno specchio dicendo \"quando sono depresso mi tira su vederti sorridere e allora pensavo che la prossima volta che starai un po' gi\u00f9 ti baster\u00e0 guardare dentro questo specchio e vedere quanto il tuo sorriso \u00e8 meraviglioso\". Nadine \u00e8 sorpresa dal miglior complimento che gli abbia mai fatto un uomo e, dopo aver ringraziato, punzecchia Owen dicendogli che il messaggio finale del regalo \u00e8 che il suo sedere faccia schifo.\nStudios televisivi di New York, Owen deve fare un'intervista a Chloe, per l'occasione si fa accompagnare da Nadine. Una truccatrice sta preparando un body paint su Chloe, che lascia di stucco Owen, il quale inizia una piccante intervista, tuttavia dopo un po' il tempo si riavvolge, l'intervista \u00e8 stata solo un'immagine nella testa del ragazzo, che prende e se ne va.\nIn libreria ritroviamo Owen Nadine Jack e Diane che parlano dell'accaduto; Jack sfotte Owen mostrandogli la \"Guida completa per idioti per instaurare relazioni amorose\", quest'ultimo prende e se ne va, seguito da Nadine. Fuori dal negozio Nadine cerca di incoraggiare Owen, dicendogli che Chloe non \u00e8 poi cos\u00ec mergavigliosa come lui crede; i due iniziano a discutere animatamente, Owen rinfaccia a Nadine di aver spezzato il cuore al suo ex subito dopo aver soddisfatto il suo capriccio adolescenziale di farsi chiedere la mano. A questo punto Nadine in lacrime confessa che in realt\u00e0 Jeffrey l'ha tradita e inizia a piangere, Owen capisce la gaffe, si toglie una scarpa e se la mette in bocca, facendo morir dal ridere Nadine. I due si abbracciano.\nJack e Owen camminano sulle strade innevate, Jack parla della ragazza della chat e rivela che ne \u00e8 attratto al punto di eccitarsi in bagno dopo ogni conversazione. Tornato a casa Owen trova due messaggi nella segreteria: il primo \u00e8 di Nadine, ha affittato il film \"Incontriamoci a San Louis\" e lo invita a vederlo, il secondo \u00e8 di Chloe, dice che gli vuole parlare al pi\u00f9 presto.\nBussano alla porta di Nadine, la ragazza \u00e8 contenta di vedere Owen nello spioncino e apre. Owen dice \"Mi ha chiamato!\", Nadine (un po' delusa) \"Chi?\". Owen mostra il registratore tascabile col quale ha registrato il messaggio in segreteria, Nadine dice \"Hai registrato il messaggio???\", Owen \"Registro sempre i messaggi memorabili\".\nI due ascoltano il messaggio, Owen \u00e8 tutto eccitato, Nadine lo guarda sconsolata, trattiene le parole, fa finta di niente e alla fine dice di volerlo riascoltare.\nNel vialetto che porta al locale dell'incontro Owen prova vari stili del saluto che far\u00e0 a Chloe. Nel locale tuttavia il saluto \u00e8 un soltanto un susseguirsi di \"Hey!\". Seduti al tavolo Chloe parla del suo problema: dopo la fuga di Owen dall'intervista Chloe ha rivelato cose compromettenti al successivo intervistatore, quindi la ragazza vorrebbe una correzione dell'articolo. Owen, che si aspettava tutt'altro, si alza dal tavolo dicendo che lo sistemer\u00e0 e se ne va sconsolato.\nA casa di Nadine quest'ultima consola un Owen in lacrime dicendogli che trover\u00e0 una ragazza molto pi\u00f9 in gamba di lei. Su risposta negativa del ragazzo, Nadine lo prende per mano e lo conduce davanti a una bottiglietta di ketchup, dicendogli che anche se sul davanti c'\u00e8 l'etichetta molto bella, \u00e8 solo girandole intorno (cambiando prospettiva) che si leggono tutti gli ingredienti.\n\"Il fatto Owen \u00e8 che la storia tra te e Chloe io dico che la stai guardando da un punto di vista sbagliato, magari non era il momento giusto... o... magari... forse... c'\u00e8 qualcun altro che \u00e8... perfetto per te e... non riesci a vederlo perch\u00e9... non guardi le cose dalla giusta angolazione...\" Ovviamente il qualcun altro \u00e8 riferito a s\u00e9 stessa...\nI giorni passano e i due ragazzi continuano a frequentarsi. Jack, Diane, Owen e Nadine parlano in un supermercato. Diane dice di trovare molto bene Owen che risponde dicendo che, per merito del Ketchup, \u00e8 uscito con una ragazza a un appuntamento al buio. Jack e Diane di defilano, Nadine stupita chiede dettagli. Owen glieli racconta, Nadine gli dice che \u00e8 un maiale perch\u00e9 le ha fatto credere di provare dei sentimenti che non prova. Owen risponde che \u00e8 vero, ma l'importante \u00e8 che sia riuscito ad andare ad un appuntamento senza che sia stato un disastro. Nell'ascoltare quelle parole l'espressione di Nadine si fa sempre pi\u00f9 sconsolata e triste.\nQuando Owen dice che \u00e8 stato tutto merito del cambio di prospettiva Nadine risponde \"Spero di non aver sentito bene! sei proprio uno stupido!\" e esce dal supermercato. La ragazza ferma un taxi, Owen la insegue chiedendole perch\u00e9 lei pensi sia uno stupido, Nadine dice di lasciar perdere, Owen dice va bene, Nadine risponde che \u00e8 proprio per questo che \u00e8 stupido, perch\u00e9 se gli si dice di lasciar perdere lui lo fa.\nDiane tiene la mano a Jack mentre dorme. La ragazza gli parla del loro rapporto che si \u00e8 affievolito e di come devono smetterla di tenere la mano l'uno sulla gola dell'altro:\n\"dobbiamo riuscire ad allentare la presa!\".\nTempo dopo Owen a passeggio con la sua nuova ragazza incontra Nadine assieme a un uomo, le due coppie si presentano, due amici si riconciliano. Jack e Owen camminando di sera verso un locale. Jack parla di quanto si sia fatto difficile il rapporto con Diane da quando questi ha conosciuto la ragazza in chat.\nNel locale Diane e Nadine finiscono i preparativi per una festa. Quest'ultima confida all'amica di aver parlato al marito mentre dormiva, Nadine risponde che \u00e8 venuto il momento per Diane di parlargli seriamente. I due fratelli entrano nel locale, gli amici festeggiano Owen: \u00e8 il suo compleanno. Brady regala una foto gigante del festeggiato in mutande con le mani alzate alla fermata del metr\u00f2. Diane prende in disparte Jack e gli dice che l'amore tra loro \u00e8 di un genere sbagliato. Jack non capisce, la ragazza risponde di non riuscire pi\u00f9 a comunicare con lui: \" \u00e8 come se il mio amore si propagasse in cerchi e il tuo invece si propagasse in quadrati e ogni giorno giro per la casa in cerca di quei piccolissimi cerchi d'amore che mi piacciono tanto e non riesco pi\u00f9 a trovarli, e in parte \u00e8 anche colpa mia perch\u00e9 non vedo i piccolissimi quadrati d'amore che tu lasci in giro, e allora mi arrabbio perch\u00e9 nn sento il tuo amore e poi ti arrabbi anche tu perch\u00e9 tu lo lasci in giro e io non lo vedo, ecco perch\u00e9 forse \u00e8 il genere d'amore sbagliato...\". Jack risponde \"Posso dire una cosa? Dobbiamo riuscire ad allentare la presa!\", il ragazzo ha sentito sua moglie nel sonno. Diane capisce che il loro amore non \u00e8 finito e i due si baciano appassionatamente.\nSi spengono le candeline, Nadine fa un discorso:\n\"Ho letto da qualche parte che nella vita le cose succedono tre volte e che esistono due tipi di persone al mondo, quelli che credono che il tre porti fortuna e quelli che sono convinti che dopo tre colpi sei fuori. Bene, la prima volta che incontrai questo signore\" (Ndr.Owen) \"mi \u00e8 sembrato il peggior idiota che avessi mai conosciuto, davvero!! E... ha ha ha, la seconda volta che ho visto Owen, perdonate il francese, ha scorreggiato... per\u00f2 la terza, la terza volta ... siamo diventati amici, siamo diventati grandi amici... amico mio!!! Sei un numero fortunato!!\".\nFine della serata, Owen e Nadine, uno di fronte all'altra, lui le dice che \u00e8 speciale e la ringrazia, nei loro occhi c'\u00e8 l'amore, si baciano e vanno a casa di lui.\nNel letto i due ragazzi nudi si coccolano dopo aver fatto l'amore, Owen domanda che cosa succeder\u00e0 ora tra i due, Nadine risponde che non \u00e8 il caso di pensarci subito, di lasciar evolvere le cose naturalmente. La mattina dopo il ragazzo prepara la colazione per Nadine che gradisce molto il gesto, nel mentre il telefono squilla ma i due non gli danno peso, alla fine la segreteria telefonica registra la voce di Chloe, disperata. Nadine chiede a Owen di rispondere e in palpitante attesa ascolta la conversazione, sentendo che il ragazzo incontrer\u00e0 Chloe. \"Era veramente sconvolta\" dice lui. Con una rassegnazione triste e mal celata Nadine dice \"Owen, va!\". Il ragazzo si avvia, l'espressione di Nadine fa capire che il suo cuore \u00e8 andato in pezzi.\nAll'appuntamento Chloe in lacrime esprime tutto il suo dispiacere per aver ferito Owen, parla di come non potesse perdere l'occasione di diventare famosa:\n\"Era come avere l'occasione di imparare all'improvviso a volare... e dovevo vedere cosa si provava... ma come in tutte le cose c'era un prezzo da pagare, e io ho pagato un prezzo troppo alto, quando ti ho perso...\" Il ragazzo risponde: \"Tu non mi hai perso!\" I due si baciano.\nOwen e Nadine camminano in una strada affollata, la ragazza parla di come la sera prima abbiano commesso uno sbaglio presi dalla passione del momento, il ragazzo si sente sollevato, risponde che comunque possono continuare a frequentarsi, e che le far\u00e0 conoscere Chloe, una sera o l'altra. Nadine prima di rispondere si volta e entra in un taxi, gli occhi si gonfiano di lacrime e annuisce.\nNei giorni successivi i due ricongiunti passano molto tempo assieme, ma la ragazza \u00e8 troppo presa dalla sua vanit\u00e0, Owen lo avverte, parlando con su fratello Brady capisce lo sbaglio fatto avendo illuso Nadine e, dopo aver troncato con Chloe, corre a casa della ragazza.\nNadine \u00e8 arrabbiatissima e dopo essersi sfogata lo manda via.\nIl ragazzo nei giorni successivi prova in tutti i modi a farsi perdonare dalla ragazza, lasciandole messaggi di scuse alla segreteria, proiettandole il film \"Incontriamoci a Saint Louis\" sulla parete fuori casa, invano.\n\u00c8 sera, un Owen triste chiede al telefono notizie di Nadine al fratello Jack, poi il suo sguardo cade sulle pantofole snoopy, il regalo di San Valentino. Il ragazzo va sotto casa di Nadine, per aspettarla, con ai piedi le pantofole snoopy, indispensabili nella \"corsa a ostacoli\" che sta affrontando per riconquistarla. La ragazza arriva, la serata \u00e8 fredda, Owen tira fuori il registratore tascabile la voce che ne esce \u00e8 sempre quella di Nadine I due si si riconciliano.\nCerimonia per il rinnovo delle promesse di matrimonio di Jack e Diane, Owen e Nadine ancora testimoni. Le parole \"Lo voglio!\" echeggiano nella sala, al \"vi dichiaro marito e moglie\" Jack e Diane di baciano e scendono dal palco."}
{"id": "1435688", "revid": "22475", "url": "https://it.wikipedia.org/wiki?curid=1435688", "title": "Sede storica della Cassa di Risparmio di Firenze", "text": "La sede storica della Cassa di Risparmio di Firenze, che ha ospitato la sede della banca dal 1865 al 2009, si trova a Firenze in via Bufalini 6, dove dal 2009 vi \u00e8 la sede dell'omonima fondazione. Dal punto di vista architettonico si tratta di una delle pi\u00f9 famose opere di Giovanni Michelucci e tra i capolavori dell'architettura del Novecento a Firenze. Anticamente qui sorgeva il Palazzo Pucci di Ottavio, del quale resta solo la facciata, gi\u00e0 appartenuto alla famiglia Pucci.\nOggi la sede della banca si \u00e8 spostata in un nuovo complesso architettonico a Novoli.\nStoria.\nPalazzo Pucci di Ottavio.\nIl palazzo apparteneva a un ramo secondario della famiglia Pucci e venne realizzato alla fine del Cinquecento da un architetto ignoto, poco lontano dal palazzo del ramo principale della famiglia (palazzo Pucci). Il nome di \"Ottavio\" deriva dal pi\u00f9 importante esponente di questo ramo, Ottavio Pucci, che nel Seicento fu senatore ed ottenne il titolo di marchese. Il palazzo visse il suo momento d'oro alla fine del XIX secolo, quando fu la residenza di Giuseppe Pucci, amante dell'arte e della cultura e appassionato collezionista, soprattutto di monete antiche e di libri. Alla sua morte il palazzo pass\u00f2 in via ereditaria alle sue due sorelle, una sposata Guicciardini e l'altra Bourbon del Monte. Riscattato dai Guicciardini, il palazzo venne venduto nel 1865 a Cosimo Ridolfi, per farne la sede della Cassa di Risparmio di Firenze della quale era tra i soci fondatori.\nSede della Cassa di Risparmio di Firenze.\nA seguito del trasferimento della capitale a Firenze, la Cassa di Risparmio dovette abbandonare i locali al pian terreno del palazzo Medici Riccardi, occupati fin dall'anno della fondazione dell'Istituto (1829), e acquist\u00f2 come nuova sede un palazzo nobiliare in via de' Cresci, oggi via Bufalini, primo nucleo del complesso immobiliare di propriet\u00e0 della Banca che negli anni successivi vennero progressivamente estese fino a piazza Santa Maria Nuova, a via de' Servi e, per via del Castellaccio, alla retrostante piazza Brunelleschi, per un'area di 13.500\u00a0m2.\nLa rapida crescita della Cassa rese necessaria una prima ristrutturazione del palazzo, curata nel 1886 dall'architetto Ulisse Faldi, il quale trasform\u00f2 radicalmente gli interni mantenendo integro soltanto il prospetto su via Bufalini.\nNel 1931 nuove aree vennero acquistate dall'ospedale di Santa Maria Nuova, mentre tutto il comparto divenne oggetto di un piano di ristrutturazione urbanistico che prevedeva l'apertura della attuale piazza Brunelleschi, l'isolamento della Rotonda degli Angeli e la costruzione della Casa del Mutilato, su progetto dell'architetto Rodolfo Sabatini.\nIn base ad un accordo stipulato tra la Cassa di Risparmio, il Comune di Firenze e l'Universit\u00e0, venne inoltre prevista una nuova strada di collegamento tra via Bufalini e la futura piazza Brunelleschi, tangente agli edifici della Cassa. Lasciato in sospeso per varie ragioni, il progetto venne ripreso negli anni '50 nell'aspetto riguardante la viabilit\u00e0.\nLa forte crescita della Cassa rese nel frattempo indispensabile la costruzione di una nuova sede, per la quale nel 1953 l'architetto Giovanni Michelucci venne incaricato di studiare il progetto di massima.\nIl lotto a disposizione consisteva in un vasto cortile rettangolare delimitato ad est dall'antica speziera dell'ospedale, da una piccola corte attigua e dall'ala \"delle Donne\" realizzata nel XVIII secolo da Giovan Battista Pieratti, saldata a nord con la Facolt\u00e0 di architettura ospitata nel convento di Santa Maria degli Angeli; a sud il lotto era chiuso dalla facciata settecentesca della sede della Cassa e ad ovest delle strutture ottocentesche costruite dal Faldi e da un grande giardino che, secondo Michelucci, suggeriva l'impostazione funzionale dell'edificio.\nDurante l'elaborazione del progetto, la facciata su via Bufalini costitu\u00ec l'oggetto di un contenzioso con la locale Soprintendenza, che si oppose alla proposta avanzata da Michelucci di abbattimento e di sostituzione con un nuovo fronte - di cui furono fornite numerose versioni - fino ad imporre \"feticisticamente\" il mantenimento della cortina muraria esistente.\nIl 25 marzo 1954 venne posta la prima pietra del nuovo fabbricato da realizzarsi su un'area di circa 1865\u00a0m2., per un volume complessivo di 34.500\u00a0m3. di cui 7.700 interrati. L'edificio doveva comprendere un grande salone per il pubblico, la cassa cambiali, gli uffici, l'autorimessa e il caveau.\nA Giovanni Michelucci si devono il progetto e la direzione artistica dell'opera. La costruzione fu inaugurata il 29 settembre 1957.\nNel 1960 la Soprintendenza, nonostante le precedenti polemiche sulla facciata, con uno speciale finanziamento dalla Cassa decise l'abbattimento della antica speziera e la sua sostituzione con un nuovo portico falso antico, identico a quello del braccio opposto dell'ospedale, su progetto dell'architetto Nello Bemporad.\nLa farmacia venne ricostruita \"in stile\" mentre sul fornice centrale del portico veniva collocato un busto di Bernardo Buontalenti, opera dello scultore Mario Moschi. Il fornice doveva costituire l'accesso alla nuova strada di collegamento con la retrostante piazza Brunelleschi, di cui furono per\u00f2 realizzati soltanto 125 metri, utilizzati come accesso ai garage.\nArchitettura.\nAssecondando l'andamento del lotto, l'edificio \u00e8 costituito da un corpo rettangolare sviluppato in senso longitudinale nel quale si individuano tre parti principali: \nEvitando soluzioni di continuit\u00e0 nella cortina della strada, l'edificio conserva su via Bufalini la mediocre facciata \"in stile\" settecentesca che, sebbene vincolata dalla Soprintendenza per evitarne la sostituzione con un nuovo fronte, fu dalla Soprintendenza stessa \"falsificata\" con l'apertura di nuove finestre per ragioni di simmetria e con l'aggiunta di cornici lapidee, in sostituzione di quelle originali di cemento.\nLa facciata preesistente dissimula le caratteristiche e le funzioni dell'interno, denunciate invece sul nuovo, lungo fronte laterale vetrato e centinato dalle voltine metalliche di copertura che dialoga con le arcate dell'ospedale di Santa Maria Nuova, da cui \u00e8 separato da una strada interna.\nSuperato l'atrio, pavimentato in marmo e rivestito in lastre di pietra serena, ci si immette in un'ampia galleria sulla quale, separati dalla spina dei percorsi interni, si aprono a destra il salone per il pubblico, orientato verso l'ospedale e a sinistra lo scalone in lastre di perlato di Vicenza e i saloncini riservati - l'ala, cio\u00e8, degli uffici, affacciata sul giardino.\nNel grande, luminoso spazio interno del salone il concetto michelucciano del \"percorso\", come prolungamento della strada cittadina, \"si svolge pure in quota sulle balconate a sbalzo proiettate verso il vano centrale, unico e a doppia altezza\": la sala \u00e8 contenuta da due imponenti telai longitudinali sui quali poggia la struttura portante di copertura, costituita da travi a V in lamiera d'acciaio, preferite, per rapidit\u00e0 di costruzione, a quelle in cemento armato precompresso originariamente previste da Michelucci. Le travi a V sono collegate da una trave centrale e portano nella zona terminale le volticine iconoidiche in lamiera rinforzata da ferri ad U.\nLa falda inclinata di copertura \u00e8 in lamiera di acciaio piegata secondo un profilo tipo \"Zores\" e si appoggia sulla trave di collegamento e sulla struttura perimetrale in cemento armato. L'isolamento della copertura \u00e8 realizzato in lana di roccia, tavolato di legno a doghe unite ad incastro e poggianti su tamponi di gomma, doppio strato di cartone catramato e manto in alluminio protetto da vernice anticorrosiva.\nA circa due terzi dell'altezza di ciascun pilastro del telaio esterno (5,80\u00a0m) partono le mensole di sostegno del ballatoio superiore, in parte aggettante all'esterno ed in parte affacciato sulla sala, alla quale \u00e8 collegato tramite una scala elicoidale.\nPer non rendere la struttura del ballatoio visivamente prevaricante rispetto a quella principale della copertura, sono state evitate le mensole uniche a vantaggio di mensole accoppiate le quali, all'esterno, portano a loro volta esilissimi pilastri che scandiscono il fronte sulla via interna.\nIl telaio opposto porta all'altezza del primo piano (3,20\u00a0m) la pensilina del mezzanino sopra la galleria centrale.\nIl percorso interno del salone si articola quindi in pi\u00f9 livelli ed \u00e8 avvolto dalla luminosit\u00e0 pacata e costante proveniente dallo \"shed\" della copertura e dalle vetrate del fronte sulla strada interna, ripartite da infissi in alluminio anodizzato bronzo e costituite da un vetro Termolux esterno e da un vetro semidoppio lucido interno.\nIl fronte sulla strada interna presenta un impaginato compatto e fortemente geometrizzato, scandito dalla successione dei pilastroni al pian terreno, dai sottili pilastri doppi al primo piano e dalle strutture metalliche dei serramenti. Orizzontalmente \u00e8 ripartito in tre settori, con un basamento continuo e leggermente aggettante, uno sporto superiore sorretto dalle doppie mensole affiancate ai pilastri e il coronamento costituito dalle volticine coniche in leggera sporgenza, secondo un disegno compositivo che nel suo complesso risulterebbe la trasfigurazione astratta delle quinte stradali fiorentine tardo medievali. Sul fondo si salda il blocco squadrato della Cassa cambiali, che denuncia fortemente all'esterno la massiccia struttura in cemento armato\nLa facciata dell'ala degli uffici prospetta sul giardino e si caratterizza invece per la fitta griglia metallica, in aggetto a partire dal primo piano, che funge da frangisole e ripete la modularit\u00e0 dei telai in cemento armato. L'ala si salda al corpo preesistente tramite lo snodo dello scalone leggermente ruotato verso il centro del giardino, sul quale si proietta con l'aggetto dei ripiani, chiusi da vetrate a tutta altezza.\nCompletamente aperta, l'ariosa struttura della scala ribadisce il concetto di percorribilit\u00e0 e di fruibilit\u00e0 che presiede allo spazio realizzato, nonch\u00e9 la fondamentale presenza del giardino, sul quale tutti gli ambienti sono proiettati e che a sua volta invade l'interno grazie alla preponderante presenza di pareti vetrate.\nAl primo piano, gli uffici che hanno relazione con i servizi di sportello hanno libero affacciamento sul grande salone; ai piani superiori la distribuzione degli ambienti \u00e8 affidata al lungo corridoio centrale.\nVa notata la variet\u00e0 materica degli elementi interni: il legno noce chiaro degli infissi interni e delle ringhiere dei ballatoi, il ferro delle ringhiere delle scale, il cemento a vista, l'intonaco bianco dei tamponamenti, i marmi delle pavimentazioni e delle scale e la grande cura dei particolari nella realizzazione di uno spazio estremamente vivo e dinamico.\nFortuna critica.\nGrande \u00e8 stata la fortuna critica dell'opera michelucciana, oggetto di un cospicuo numero di pubblicazioni. Il primo a spiegare l'edificio fu lo stesso Michelucci, che poneva l'accento sul tema del 'percorso' interno collegato direttamente alla strada per \"dare il senso di continuit\u00e0 con la citt\u00e0 e di partecipazione alla vita che si svolge nei vari settori della Banca\". Spazio fruibile a tutti gli effetti, l'opera di Michelucci concretizzava inoltre un nuovo concetto di \"banca\", non pi\u00f9 chiusa e diffidente verso la citt\u00e0 ma la continua comunicazione degli spazi interni ed esterni e degli interni fra loro.\nLugli coglieva nella nuova Cassa di Risparmio la ricerca architettonica di Muchelucci, che \"da una multiformit\u00e0 di elementi\" giunge \"ad uno spazio unico, in cui ogni elemento, pur gerarchicamente ordinato, si trasfonda negli altri senza rottura e compartimenti stagni\" ed individuava i due aspetti fondamentali della banca, ben distinti sebbene perfettamente fusi: il \"deposito di beni\" concretizzato nell'edificio per uffici prospiciente il giardino, il luogo di scambio e contrattazione nel salone del pubblico a pian terreno.\nKoenig giudicava la Cassa come \"la pi\u00f9 conosciuta ed apprezzata\" fra le opere di Michelucci inserite nell'ambiente urbano, e vi individuava uno spazio \"qualificato attraverso i dettagli\", propri della struttura - cerniere, viti, incastri - saltando \"a pi\u00e8 pari\" i problemi di gusto, secondo un lessico \"brutalista\".\nLa critica pi\u00f9 recente riconosce nello spazio della Cassa la concretizzazione dell'idea michelucciana della \"nuova citt\u00e0\", improntata a una convivenza curiosa e cordiale, in cui anche il \"vagamente intimidatorio\" universo della banca pu\u00f2 tradursi \"in un rassicurante spettacolo allestito sulla scena 'naturale' del giardino che si intravede sul fondo\"."}
{"id": "1435689", "revid": "173006", "url": "https://it.wikipedia.org/wiki?curid=1435689", "title": "Marchesato del Carretto", "text": ""}
{"id": "1435690", "revid": "125365571", "url": "https://it.wikipedia.org/wiki?curid=1435690", "title": "Samovar", "text": "Un samovar ( ) \u00e8 un contenitore metallico tradizionalmente usato in Russia ed in altri paesi slavi, in Iran, nel Kashmir e in Turchia per scaldare l'acqua.\nPoich\u00e9 l'acqua calda \u00e8 normalmente usata per la preparazione del t\u00e8, molti samovar presentano nella parte alta un alloggiamento atto a sostenere e scaldare una teiera di t\u00e8 concentrato.\nL'origine del samovar \u00e8 piuttosto controversa: alcuni sostengono che il samovar provenga dall'Asia centrale, mentre altri sostengono che sia stato inventato in Russia visto che in Iran non apparve prima del XVIII secolo e la stessa parola \"samovar\", universalmente utilizzata, \u00e8 di origine russa.\nI samovar tradizionali sono alimentati a carbone o a carbonella, mentre quelli moderni utilizzano l'elettricit\u00e0 e funzionano come un normale distributore d'acqua calda.\nDescrizione.\nUn samovar tradizionale pu\u00f2 avere un aspetto molto diverso a seconda dei tipi: a urna o a cratere, cilindrico, sferico, liscio, dorato o finemente cesellato, ma essenzialmente si tratta di un contenitore metallico munito di rubinetto sulla parte inferiore con all'interno un tubo, sempre metallico, che lo attraversa verticalmente. Il tubo \u00e8 riempito con del combustibile solido che bruciando scalda l'acqua circostante. In alto un comignolo di 15-20 centimetri ne assicura il tiraggio. La capacit\u00e0 di un samovar varia da un litro a \"40 secchi\" (400 litri).\nUna volta acceso, la teiera posizionata in alto \u00e8 scaldata dai gas caldi in uscita. Nella teiera si prepara lo \"zavarka\" (\u0437\u0430\u0432\u0430\u0440\u043a\u0430), un t\u00e8 molto concentrato che viene servito diluito con il \"kipjatok\" (\u043a\u0438\u043f\u044f\u0442\u043e\u043a - acqua bollente) in rapporto di circa uno a dieci o comunque a seconda dei gusti.\nQualunque combustibile che bruci lentamente come la carbonella o le pigne secche \u00e8 adatto. In passato quando non era utilizzato, era mantenuto caldo su fuoco lento, per essere rapidamente ravvivato, con l'aiuto di un mantice, al momento del bisogno. Il samovar era importante in ogni famiglia russa: oltre ad essere un'economica fonte d'acqua calda sempre disponibile rappresentava il focolare domestico. Ai nostri giorni il samovar \u00e8 ormai associato a una nostalgica e vecchia Russia.\nStoria del samovar in Russia.\nIl precursore del samovar fu lo \"sbitennik\" (\u0441\u0431\u0438\u0442\u0435\u043d\u043d\u0438\u043a), un oggetto che serviva per preparare lo \"sbiten\" (\u0441\u0431\u0438\u0442\u0435\u043d\u044c), una bevanda calda a base di miele e spezie. Uno \"sbitennik\" somiglia a un bollitore munito di gambe e riscaldato da un tubo e ricorda un samovar.\nIntorno alla fine del XVIII secolo, un armaiolo russo, Fedor Lisitsyn, apr\u00ec una piccola officina a Tula, una cittadina a sud di Mosca, cuore dell'industria bellica russa. Lisitsyn e i suoi due figli, lavorando nel tempo libero, progettarono come costruire in serie il samovar, un insolito oggetto finora realizzato singolarmente dagli artigiani nella regione degli Urali.\nL'officina di Lisitsyn fu la prima a produrre industrialmente i samovar che ebbero un grande successo, sulla cui onda nacquero numerose altre fabbriche che portarono Tula, negli anni 1830, ad essere la capitale della fabbricazione dei samovar.\nDurante il XIX secolo l'uso del samovar divenne molto popolare nelle grandi citt\u00e0 come San Pietroburgo e Mosca tanto da diventare inseparabilmente legato alla cultura russa. Grandi della letteratura russa come Pushkin, Tolstoj, Gogol, Dostoevskij e Chekhov citarono regolarmente il samovar nelle loro opere.\nNella seconda met\u00e0 del secolo, la fabbricazione dei samovar si diffuse anche a Mosca, San Pietroburgo e in alcune aree industrializzate della Siberia e degli Urali, tuttavia Tula mantenne il suo ruolo di primo piano in questa produzione.\nDa allora, quattro sono i modelli divenuti tradizionali: cilindrico, a botte, sferico e, senz'altro il pi\u00f9 bello, a cratere che ricorda l'antico vaso greco cos\u00ec chiamato.\nL'inizio del XX secolo fu segnato da tentativi di innovazione con petrolio, cherosene o benzina, ma non ebbero molto successo sia per il forte odore dei combustibili che per il maggior rischio d'incendio o d'esplosione. Le ferrovie russe ne riconobbero la praticit\u00e0 e, dopo aver prima sperimentato il samovar sulle carrozze lusso della Transiberiana, lo resero ancor pi\u00f9 popolare installandolo su tutte le carrozze dei treni a lunga percorrenza. In seguito furono sostituiti gradatamente con bollitori conosciuti in Unione sovietica come \"Titani\" (\u0442\u0438\u0442\u0430\u043d).\nI \"Titani\" sono dotati di controlli come il livello dell'acqua e la temperatura e spesso sono inseriti in contenitori esteticamente curati. Normalmente installati all'estremit\u00e0 del corridoio sono a disposizione dei viaggiatori che desiderassero dell'acqua calda durante il lungo viaggio.\nI tradizionali samovar sopravvivono solo nelle carrozze lusso sotto l'attenta sorveglianza del personale.\nDurante la prima guerra mondiale e i seguenti moti della rivoluzione e della guerra civile il \"design\" e la tecnologia furono semplificati e adattati all'uso militare. Tipici di questo periodo sono i samovar cilindrici saldati e privi di decorazioni.\nGli anni venti e trenta furono caratterizzati dalla collettivizzazione e industrializzazione stalinista. Le piccole officine che fabbricavano samovar furono integrate in grandi industrie oppure dismesse. La quantit\u00e0 divenne pi\u00f9 importante della qualit\u00e0. Risale a questo periodo la fondazione a Tula della pi\u00f9 grande industria per la produzione di samovar: la \"\u0160tamp\" (\u0428\u0442\u0430\u043c\u043f).\nGli anni cinquanta e sessanta introdussero l'invenzione del samovar elettrico in metallo nichelato. Finiva cos\u00ec il regno fin qui incontrastato del samovar a combustibile solido. Il sottile aroma del fumo lascia il posto ai benefici derivanti dalla facilit\u00e0 d'uso e dalla economicit\u00e0: si riduce il tempo necessario per la pulizia e per la preparazione del t\u00e8, inoltre la nichelatura protegge l'ottone dalla corrosione molto pi\u00f9 a lungo. Le famiglie e la ristorazione collettiva adottarono rapidamente la nuova tecnologia, solo le ferrovie rimasero e rimangono fedeli al tradizionale, fumoso samovar a combustibile.\nDurante la stagnazione Brezhneviana i samovar non subiscono alcuna modifica, solo in occasione dei giochi olimpici del 1980 ne furono venduti ai visitatori stranieri moltissimi e il samovar ottenne la fama internazionale diventando il simbolo stesso della Russia.\nSolo l'ondata capitalistica degli anni novanta ha riacceso l'innovazione. Personale fuoriuscito dalla \u0160tamp ha fondato nuove societ\u00e0 che ora si contendono in concorrenza il mercato proponendo nuove soluzioni.\nSamovar a combustibile solido.\nGran parte dei samovar di questo tipo hanno la base quadrata munita di quattro gambette che li mantengono sollevati dal piano dei mobili, in modo da non danneggiarli con il calore.\nUno stelo (\"\u0161eika\", \u0448\u0435\u0439\u043a\u0430) sorregge la camera di ventilazione che, munita lungo il perimetro di una serie di aperture, permette all'aria di alimentare la combustione. L'insieme della base e dello stelo si chiama \"poddon\" (\u043f\u043e\u0434\u0434\u043e\u043d).\nLa caldaia montata sopra racchiude all'interno uno spesso tubo (\"truba\", \u0442\u0440\u0443\u0431\u0430) che costituisce la camera di combustione. Il fondo di questo tubo \u00e8 separato dalla camera di ventilazione da una piccola griglia (\"kolosnik\", \u043a\u043e\u043b\u043e\u0441\u043d\u0438\u043a) che sorregge il combustibile.\nDalla parte inferiore della caldaia sporge un piccolo rubinetto (\"kran\", \u043a\u0440\u0430\u043d) composto da tre parti: una rondella decorata (\"repe\u00ebk\", \u0440\u0435\u043f\u0435\u0451\u043a) a contatto con la caldaia che assicura la stabilit\u00e0 del montaggio, la cannella pi\u00f9 o meno decorata e una valvola munita di leva (\"vetka\", \u0432\u0435\u0442\u043a\u0430). La valvola \u00e8 formata da un tronco di cono forato trasversale; nelle due posizioni estreme la valvola \u00e8 chiusa, mentre in posizione centrale l'acqua defluisce attraverso il foro. Il peso stesso della valvola e del manico mantiene l'assieme: per smontarlo basta estrarlo tirando verso l'alto.\nSul coperchio della caldaia due piccoli manici chiamati \"coni\" (\"\u0161i\u0161ki\", \u0448\u0438\u0448\u043a\u0438) permettono di maneggiarlo anche caldo. Dei piccoli buchi (\"du\u0161niki\", \u0434\u0443\u0448\u043d\u0438\u043a\u0438) permettono l'uscita del vapore: impedisce alla caldaia di andare in pressione ed esplodere e contemporaneamente riscalda la teiera.\nIl tutto \u00e8 sormontato da un supporto, simile a una corona spesso finemente decorato, per la teiera chiamato \"konforka\" (\u043a\u043e\u043d\u0444\u043e\u0440\u043a\u0430) o \"kamforka\" (\u043a\u0430\u043c\u0444\u043e\u0440\u043a\u0430).\nInfine il samovar ha due accessori, un coperchio e una estensione del camino che possono essere montati alternativamente all'uscita del tubo di riscaldamento.\nSamovar elettrico.\nI samovar elettrici normalmente mantengono l'aspetto tradizionale, ma sono immediatamente riconoscibili perch\u00e9 al posto dei fori di ventilazione presentano una presa di corrente.\nIl caratteristico tubo in cui si bruciava il combustibile \u00e8 sostituito da una resistenza elettrica a spirale posta all'interno della caldaia. L'assenza del camino ha permesso di posizionare i fori di sfiato del vapore al centro, posizione pi\u00f9 adatta per il riscaldamento della teiera.\nIn alcuni modelli un galleggiante spegne la resistenza quando questa non \u00e8 pi\u00f9 sommersa dall'acqua. Oltre a questo l'unica parte mobile \u00e8 il rubinetto.\nCome usare un samovar.\nAl giorno d'oggi i samovar a combustibile sono oggetti da utilizzare esclusivamente all'aperto.\nLa prima operazione da fare \u00e8 pulirlo completamente: un samovar ben tenuto e lustrato \u00e8 un segno di grande ospitalit\u00e0 e mostra riguardo verso l'ospite. Riempita la caldaia con acqua, inserire un vassoio sotto il samovar, evitando cos\u00ec che acqua, cenere o lapilli che dovessero cadere danneggino il tavolo. Ora aggiungere il combustibile. I Russi, in alternativa alla carbonella, usano tradizionalmente pigne secche che aggiungono al t\u00e8 un leggero aroma di resina. Se si utilizza del carbone di legna \u00e8 importante che non sia trattato. I pezzi in carbone compresso esistenti in commercio producono troppo calore e potrebbero danneggiare il samovar specialmente se il livello dell'acqua diventasse troppo basso.\nIndipendentemente dal combustibile utilizzato \u00e8 necessario accenderlo. La tradizione vuole che si utilizzino cortecce di betulla o piccoli ramoscelli secchi d'abete chiamati \"pautina\" (ragnatela). Durante il periodo sovietico un popolare detto (humor russo) diceva che la Pravda, il giornale del partito comunista, fosse particolarmente adatto ad essere usato come esca. In ogni caso la carta \u00e8 pi\u00f9 che adatta; in alternativa utilizzare braci ardenti prelevandole con le pinze da un caminetto o da un braciere. Una volta innescata la combustione ravvivare il fuoco ventilando, poi collegare la prolunga del camino e attendere che l'acqua bolla. Con un fuoco intenso, quattro litri d'acqua possono essere portati all'ebollizione in 20 minuti. Per diminuire l'intensit\u00e0 della fiamma sostituire la prolunga del camino con il coperchio, per aumentare il calore occorre invece ventilare.\nI samovar elettrici invece possono essere utilizzati anche all'interno perch\u00e9 necessitano solo di una presa di corrente. Se il samovar non \u00e8 munito di un interruttore di minimo livello, assicurarsi che l'intera resistenza sia coperta dall'acqua prima di accenderlo. Una volta che l'acqua \u00e8 in ebollizione versare il contenuto della teiera posta sopra il samovar che conterr\u00e0 il t\u00e8 concentrato nelle tazze e allungarlo con l'acqua bollente che \u00e8 presente dentro il samovar stesso utilizzando il rubinettino che \u00e8 presente frontalmente.\nSamovar in Iran.\nIn Iran, dove i samovar sono diffusi da almeno due secoli, ovunque sono ancora utilizzati samovar elettrici oppure alimentati con olio o gas naturale. I samovar, o \"sam\u0101var\" come si pronuncia in persiano, originariamente furono importati dalla Russia, poi gli artigiani iraniani li produssero in proprio secondo i dettami dell'arte persiana. Bor\u016bjerd, citt\u00e0 situata nell'Iran occidentale, ne divenne il principale centro di produzione e ancor oggi alcune officine producono samovar artigianalmente. I migliori samovar di Borujerd sono costruiti con argento tedesco e appartengono alla famosa arte Varsho-Sazi spesso mostrata nei musei dell'Iran e dei paesi occidentali come esempio di arte iraniana."}
{"id": "1435693", "revid": "1233442", "url": "https://it.wikipedia.org/wiki?curid=1435693", "title": "Sede centrale della Cassa di Risparmio", "text": ""}
{"id": "1435699", "revid": "838137", "url": "https://it.wikipedia.org/wiki?curid=1435699", "title": "Procurator XX hereditatium", "text": "Il procurator XX hereditatium era un procuratore di rango equestre che si occupava per l'imperatore della riscossione della tassa sull'eredit\u00e0 dei cittadini romani, gravante per 1/20 (5%) sul totale dei beni. La tassa, che venne istituita da Augusto, fu in primo tempo affidata alle cure di un liberto, poi nel corso del I d.C., ad un cavaliere.\nSvetonio racconta che Augusto, quando gli venivano lasciate parti di eredit\u00e0 da chiunque, aveva l'abitudine di restituirle immediatamente ai figli del defunto o, nel caso fossero troppo giovani, di restituirle il giorno in cui questi avessero indossato la toga virile, oppure il giorno delle nozze, addirittura aggiungendovi qualcosa di suo.\nFunzioni.\nLa carica riguardava il controllo sulla riscossione sull'eredit\u00e0 dei cittadini dell'intero Impero e quindi aveva sede in Roma, dove giungevano i contributi versati nelle singole province ed in Italia. Il \"procurator XX hereditatium\" era nominato direttamente dall'imperatore a cui solo rendeva conto. Sotto la sua autorit\u00e0 aveva un \"comitatus\" di liberti e schiavi, che organizzavano questo particolare ufficio dell'imposizione indiretta. Indiretta, poich\u00e9 era indirizzata unicamente ai soli cittadini romani.\nLa procuratela \"XX hereditatium\" era un incarico di carattere finanziario, di grande importanza, situato fra le cariche ducenarie di maggior rilievo."}
{"id": "1435703", "revid": "98464", "url": "https://it.wikipedia.org/wiki?curid=1435703", "title": "Rotonda del Brunelleschi", "text": "La Rotonda del Brunelleschi \u00e8 una chiesa di Firenze.\nStoria.\nFu progettata nel 1434 da Filippo Brunelleschi come studio di edificio a pianta centrale, con forma ottagonale all'interno e con sedici facciate all'esterno. La commissionarono gli eredi del celebre Filippo degli Scolari, detto Pippo Spano, che alla sua morte nel 1426 lasci\u00f2 5.000 fiorini d'oro all'Arte dei Mercatanti di Calimala, per far costruire una chiesa camaldolese, dedicata alla Vergine e ai dodici Apostoli. Il famoso condottiero fiorentino era stato arruolato nell'esercito del re d'Ungheria e imperatore Sigismondo che, per ricompensarlo delle vittorie contro i Turchi gli dette onori e ricchezze, il titolo di conte e quello di \"Spano\" (generale) delle armate reali e imperiali di Sigismondo.\nCurarono la costruzione il fratello di Filippo Matteo degli Scolari, cavaliere e governatore di Serbia, e il cugino Andrea, vescovo di Gran Varadino (citt\u00e0 ungherese, oggi parte dell'attuale Romania, legata al culto di San Ladislao e luogo di sepoltura dell'imperatore Sigismondo), entrambi dalle riuscite carriere nate grazie alla fortunata avventura ungherese di \"Pippo\". Venne quindi deciso di aggiungere una cappella esterna al camaldolese monastero di Santa Maria degli Angeli, che all'epoca era un importante centro culturale, grazie al priore Ambrogio Traversari che era diventato nel 1436 priore generale dell'ordine, e grazie alle frequentazioni di intellettuali quali Coluccio Salutati, Leonardo Bruni, Carlo Marsuppini, Niccol\u00f2 Niccoli, Paolo dal Pozzo Toscanelli, Palla di Noferi Strozzi e Cosimo il Vecchio de' Medici. Al progetto contribu\u00ec poi anche il lascito di Matteo, nel frattempo deceduto, per arrivare a circa 5000 fiorini.\nL'esecuzione del progetto venne interrotta, perch\u00e9 la Repubblica requis\u00ec il lascito per sopperire alle spese della guerra contro Lucca (dal 1437), rimase il rudere alto circa sette metri, che fu poi chiamato dal popolo \"il Castellaccio\". Esso era inserito nel muro di confine dell'orto del monastero, finch\u00e9 non venne coperto con un tetto.\nLe mura vennero coperte con un tetto nel XVII secolo e nel XIX secolo si costruirono sopra alcune stanze e il locale serv\u00ec come studio allo scultore Enrico Pazzi. Fu ristrutturata da Rodolfo Sabatini solo nel 1937 seguendo il disegno del suo ideatore ma senza riuscire a dare un aspetto unitario all'edificio, che rimane comunque diviso in parte bassa con i tipici costoloni in pietra serena, e parte alta senza decorazioni. La scelta operata dal progettista fu quella di completare le strutture rinascimentali con una nuova porzione dal linguaggio asciutto e pi\u00f9 legato alla contemporaneit\u00e0 - coprendo l'aula in assoluta autonomia, cos\u00ec da non turbare l'architettura brunelleschiana con eccessivi contrasti. ha ospitato a lungo le aule del Centro linguistico d'Ateneo, oggi spostate in via degli Alfani, ed oggi appartiene ancora all'Universit\u00e0 di Firenze, sebbene non venga utilizzato.\nDescrizione.\nIl progetto di Brunelleschi.\nLa rotonda di Santa Maria degli Angeli, che richiama certe forme di Santo Stefano Rotondo (all'epoca chiesa nazionale ungherese in Roma), \u00e8 l'unico edificio a pianta centrale progettato da Brunelleschi senza doversi misurare con strutture continue. Dell'assetto originario resta, tra le varie testimonianze, un disegno abbastanza fedele di Giuliano da Sangallo (Biblioteca Vaticana, Cod. Lat. Barb. 4424, c. 17v.), che mostra un impianto a simmetria raggiata con asse verticale. Non si conosce una fonte di ispirazione precisa, a parte alcune affinit\u00e0 con edifici romani come il cosiddetto tempio di Minerva Medica. \nLa pianta \u00e8 ottagonale e su ciascun lato si apre una cappella, circondata attorno all'aula centrale da arcate e lesene in pietra serena. L'altare doveva trovarsi probabilmente al centro, coperto da una cupola. Ciascuna cappella, di forma quadrata con due nicchie ai lati che la facevano sembrare ellittica, aveva una parete piana verso l'esterno, mentre negli spazi dei pilastri erano tagliate nicchie esterne forse destinate ad essere decorate da statue. Le nicchie interne dovevano essere in comunicazione l'una con l'altra, in modo da generare un andamento circolare dello spazio. \nLa riflessione sulla pianta centrale della Rotonda nacque pi\u00f9 o meno in contemporanea con la progettazione di Santo Spirito e delle Tribune morte della Cupola di Santa Maria del Fiore. Nel 1444 le fonti riportano come il maestro forn\u00ec l'idea per la rotonda della basilica della Santissima Annunziata a Firenze, affidata poi a Michelozzo che la ridisegn\u00f2. \nIl genere della rotonda, inaugurato da Brunelleschi, ebbe particolare fortuna dalla fine del XV secolo fino alla met\u00e0 del XVI, ispirando numerosi architetti e ponendosi come momento iniziale della riflessione rinascimentale sulla pianta centrale. La pianta disegnata da Giuliano da Sangallo sul suo taccuino fu copiata da Leonardo da Vinci all'epoca del viaggio di quest'ultimo a Milano. Tra i disegni architettonici leonardiani del periodo milanese, che influenzeranno anche Bramante e tra cui spiccano le immagini di chiese a pianta centrale circondate da cappelle radiali, si trova un progetto per una chiesa a pianta ottagonale circondata da cappelle (Institut de France, Manoscritto B, c. 95r.) molto simile alla Rotonda brunelleschiana.\nIl completamento moderno.\nOggi nella Rotonda la matrice geometrica ottagonale dell'impianto originario viene enfatizzata tramite la sovrapposizione al volume in pietra di una cornice e di un tamburo semplicemente intonacati: su ciascuno degli otto lati del tamburo si apre un occhio con cornice in mattoni, mentre al centro della copertura \u00e8 posto, lievemente rialzato, un lucernario, anch'esso ottagonale. \nUn'aula attrezzata montata al centro della struttura impedisce oggi di apprezzare l'originale architettura a pianta centrale dell'edificio"}
{"id": "1435705", "revid": "1431409", "url": "https://it.wikipedia.org/wiki?curid=1435705", "title": "Chris Mulkey", "text": "Biografia.\nNoto per aver interpretato il ruolo di Hank Jennings nella serie tv \"I segreti di Twin Peaks\", Mulkey, attore professionista dal 1976, negli anni recita con i pi\u00f9 influenti registi del panorama internazionale tra i quali Walter Hill (\"I cavalieri dalle lunghe ombre\", \"48 ore\" e \"Broken Trail - Un viaggio pericoloso\"), Michael Crichton (\"Runaway\"), Tony Scott (\"The Fan - Il mito\"), John Woo (\"\") e Warren Beatty (\"Bulworth - Il senatore\").\nAggiudicatosi una nomina gli Independent Spirit Awards 1989, come miglior attore protagonista per la commedia \"Patti Rocks\", l'artista da sempre attivo anche in televisione, tra il 1999- 2000 presta la voce al personaggio Shriek in \"Batman of the Future\". Nel 2006 come guest star partecipa all'episodio di \"Lost\" intitolato \"Ulteriori istruzioni\". \n\u00c8 sposato con l'attrice Karen Landry e vivono a Los Angeles con le loro due figlie: Amelia ed Elizabeth.\nNell'agosto del 2005 ha inciso un album discografico.\nDoppiatori italiani.\nNelle versioni in italiano delle opere in cui ha recitato, Chris Mulkey \u00e8 stato doppiato da:\nDa doppiatore \u00e8 sostituito da:"}
{"id": "1435706", "revid": "38120", "url": "https://it.wikipedia.org/wiki?curid=1435706", "title": "Arte dei Mercanti", "text": ""}
{"id": "1435708", "revid": "36426", "url": "https://it.wikipedia.org/wiki?curid=1435708", "title": "Filippo Scolari", "text": ""}
{"id": "1435709", "revid": "149726", "url": "https://it.wikipedia.org/wiki?curid=1435709", "title": "Melas zom\u00f2s", "text": ""}
{"id": "1435710", "revid": "36426", "url": "https://it.wikipedia.org/wiki?curid=1435710", "title": "Rotonda degli Scolari", "text": ""}
{"id": "1435711", "revid": "36426", "url": "https://it.wikipedia.org/wiki?curid=1435711", "title": "Rotonda degli Angeli", "text": ""}
{"id": "1435712", "revid": "729019", "url": "https://it.wikipedia.org/wiki?curid=1435712", "title": "Aeroporto di Nizza Costa Azzurra", "text": "L'Aeroporto di Nizza Costa Azzurra (IATA: NCE, ICAO: LFMN), (in francese: \"A\u00e9roport de Nice C\u00f4te d'Azur\") \u00e8 un aeroporto francese situato nella citt\u00e0 di Nizza, nel dipartimento delle Alpi Marittime.\nStrategia.\nL'aeroporto di Nizza \u00e8 il terzo aeroporto francese per traffico passeggeri, dopo Parigi-Charles de Gaulle e Parigi-Orly riuniti nell'entit\u00e0 \"Groupe ADP\" e prima di Lione-Saint-Exup\u00e9ry, \u00e8 il 35\u00ba aeroporto europeo (2007).\nServe tutta la Costa Azzurra da Cannes a Mentone, i dipartimenti Alpi dell'Alta Provenza e Varo ed il Principato di Monaco. Inoltre ha valenza transnazionale visto che la Provincia di Imperia fa riferimento ad esso.\nDati tecnici.\nL'aeroporto copre un'area di pi\u00f9 di 3,7\u00a0km\u00b2.\nCapacit\u00e0 teorica\nTerminal 1\nTerminal 2\nTerminal Cargo"}
{"id": "1435714", "revid": "305330", "url": "https://it.wikipedia.org/wiki?curid=1435714", "title": "Peter Sarnak", "text": "Biografia.\nAllievo di Paul Cohen, \u00e8 stato professore di Matematica all'Universit\u00e0 di Princeton e dal 2002 \u00e8 editore degli Annals of Mathematics. \u00c8 membro permanente dell'Institute for Advanced Study di Princeton.\nNel 2014, viene insignito del Premio Wolf per la matematica per i suoi studi in teoria dei numeri, analisi e combinatoria. "}
{"id": "1435720", "revid": "12165784", "url": "https://it.wikipedia.org/wiki?curid=1435720", "title": "Hashemi Rafsanjani", "text": ""}
{"id": "1435722", "revid": "167080", "url": "https://it.wikipedia.org/wiki?curid=1435722", "title": "Libagioni", "text": ""}
{"id": "1435723", "revid": "838137", "url": "https://it.wikipedia.org/wiki?curid=1435723", "title": "Tito Terrasidio", "text": "Dopo la sottomissione dei popoli che vivevano nell'attuale Bretagna, Crasso acquartier\u00f2 per l'inverno la settima legione nel paese degli Andi, che vivevano nei pressi dell'Oceano. Dato che in quella zona c'era poco frumento, Crasso invi\u00f2 nelle citt\u00e0 limitrofe molti prefetti e tribuni militari a cercar viveri, tra cui Tito Terrasidio presso gli Esuvi, Marco Trebio Gallo presso i Coriosoliti, Quinto Velanio e Tito Silio presso i Veneti. Su esempio di questi ultimi, che avevano preso in ostaggio Velanio e Silio pensando di poterli scambiare con gli ostaggi che avevano dato a Crasso, anche gli altri popoli sequestrarono Terrasidio e Trebio Gallo. Questi quattro ufficiali, di rango equestre, sono menzionati solo in quest'occasione."}
{"id": "1435724", "revid": "547992", "url": "https://it.wikipedia.org/wiki?curid=1435724", "title": "Marco Trebio Gallo", "text": "Dopo la sottomissione dei popoli che vivevano nell'attuale Bretagna, Crasso acquartier\u00f2 per l'inverno la settima legione nel paese degli Andi, che vivevano nei pressi dell'Oceano. Dato che in quella zona c'era poco frumento, Crasso invi\u00f2 nelle citt\u00e0 limitrofe molti prefetti e tribuni militari a cercar viveri, tra cui Tito Terrasidio presso gli Esuvi, Marco Trebio Gallo presso i Coriosoliti, Quinto Velanio e Tito Silio presso i Veneti. Su esempio di questi ultimi, che avevano preso in ostaggio Velanio e Silio pensando di poterli scambiare con gli ostaggi che avevano dato a Crasso, anche gli altri popoli sequestrarono Terrasidio e Trebio Gallo. Questi quattro ufficiali, di rango equestre, sono menzionati solo in quest'occasione."}
{"id": "1435725", "revid": "124123", "url": "https://it.wikipedia.org/wiki?curid=1435725", "title": "Quinto Velanio", "text": "Dopo la sottomissione dei popoli che vivevano nell'attuale Bretagna, Crasso acquartier\u00f2 per l'inverno la settima legione nel paese degli Andi, che vivevano nei pressi dell'Oceano. Dato che in quella zona c'era poco frumento, Crasso invi\u00f2 nelle citt\u00e0 limitrofe molti prefetti e tribuni militari a cercar viveri, tra cui Tito Terrasidio presso gli Esuvi, Marco Trebio Gallo presso i Coriosoliti, Quinto Velanio e Tito Silio presso i Veneti. Su esempio di questi ultimi, che avevano preso in ostaggio Velanio e Silio pensando di poterli scambiare con gli ostaggi che avevano dato a Crasso, anche gli altri popoli sequestrarono Terrasidio e Trebio Gallo. Questi quattro ufficiali, di rango equestre, sono menzionati solo in quest'occasione."}
{"id": "1435726", "revid": "838137", "url": "https://it.wikipedia.org/wiki?curid=1435726", "title": "Tito Silio", "text": "Dopo la sottomissione dei popoli che vivevano nell'attuale Bretagna, Crasso acquartier\u00f2 per l'inverno la settima legione nel paese degli Andi, che vivevano nei pressi dell'Oceano. Dato che in quella zona c'era poco frumento, Crasso invi\u00f2 nelle citt\u00e0 limitrofe molti prefetti e tribuni militari a cercar viveri, tra cui Tito Terrasidio presso gli Esuvi, Marco Trebio Gallo presso i Coriosoliti, Quinto Velanio e Tito Silio presso i Veneti. Su esempio di questi ultimi, che avevano preso in ostaggio Velanio e Silio pensando di poterli scambiare con gli ostaggi che avevano dato a Crasso, anche gli altri popoli sequestrarono Terrasidio e Trebio Gallo. Questi quattro ufficiali, di rango equestre, sono menzionati solo in quest'occasione."}
{"id": "1435734", "revid": "12165855", "url": "https://it.wikipedia.org/wiki?curid=1435734", "title": "Seyyed", "text": ""}
{"id": "1435751", "revid": "924361", "url": "https://it.wikipedia.org/wiki?curid=1435751", "title": "Strage della corriera fantasma", "text": "La strage della corriera fantasma, conosciuta anche come strage della corriera della morte, \u00e8 stata una serie di delitti commessi tra il 16 e 17 maggio 1945 a Concordia sulla Secchia e San Possidonio, in provincia di Modena. Nei giorni successivi alla liberazione d'Italia al termine della seconda guerra mondiale, la polizia partigiana di Concordia ferm\u00f2 almeno un camion (successivamente ribattezzato \"corriera\" dalla stampa giornalistica) proveniente da Brescia che trasportava alcune decine di passeggeri, tra cui 16 ex militi della Repubblica Sociale Italiana che vennero uccisi e sepolti in due fosse comuni. Dopo 23 anni fu rinvenuta una terza fossa comune anche a San Possidonio.\nPer tali delitti si sono svolti due processi nel 1950-1951 e nel 1970: in quello relativo ai fatti di Concordia furono condannati due ex partigiani, mentre il procedimento per i fatti di San Possidonio vide il proscioglimento degli accusati per amnistia e prescrizione del reato.\nLa strage di Concordia.\nNel maggio 1945, a seguito dell'ultima offensiva alleata in Italia che port\u00f2 alla caduta della Repubblica Sociale Italiana, molti civili e molti soldati di origine meridionale del disciolto esercito fascista si trovarono quindi separati dalle proprie famiglie\nIl Vaticano, attraverso la Pontificia Opera di Assistenza, si adoper\u00f2 per permettere il rientro a casa di tutti gli sfollati che si trovavano al nord e mise a disposizione diversi autocarri per renderne possibile il rientro.\nSu uno di questi autocarri in partenza da Brescia il 14 maggio 1945 trovarono posto 43 passeggeri di cui numerosi ex Internati Militari Italiani provenienti dai campi in Germania e alcuni ex militi della RSI della scuola allievi ufficiali della GNR di Oderzo, in provincia di Treviso. Tutti i passeggeri erano muniti di un lasciapassare rilasciato dal CLN. Sul mezzo, prima della partenza fu issata la bandiera vaticana.\nL'autocarro, nel suo tragitto, fu fermato presso Concordia sulla Secchia dalla Polizia partigiana e i passeggeri furono costretti a scendere per effettuare controlli. Di costoro, sedici furono trattenuti mentre gli altri poterono proseguire il viaggio fino a Modena, dove il mezzo sub\u00ec un cambio di programma e dovette rientrare a Brescia per effettuare un nuovo carico. I passeggeri lasciati a Modena tentarono poi di raggiungere le proprie abitazioni con mezzi di fortuna. I sedici fermati furono le prime vittime della cosiddetta \"corriera fantasma\". Le notizie frammentarie che circolavano nel frattempo e la preoccupazione dei parenti degli scomparsi contribuirono alla diffusione di notizie erronee come la scomparsa dell'intero gruppo di passeggeri e dello stesso autocarro.\nRinvenimento dei corpi.\nNel 1946 fu rinvenuta a Moglia (provincia di Mantova) una fossa comune con sei corpi appartenenti a un primo gruppo di vittime, mentre nel novembre 1948 fu rinvenuta a Villanuova di Concordia una seconda fossa comune con un gruppo di dieci vittime che, grazie agli effetti personali, furono identificati per i passeggeri arrivati da Brescia. In base a ricostruzioni successive si scopr\u00ec che i sedici passeggeri furono dapprima condotti a Villa Medici di Concordia ove furono derubati e malmenati. Poi la notte tra il 16 e 17 maggio furono nuovamente prelevati e dopo essere stati condotti nel vicino podere furono uccisi.\nLe vittime rinvenute a Concordia.\nIn base agli atti processuali nel territorio di Concordia fu possibile identificare solo i resti di undici delle vittime mentre cinque rimasero ignote:\nIl processo di Viterbo.\nSolo dopo il processo tenuto presso la corte d'assise di Viterbo dal 15 dicembre 1950 al 15 gennaio 1951 si pot\u00e9 procedere ad una ricostruzione dell'accaduto. Ai partigiani convenuti in veste di imputati furono contestati i reati di concorso in sequestro continuato ed aggravato di persona, concorso in omicidio aggravato continuato e concorso in malversazione continuata. Il processo, che lasci\u00f2 insoluti alcuni punti come il numero delle vittime che in base alle testimonianze appariva pi\u00f9 elevato, condann\u00f2 il comandante e il vicecomandante della polizia partigiana locale Armando Forti e Giovanni Bernardi per il reato di omicidio continuato alla pena di 25 anni di reclusione, di cui 16 anni e sette mesi condonati a seguito di amnistie.\nIl 3 novembre 1953 la Corte d'assise d'appello di Roma conferm\u00f2 la sentenza di primo grado, che divenne definitiva il 16 febbraio 1955 quando la Corte di Cassazione respinse i ricorsi presentati dai condannati.\nGli scavi di San Possidonio.\nNel gennaio 1968 furono ritrovate nel \"fondo Pacchioni\" di San Possidonio, comune limitrofo a Concordia sulla Secchia, sei scheletri di cui alcuni con il teschio forato. Sulla base delle testimonianze dei locali furono ritenute appartenere alle vittime della strage della corriera fantasma. Le nuove indagini svolte dai carabinieri portarono ad ipotizzare che in realt\u00e0 da Brescia fossero partiti almeno tre autocarri e che un secondo gruppo pi\u00f9 consistente di passeggeri fosse stato condotto prima a Carpi e poi alla Casa del Popolo di San Possidonio. Dodici prigionieri qui detenuti sarebbero stati poi prelevati e uccisi nelle campagne limitrofe. Nel sul luogo in cui furono rinvenute le ossa fu eretto un crocifisso e un monumento commemorativo.\nIl secondo processo sulla corriera fantasma si concluse il 31 ottobre 1970 presso il tribunale di Modena con l'assoluzione per amnistia e prescrizione degli accusati Onorio Borghi, Armando Borsari, Angiolino Campagnoli e Remo Pollastri.\nLe ossa ritrovate vennero tumulate in tre loculi anonimi il 10 febbraio 1971 al cimitero di San Cataldo di Modena.\nNel 1990 Gualtiero Pia chiese di riavere indietro i resti del fratello Jacopo Renzo Pia, in viaggio sulla \"corriera fantasma\" e forse ucciso a San Possidonio. Tuttavia non fu in grado di riconoscere nulla tra le ossa rinvenute a San Possidonio, bens\u00ec forse alcuni dei resti trovati a Concordia nel 1946. Sulla richiesta postuma, venne aperto un procedimento da parte della procura di Modena che riapr\u00ec le polemiche dei movimenti di destra della zona.\nOssa rinvenute a San Giovanni in Persiceto.\nNegli anni 1960 fu rivenuta a San Giovanni in Persiceto (Bologna) una fossa comune contenente 34 scheletri, che furono raccolti in 32 cassette e sepolti nel locale cimitero con funerali solenni.\nInizialmente si ipotizz\u00f2 che i resti appartenessero agli altri passeggeri della \"corriera fantasma\" partita da Brescia, ma successivi test al carbonio 14 sui resti, effettuati dopo 50 anni su iniziativa dell'Associazione Nazionale Partigiani d'Italia, nel 2012 appurarono che le ossa risalivano in realt\u00e0 al medioevo, in un periodo compreso tra il IX e il XII secolo."}
{"id": "1435761", "revid": "126257", "url": "https://it.wikipedia.org/wiki?curid=1435761", "title": "Esuvi", "text": "Gli Esuvi erano un popolo celtico della Gallia che \u00e8 vissuto sulla costa della Normandia settentrionale e nell'interno fino alla regione di Sees. Sono tra i popoli sottomessi nel 57 a.C. da Publio Licinio Crasso e poi ribellatisi l'anno successivo all'occupazione della settima legione di Gaio Giulio Cesare. "}
{"id": "1435771", "revid": "198277", "url": "https://it.wikipedia.org/wiki?curid=1435771", "title": "J\u00fcrgen Sch\u00fctz", "text": "\u00c8 deceduto nel 1995, all'et\u00e0 di 55 anni, in seguito di un tumore della laringe.\nCarriera.\nTra i primi tedeschi scesi in Italia nel secondo dopoguerra, in patria giocava con il , ma era cresciuto nell'Urania, sempre di Dortmund.\nTesserato dalla Roma per le sue qualit\u00e0 di centrocampista d'attacco, non mantenne in pieno le promesse, restando un po' un atleta \"misterioso\" e finendo presto per essere messo da parte, anche in seguito ad alcuni problemi a un menisco.\nVenne in seguito prestato prima al Messina e poi al Torino, per tornare di nuovo nella capitale per un'ulteriore annata. Troppo chiuso da Peir\u00f2, venne ceduto al Brescia. Torn\u00f2 in Germania per terminarvi la carriera, giocando ancora diversi anni."}
{"id": "1435779", "revid": "1781168", "url": "https://it.wikipedia.org/wiki?curid=1435779", "title": "Giuseppe Reverberi", "text": "Vita.\nDopo aver frequentato il seminario a Roma ed essere stato ordinato sacerdote nel 1924, si dedic\u00f2 agli studi di Biologia presso la Facolt\u00e0 di Scienze naturali della Sapienza - Universit\u00e0 di Roma, e ottenne la libera docenza nel 1933. Divenne professore di Biologia generale alla Pontificia Universit\u00e0 Lateranense, dove ebbe fra i suoi allievi Cornelio Fabro, e poi alla Stazione zoologica Anton Dohrn di Napoli. Divent\u00f2 professore universitario di zoologia all'Universit\u00e0 degli Studi di Palermo nel 1948, e si prodig\u00f2 a ricostruire l'Istituto di Zoologia gravemente danneggiato durante la II guerra mondiale.\nOpere.\nAffermato autore nel campo delle ricerche sull'embriologia sperimentale. Dimostr\u00f2 in particolare che la determinazione dei territori osservabili nelle uova fecondate delle Ascidie, viene sempre preceduta nell'uovo vergine da una condizione di totipotenza. Altri importanti studi sulla determinazione del sesso nei crostacei isopodi parassiti.\nTra le sue opere giova ricordare una \"Introduzione alla embriologia sperimentale\", oltre alla supervisione della raccolta collettanea di \"Experimential embryology of marine and freshwater invertebrates\"."}
{"id": "1435783", "revid": "767487", "url": "https://it.wikipedia.org/wiki?curid=1435783", "title": "Coriosoliti", "text": "I Coriosoliti furono un popolo celtico della Gallia che erano stanziati lungo la costa a ovest della penisola di Cotentin, nel dipartimento di C\u00f4tes-du-Nord. \nFurono tra i popoli sottomessi nel 57 a.C. dal legato di Gaio Giulio Cesare Publio Licinio Crasso al comando della Settima legione e poi ribellatisi l'anno successivo all'occupazione romana. "}
{"id": "1435794", "revid": "404449", "url": "https://it.wikipedia.org/wiki?curid=1435794", "title": "Pian di Palma", "text": "Pian di Palma \u00e8 una zona pianeggiante situata vicino al fiume Albegna, a nord-ovest di Saturnia, nel comune di Manciano, in provincia di Grosseto.\nIn questa zona \u00e8 presente la necropoli etrusca del Puntone risalente al VII-V secolo a.C. composta quasi esclusivamente da tombe a tumulo realizzate con lastre di travertino: l'antico insediamento portava il nome di \"Palmule\".\nNon lontano dalla necropoli si trova l'area delle \"Caldine\" o \"Scogli del Bagno Santo\", ai piedi di un dirupo in travertino sgorgava sino agli anni quaranta una sorgente di acqua calda sulfurea, qui erano state costruite due vasche dove molta gente andava a fare i bagni per curare le malattie della pelle, da questo la localit\u00e0 ha preso il nome di \"Scogli del Bagno Santo\". Le testimonianze sono tuttora visibili, in quanto ogni persona che veniva guarita dalle acque lasciava una piccola croce incisa sulla parete di travertino, poi, in seguito a movimenti tellurici, la sorgente \u00e8 deviata ed attualmente sgorga a circa 200-300 metri di distanza in mezzo ad un campo."}
{"id": "1435804", "revid": "57342", "url": "https://it.wikipedia.org/wiki?curid=1435804", "title": "Ebe Stignani", "text": " \nBiografia.\nNasce da famiglia romagnola originaria di Bagnacavallo. Nel 1916, a 13 anni, si iscrive al Conservatorio San Pietro a Majella, dove studia pianoforte con Florestano Rossomandi e composizione con Camillo De Nardis. Il suo desiderio \u00e8 diventare insegnante, ma durante un saggio di canto il maestro Agostino Roche ne scopre le doti di cantante e la invita a specializzarsi anche in quella disciplina. Nel 1923 si diploma in pianoforte e l'anno successivo in canto.\nDebutta al Teatro San Carlo di Napoli nel 1925 come Amneris in \"Aida\" di Giuseppe Verdi e inizia poi la carriera internazionale esibendosi nei teatri del Sudamerica (specialmente Argentina e Cile), dove diviene in breve tempo uno dei mezzosoprano pi\u00f9 richiesti, soprattutto per le interpretazioni dei ruoli verdiani.\nDagli anni trenta al 1956 \u00e8 ospite fissa del Teatro alla Scala, dove viene chiamata da Arturo Toscanini, interpretando svariati ruoli, tra cui Eboli, Adalgisa, Laura, Azucena, Leonora. Inaugura alla Scala almeno venti stagioni d'opera. Canta inoltre al Covent Garden di Londra nel 1937, 1939, 1952, 55 e 57, a San Francisco nel 1938 e 1948. Sempre nel 1948 canta al Carnegie Hall di New York, a Chicago nel 1955. Nel 1953 doppia Lois Maxwell nel film \"Aida\".\nPartecipa alle prime rappresentazioni de \"Le preziose ridicole\" di Felice Lattuada (Cathos) nel 1929 e di \"Lucrezia\" di Ottorino Respighi (Voce) nel 1937. Tra i suoi partner preferiti Beniamino Gigli, Mario Del Monaco, Renata Tebaldi, Maria Callas.\nNel 1935 si stabilisce a Imola e il 18 ottobre 1941 si sposa con l'ingegnere Alfredo Sciti; dal matrimonio nasce un figlio. Nel 1958, in seguito alla scoperta di una malattia a un rene che ne richiede l'asportazione, decide di ritirarsi dalle scene. Trascorre a Imola il resto della vita e muore all'et\u00e0 di 71 anni.\nNel 1977 il consiglio comunale di Imola intitol\u00f2 alla sua memoria il Teatro comunale.\nNel 2019 \u00e8 stata intitolata alla cantante lirica la sala principale del ridotto del Teatro Goldoni di Bagnacavallo.\nVocalit\u00e0 e personalit\u00e0 interpretativa.\nDefinita \"una delle pi\u00f9 grandi cantanti italiane di sempre\" e \"una delle pi\u00f9 belle voci di mezzo soprano italiane\", era dotata di una voce di bellissimo timbro, di grande ampiezza ed estensione (dal fa naturale grave al do diesis sovracuto, che le consent\u00ec di affrontare anche ruoli scritti per contralto e soprano drammatico) e sorretta da un'eccellente tecnica. Fu musicalmente adatta a tutti gli stili, anche per la sua solida formazione musicale di pianista.\nPremio Ebe Stignani.\nNel 2018 si \u00e8 tenuta a Imola la prima edizione della \u00abMasterclass Internazionale di Canto Lirico \u201cEbe Stignani\u201d\u00bb. Ad essa \u00e8 stato abbinato un concorso lirico internazionale per giovani cantanti lirici. La manifestazione \u00e8 stata organizzata dal Teatro comunale d'Imola e dalla Scuola di Musica \"Vassura-Baroncini\" di Imola, in collaborazione con l'associazione culturale \"Internationaler Musikverein Ebe Stignani\" di Monaco di Baviera"}
{"id": "1435805", "revid": "229617", "url": "https://it.wikipedia.org/wiki?curid=1435805", "title": "Stimmatini", "text": ""}
{"id": "1435806", "revid": "1754196", "url": "https://it.wikipedia.org/wiki?curid=1435806", "title": "Koala (disambigua)", "text": ""}
{"id": "1435812", "revid": "767487", "url": "https://it.wikipedia.org/wiki?curid=1435812", "title": "Albert Br\u00fclls", "text": "Biografia.\n\u00c8 deceduto per malattia il 28 marzo 2004, due giorni dopo il suo sessantasettesimo compleanno.\nCarriera.\nClub.\n\u00c8 stato anche del Borussia M\u00f6nchengladbach tra 1955 e 1962 giocando 160 partite in Oberliga. Durante questo periodo egli ha condotto la squadra alla conquista nel 1960 del suo primo trofeo nazionale, vincendo la Coppa di Germania nel 1960. \u00c8 poi diventato uno dei primi tedeschi a giocare per un club al di fuori della Germania, trasferito alla squadra italiana del Modena \u00c8 poi passato al Brescia ottenendo subito la promozione in Serie A, con le rondinelle ha disputato tre stagioni, per poi passare in Svizzera allo Young Boys Berna infine, \u00e8 tornato in Germania come giocatore allenatore del VfR Neuss, dove ha concluso la sua carriera.\nNazionale.\nHa giocato 25 volte per la sua Nazionale, comprese le partite ai Mondiali 1962 e 1966."}
{"id": "1435837", "revid": "1573940", "url": "https://it.wikipedia.org/wiki?curid=1435837", "title": "Aythyini", "text": "Gli Aythyini sono una trib\u00f9 di uccelli della famiglia Anatidae. Sebbene questo gruppo sia cosmopolita, la maggior parte delle specie sono originarie dell'emisfero settentrionale.\nBiologia.\nQuesti uccelli sono detti anche anatre tuffatrici perch\u00e9 si nutrono principalmente immergendosi, sebbene in verit\u00e0 le specie del genere \"Netta\" siano riluttanti a farlo e si nutrono in modo pi\u00f9 simile alle anatre di superficie.\nSono anatre gregarie, che vivono soprattutto in acque dolci o negli estuari, sebbene la moretta grigia diventi marina durante gli inverni settentrionali. Sono volatrici resistenti; le loro ali strette necessitano di un battito pi\u00f9 veloce di quello della maggior parte delle altre anatre e decollano con un po' di difficolt\u00e0. Le specie settentrionali tendono ad essere migratrici; le specie meridionali non migrano, sebbene la moretta australiana viaggi su lunghe distanze a seconda delle piogge. Le anatre tuffatrici non camminano bene sul suolo come le anatre di superficie; le loro zampe tendono ad essere situate piuttosto indietro rispetto al corpo, allo scopo di aiutare questi animali a spostarsi sott'acqua.\nSistematica.\nLa trib\u00f9 comprende i seguenti generi e specie:"}
{"id": "1435839", "revid": "21880", "url": "https://it.wikipedia.org/wiki?curid=1435839", "title": "Anatre marine", "text": ""}
{"id": "1435843", "revid": "78273", "url": "https://it.wikipedia.org/wiki?curid=1435843", "title": "Anatre di superficie", "text": ""}
{"id": "1435845", "revid": "78273", "url": "https://it.wikipedia.org/wiki?curid=1435845", "title": "Moretta codona", "text": ""}
{"id": "1435846", "revid": "339392", "url": "https://it.wikipedia.org/wiki?curid=1435846", "title": "Anatra testarosa", "text": ""}
{"id": "1435847", "revid": "287204", "url": "https://it.wikipedia.org/wiki?curid=1435847", "title": "La corazzata potemkin", "text": ""}
{"id": "1435867", "revid": "1543377", "url": "https://it.wikipedia.org/wiki?curid=1435867", "title": "Sovradosaggio", "text": "Il sovradosaggio \u00e8 la somministrazione di un dosaggio eccessivo di un farmaco qualsiasi. Si riferisce alla medesima condizione anche col nome iperdosaggio. Il termine overdose (o iperdose) derivato dalla lingua inglese, questi ultimi maggiormente utilizzati in relazione all'uso di sostanze stupefacenti.\nSovradosaggio di sostanze stupefacenti.\nL'overdose \u00e8 un'urgenza medica che pu\u00f2 presentarsi in persone che assumono sostanze stupefacenti.\nUn esempio frequente di overdose \u00e8 quella ottenuta con l'assunzione di dosi eccessive di eroina; essendo l'eroina un sedativo del sistema nervoso centrale, essa agisce sui centri respiratori e pu\u00f2 comportare il coma, con decesso per asfissia. L'overdose \u00e8 un fenomeno che riguarda anche le altre sostanze stupefacenti e in particolare l'assunzione di stimolanti e di cocaina.\nEpidemiologia.\nLa pi\u00f9 giovane vittima di overdose di droga a livello europeo \u00e8 stata Babette \"Babsi\" D\u00f6ge (Berlino, 1963 - 19 luglio 1977) morta a soli 14 anni e amica di Christiane F.; da varie interviste son stati tratti il romanzo autobiografico Noi, i ragazzi dello zoo di Berlino e il film sulla sua giovinezza tra droghe e prostituzione minorile.\nNel 2010, in Italia, ci sono stati 374 decessi a causa di overdose di droga, ma in Umbria la mortalit\u00e0 \u00e8 5 volte pi\u00f9 alta rispetto alla media nazionale.\nQuesta \u00e8 una tabella sui decessi per overdose di droga in Italia:\nPresentazione clinica.\nQuadro clinico in caso di overdose da:\nTrattamento.\nIn caso di sospetta overdose da oppiacei si utilizzano il naloxone e il flumazenil, mentre per l'overdose da cocaina si utilizza sempre il naloxone, il diazepam e la fentolamina o altri alfa-beta bloccanti."}
{"id": "1435872", "revid": "124123", "url": "https://it.wikipedia.org/wiki?curid=1435872", "title": "Mitsuteru Yokoyama", "text": "Biografia.\nYokoyama inizi\u00f2 a disegnare manga quando era ancora uno studente delle superiori, ispirato dalle opere di Osamu Tezuka, per poi diventare uno dei pi\u00f9 celebrati mangaka del dopoguerra. Dopo il diploma inizi\u00f2 a lavorare come impiegato in una banca, senza per\u00f2 rinunciare a spedire i suoi lavori amatoriali alle principali case editrici. La sua grande occasione arriv\u00f2 grazie all'editore \"Tokudo\" di Osaka, che gli commission\u00f2 un volume unico: debutt\u00f2 cos\u00ec come professionista con \"Otonashi no Ken\" nel 1955.\nIl successo di pubblico gli consent\u00ec di proseguire, scrivendo e disegnando altri due lavori prima di iniziare l'opera che gli avrebbe cambiato la vita, \"Tetsujin 28 go\" (\"Super Robot 28\"): pubblicato dal 1956 al 1966 sulla rivista \"Sh\u014dnen\" della editrice \"Kobundo\" di Tokyo, fu il primo manga in cui compare un robot gigante, anche se radiocomandato, ed il successo fu tale che il soggetto venne scelto per essere trasformato in un anime televisivo nel 1963.\nAutore eclettico, nella sua lunga carriera ha toccato molti generi, dal fantascientifico allo storico, passando anche per opere umoristiche e mah\u014d sh\u014djo, come il famoso \"Mah\u014dtsukai Sally\" (\"Sally la maga\"), pure trasformato in un anime. Altre opere di rilievo sono senza dubbio \"Giant Robot\" del 1967, \"Babel nisei\" (\"Babil Junior\") del 1972, e \"Sangokushi\", monumentale riscrittura di un classico della letteratura storica cinese, \"Il romanzo dei Tre Regni\", pubblicato in 60 \"tank\u014dbon\" dal 1974 al 1988.\nNel 2001 vide la luce la serie anime \"Gira il mondo principessa stellare\", basata sul manga \"Comet-san\" di Yokoyama, gi\u00e0 trasposto in una serie di telefilm circa trent'anni prima.\n\u00c8 morto all'et\u00e0 di 69 anni nell'incendio della sua abitazione a Tokyo, mentre era convalescente a letto.\nOpere principali.\nManga.\nElenco parziale delle opere di Yokoyama divise per tipologia di pubblico e genere."}
{"id": "1435873", "revid": "768068", "url": "https://it.wikipedia.org/wiki?curid=1435873", "title": "Fat\u1e25a", "text": "La fat\u1e25a ( , letteralmente \"apertura\") \u00e8 il nome che si d\u00e0 alla vocale breve \"a\" in lingua araba. Come tutte le vocali brevi (chiamate \"movimenti\", ovvero \"\u1e25arak\u0101t\"), essa \u00e8 un segno facoltativo ma, quando viene tracciato, esso si colloca al di sopra del \"ductus\" consonantico ed \u00e8 somigliante ad un trattino obliquo che da sinistra si muove verso destra e verso l'alto: es. \u062f\u064e [da]."}
{"id": "1435874", "revid": "111325", "url": "https://it.wikipedia.org/wiki?curid=1435874", "title": "Mitsuteru Yokohama", "text": ""}
{"id": "1435875", "revid": "2184720", "url": "https://it.wikipedia.org/wiki?curid=1435875", "title": "Secondo tempo", "text": "Secondo tempo \u00e8 la seconda raccolta di Luciano Ligabue, pubblicata dall'etichetta discografica WEA Italiana su CD e DVD-Video nel 2008.\nIl disco.\nIl box, che racchiude tutti i singoli pubblicati tra il 1997 (\"Su e gi\u00f9 da un palco\") e il 2005 (\"Nome e cognome\") pi\u00f9 tre inediti per un totale di 39 tracce e 24 brani diversi, \u00e8 costituito da un CD con le 15 canzoni considerate di maggior successo, oltre ai 3 inediti, e da un DVD con 21 video musicali in versione originale, compresi tutti i brani sul CD esclusi gli inediti.\nCompleta e conclude l'antologia iniziata con la raccolta \"Primo tempo\", pubblicata nel 2007. Infatti per entrambe le compilation i brani di repertorio sui CD sono stati rimasterizzati da Ted Jensen agli Sterling Studios di New York e il 28 novembre 2008 sono stati ripubblicati i due CD, separatamente e senza i DVD (catalogo Warner Bros. Records 518 6 52002 2 per \"Primo tempo\" e 518 6 51992 2 per \"Secondo tempo\").\nL'edizione digitale del CD scaricabile da iTunes ha una traccia in pi\u00f9, \"Non fai pi\u00f9 male\" pubblicata nel 1999 come lato B del singolo \"Una vita da mediano\" e inserita soltanto nella versione in vinile dell'album Miss Mondo, disponibile, insieme al libretto digitale con le note sui brani, solo con l'acquisto dell'intero album.\nSuccesso commerciale.\nDurante il 2008 entra direttamente nella classifica italiana degli album al primo posto, dove rimane per 2 settimane e per 13 consecutive nei primi 3.\nAlla fine del 2008 risulter\u00e0 il quarto album pi\u00f9 venduto in Italia.\nAd agosto 2010, dopo due anni dalla pubblicazione, risulta ancora presente nella Top100 dei dischi pi\u00f9 venduti in Italia.\nLa raccolta ha venduto pi\u00f9 di 350.000 copie.\nGli inediti.\nCorrispondono ai singoli estratti dall'album:\nPer gli ultimi due: produzione artistica e arrangiamenti di Fabrizio Barbacci (da solo in \"Ho ancora la forza\") e Ligabue; registrazione e mix di Paolo Alberta agli studi Fonoprint di Bologna e Zoostudio di Correggio (RE).\nI primi due video musicali sono stati inseriti nel doppio DVD \"Videoclip Collection\" (2012) distribuito solo in edicola.\nTracce.\nTesti e musiche di Luciano Ligabue, eccetto dove indicato.\nCD.\nBonus track (solo download digitale)\nMusicisti.\nNel brano \"Il centro del mondo\":\nNei brani \"Il mio pensiero\" e \"Ho ancora la forza\":"}
{"id": "1435876", "revid": "125629894", "url": "https://it.wikipedia.org/wiki?curid=1435876", "title": "Il mestiere di vivere", "text": "Il mestiere di vivere: diario 1935-1950 \u00e8 un diario dello scrittore Cesare Pavese nel quale l'autore annota, sotto forma di appunti frammentari, i suoi pensieri e le sue sensazioni. Iniziato dall'autore mentre era stato confinato dal regime fascista a Brancaleone (RC), e continuato fino alla sua morte, ne costituisce la sua autobiografia. Pubblicato per la prima volta nel 1952 da Einaudi a cura di Massimo Mila, Italo Calvino e Natalia Ginzburg, \u00e8 tra le pi\u00f9 importanti opere postume dello scrittore.\nAnalisi dell'opera.\nIl diario venne iniziato da Pavese nell'ottobre del 1935 al confino di Brancaleone Calabro, dove era stato mandato nell'agosto di quell'anno a causa di una condanna del tribunale fascista e dove rimase fino al 1936. I pensieri, sempre piuttosto brevi ed incisivi, sono annotati con il giorno e il mese in cui sono stati scritti e si concludono con le note scritte il 18 agosto 1950, pochi giorni prima del suicidio che avvenne il 26 dello stesso mese.\nIl diario inizia con la sezione \"Secretum professionale - Ott.- dic. 1935 e febbr. 1936, a Brancaleone\" che chiarisce subito le intenzioni dell'autore e si collega con il discorso che aveva iniziato con il \"Mestiere di poeta\" del 1934 e pubblicato poi in \"Lavorare stanca\". Rifacendosi al \"Secretum\" di Petrarca, l'opera autobiografica che l'autore inizi\u00f2 nel 1342 strutturata sotto forma di dialogo tra il poeta e Sant'Agostino alla presenza di una donna che simboleggia la Verit\u00e0, intende richiamarsi alla forma di esperienza adottata dall'autore classico, cio\u00e8 quella appunto della discussione, che presto diventa discorso con s\u00e9 stesso, e quindi colloquio interiore che mette in evidenza il rapporto esistente tra il mestiere di poeta e il mestiere di vivere.\nIl diario, che ha come precedente nella letteratura italiana moderna solamente lo \"Zibaldone\" di Leopardi, segue la linea della tradizione baudelairiana del diario intimo che registra non solo gli avvenimenti, ma che diventa un vero laboratorio di riflessione sul proprio lavoro di letterato e, come scrive Marziano Guglielminetti, \"... si presenta come confessione esistenziale, ora sottilmente compiaciuta, ora crudamente impietosa, sino al punto in cui lo scrittore sembra tentare una sorta di psicoanalisi letteraria di se stesso\".\nIn questa sua opera, come hanno evidenziato molti critici, si nota la contraddizione di Pavese che rimane in bilico tra la volont\u00e0 di chiarezza e l'incapacit\u00e0 di superare quel romanticismo tipico di alcuni suoi atteggiamenti, come l'assillante richiamo al suicidio, il masochistico compiacimento di avvilirsi, il misoginismo, alcune ossessioni sessuali che, come scrive nel suo saggio Sergio Solmi, infondono a tutto il diario un accentuato \"clima di solitudine esistenziale\".\nCon una scrittura ridotta all'essenziale e a volte molto cruda, tipica della sincerit\u00e0 che diventa confessione, si evidenziano nel diario i temi di tutta la sua opera, dalla disperata ricerca dell'amore alla tentazione del suicidio come ultima forma di controllo per porre fine ad una vita senza senso.\nNelle pagine di Pavese si \u00e8 di fronte ad una forte aderenza alla realt\u00e0 con al centro la quotidianit\u00e0 che contiene la solitudine \nContenuto.\nLe prime pagine del diario, quelle del 1935, sembrano essere caratterizzate dalla riflessione teorica sul legame tra poesia e racconto, ma gi\u00e0 nelle pagine del 1936 vengono resi precisi quei punti di forza che denotano una riflessione intima ma fortemente strutturata.\nNelle parti successive ritorna il senso liturgico della sofferenza, inteso in senso laico, che \u00e8 sempre rappresentato da un incontro umano e concreto\nche immancabilmente si risolve in una delusione. Nascono cos\u00ec, nelle pagine del suo diario, nel ripetersi crudele di questo schema, quel tratto misogino che gli fa usare spesso brillanti aforismi sulle donne. I suoi amori, pur nello slancio sia fisico che morale, sono amori impossibili perch\u00e9 si incontrano con quella sua forma di impotenza che lo fa soffrire e gli fa scrivere parole amare:\nNella visione che Pavese ha della realt\u00e0, assolutamente razionale e laica, non c'\u00e8 possibilit\u00e0 quindi di via d'uscita perch\u00e9 il dolore non serve, come per Kierkegaard, a redimere e come scrive nel diario\nRimane quindi, per Pavese, la tattica della fuga nel tentativo di evitare un destino che non si pu\u00f2 evitare\nPavese, che esige la vita intesa come felicit\u00e0, comprende che per rinunciarvi \u00e8 necessaria la morte e il suicidio, inteso come ribellione, rimane l'unica possibilit\u00e0 di uscire, malgrado tutto, vincitore.\nL'ultima, dolorosa nota del diario, conferma ogni sua disillusione nei confronti del mondo e dell'amore, e anticipa quel suicidio che diverr\u00e0 concreto pochi giorni pi\u00f9 tardi\n (in data 18 agosto)"}
{"id": "1435877", "revid": "768068", "url": "https://it.wikipedia.org/wiki?curid=1435877", "title": "Kasra", "text": "La kasra ( , letteralmente \"rottura\") \u00e8 il nome che viene dato alla vocale chiusa e breve \"i\" in lingua araba. Come tutte le vocali brevi (chiamate \"movimenti\", ovvero \"\u1e25arak\u0101t\"), essa \u00e8 un segno accessorio ed \u00e8 tracciato al di sotto del \"ductus\" consonantico ed somigliante a un trattino obliquo che da sinistra si muove verso destra. Es.: \u062f\u0650 (\"di\")."}
{"id": "1435879", "revid": "768068", "url": "https://it.wikipedia.org/wiki?curid=1435879", "title": "\u1e0camma", "text": "La \u1e0damma ( , in italiano: \"riunione\") \u00e8 un segno diacritico per la vocale breve /u/ lingua araba.\nIl nome allude alla chiusura e arrotondamento delle labbra. Come tutte le vocali brevi (chiamate \"movimenti\", ovvero \"\u1e25arak\u0101t\"), essa \u00e8 un segno accessorio che viene tracciato al di sopra del \"ductus\" consonantico. Essa somiglia a un trattino obliquo che da sinistra si muove verso destra, chiudendosi con un piccolo occhiello, replica in piccolo della consonante waw (impiegata per scrivere la \"u\" lunga), a vaga forma quindi di un 9. Ad esempio: \u062f\u064f (\"du\")."}
