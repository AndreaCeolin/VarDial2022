{"id": "1528835", "revid": "830939", "url": "https://it.wikipedia.org/wiki?curid=1528835", "title": "Rudolf Spielmann", "text": "L'anno di nascita \u00e8 a volte indicato come 1884, mentre la data di morte come 2 o 22 agosto.\nBiografia.\nAvvocato, non esercit\u00f2 mai la professione, essendo sempre un professionista degli scacchi. In quanto ebreo dovette fuggire dal suo paese natale per rifugiarsi prima a Praga, poi nei Paesi Bassi e infine nel 1939 in Svezia, a Stoccolma, dove mor\u00ec in povert\u00e0.\nDi carattere mite e tranquillo nella vita, diventava nervoso e impressionabile mentre giocava e alternava prestazioni ottime a risultati mediocri.\nTornei e competizioni individuali.\nRudolf Spielmann fu uno degli ultimi giocatori legati alla scuola romantica degli scacchi: il suo stile di gioco era ricco di sacrifici, di spunti brillanti e di belle idee e assomigliava molto a quello di \u010cigorin e Anderssen. Fu soprannominato \"l'artista dell'attacco\" e \"l'ultimo paladino del gambetto di re\".\nAl torneo di Carlsbad del 1923 nessuna delle sue partite fin\u00ec patta.\nNel 1905 a Scheveningen ottenne il primo importante successo classificandosi al 3\u00ba posto su 14 partecipanti. Nonostante nel periodo della sua attivit\u00e0 scacchistica ci fossero campioni del calibro di Alechin, Capablanca, Lasker, Tarrasch, Rubinstein, Nimzowitsch, e Tartakower, Spielmann riusc\u00ec ad imporsi in ben 33 dei 120 tornei a cui partecip\u00f2.\nIl suo miglior periodo fu forse il decennio dal 1910 al 1920. Riprese l'attivit\u00e0 dopo il primo conflitto mondiale:\nFu uno dei pochi giocatori a pareggiare il conto contro il grande Capablanca (+2 \u20132 =5). \nScrisse il libro \"L'arte del sacrificio negli scacchi\". Nella presentazione si legge: \nCitazioni.\nSulla paternit\u00e0 di quest'ultima citazione vi sono per\u00f2 dei dubbi"}
{"id": "1528840", "revid": "155136", "url": "https://it.wikipedia.org/wiki?curid=1528840", "title": "Patriziato veneziano", "text": ""}
{"id": "1528841", "revid": "155118", "url": "https://it.wikipedia.org/wiki?curid=1528841", "title": "Ghille", "text": ""}
{"id": "1528842", "revid": "287204", "url": "https://it.wikipedia.org/wiki?curid=1528842", "title": "Itapirapu\u00e3", "text": "Itapirapu\u00e3 \u00e8 un comune del Brasile nello Stato del Goi\u00e1s, parte della mesoregione del Noroeste Goiano e della microregione di Rio Vermelho."}
{"id": "1528844", "revid": "200568", "url": "https://it.wikipedia.org/wiki?curid=1528844", "title": "Matrinch\u00e3", "text": "Matrinch\u00e3 \u00e8 un comune del Brasile nello Stato del Goi\u00e1s, parte della mesoregione del Noroeste Goiano e della microregione di Rio Vermelho."}
{"id": "1528851", "revid": "287204", "url": "https://it.wikipedia.org/wiki?curid=1528851", "title": "Santa F\u00e9 de Goi\u00e1s", "text": "Santa F\u00e9 de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Noroeste Goiano e della microregione di Rio Vermelho."}
{"id": "1528855", "revid": "729019", "url": "https://it.wikipedia.org/wiki?curid=1528855", "title": "Ostzonenmeisterschaft 1949", "text": "L'edizione 1948 della Ostzonenmeisterschaft vide la vittoria finale dello ZSG Union Halle."}
{"id": "1528857", "revid": "287204", "url": "https://it.wikipedia.org/wiki?curid=1528857", "title": "Cachoeira Alta", "text": "Cachoeira Alta \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528858", "revid": "287204", "url": "https://it.wikipedia.org/wiki?curid=1528858", "title": "Ca\u00e7u", "text": "Ca\u00e7u \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528861", "revid": "287204", "url": "https://it.wikipedia.org/wiki?curid=1528861", "title": "Gouvel\u00e2ndia", "text": "Gouvel\u00e2ndia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528863", "revid": "466539", "url": "https://it.wikipedia.org/wiki?curid=1528863", "title": "Linea Durand", "text": "Linea Durand (Durand Line in inglese, in lingua pashtu \u062f \u0689\u06cc\u0648\u0631\u0646\u0689 \u06a9\u0631\u069a\u0647) \u00e8 il termine utilizzato per indicare il confine (scarsamente delimitato, ma riconosciuto ufficialmente dal punto di vista internazionale) che per 2.640 km separa Afghanistan e Pakistan.\nStoria.\nIl nome.\nLa Linea Durand prende nome da Sir Mortimer Durand, Segretario degli Esteri del Raj Britannico, che insieme all'Emiro afghano Abdur Rahman Khan negozi\u00f2 i confini tra il Raj, di cui il Pakistan faceva parte, e l'Afghanistan. La Durand Line viene a volte chiamata anche \"Zero Line\" o \"Linea Zero\".\nVista la situazione di stallo conseguente alle guerre e agli avvenimenti geopolitici in Asia centrale, prima della fine del 1893 i britannici convinsero Abdur Rahman Khan a raggiungere un accordo per definire il confine del Raj nelle aree Pashtun. Lo scopo degli inglesi era porre un freno all\u2019espansionismo dell\u2019Impero russo verso sud e verso il Mar Arabico, nel contesto del conflitto geopolitico russo-inglese (il c.d. \u201cgrande gioco\u201d), creando una sorta di Stato cuscinetto, l\u2019Afganistan.\nVa precisato che l'accordo era influenzato dalla gradualit\u00e0 con cui Abdur Rahman intendeva cedere alcune regioni. Ad esempio c'erano indicazioni che non definivano la Linea Durand come una frontiera internazionale permanente, ma come una delimitazione tra separate aree di responsabilit\u00e0 politica. Non era inoltre contemplata la cessione di zone (come Kurram e Chitral) che erano gi\u00e0 sotto il controllo britannico in seguito al Trattato di Gandamak.\nNel 1949 la Loya jirga afghana dichiar\u00f2 di non riconoscere la validit\u00e0 della Linea Durand in quanto nel 1947, con l'indipendenza del Pakistan, il Raj, vista come la controparte nella stipula dell'accordo di confine, aveva cessato di esistere. Questa presa di posizione non provoc\u00f2 comunque effetti tangibili e il confine \u00e8 sempre rimasto effettivo ed \u00e8 riconosciuto dalla maggior parte degli Stati.\nProblematiche.\nLa linea di confine tagliava in due realt\u00e0 tribali preesistenti senza tener conto della realt\u00e0 demografica e scontava un'aperta volont\u00e0 dei governi coinvolti di contrastare l'eventuale creazione di una \"Terra dei Pashtun\" o \"Pashtunistan\". Anche per questo motivo il confine ha continuato ad essere una fonte di tensione tra Afghanistan e Pakistan e attualmente i leader pashtun di entrambi gli Stati non riconoscono la legittimit\u00e0 della Durand Line.\nA partire dal 2005 frequenti agenzie di stampa hanno riportato affermazioni del Presidente pakistano Pervez Musharraf tese a invocare la creazione di un muro lungo il confine. L'ipotesi \u00e8 stata rigettata e duramente contestata da numerosi partiti politici di entrambi gli Stati.\nLe problematiche di confine tra Afghanistan e Pakistan sono state esacerbate dalla cosiddetta guerra al terrorismo statunitense, che ha reso la frontiera ancora pi\u00f9 instabile e ha reso evidente a livello globale la sua estrema permeabilit\u00e0, che viene costantemente sfruttata sia dai gruppi ribelli e fondamentalisti della controffensiva afghana, sia dalla cosiddetta \"Mafia dell'Oppio\" .\nGeografia.\nEscludendo la porzione desertica di longitudine 66\u00b015', l'84% della linea \u00e8 stata tracciata basandosi su chiari elementi fisico-geografici come fiumi e corsi d'acqua. La precisa definizione del restante 16% del confine, molto segmentato, si basata su dati raccolti tra il 1894 e il 1895 e, soprattutto, sulla dettagliata mappatura sovietica eseguita negli anni ottanta (in scala 1: 50000).\nIn Pakistan, Territori e Province interessati da questo confine sono (da nord a sud):\nIn Afghanistan, essi sono (da nord a sud):"}
{"id": "1528864", "revid": "466539", "url": "https://it.wikipedia.org/wiki?curid=1528864", "title": "Ungheni (Mure\u0219)", "text": "Ungheni (in passato \"Nira\u0219teu\", in ungherese \"Ny\u00e1r\u00e1dt\u0151\", in tedesco \"Nyaradflu\u00df\") \u00e8 una citt\u00e0 della Romania di 6.888 abitanti, ubicata nel distretto di Mure\u0219, nella regione storica della Transilvania. Fanno parte dell'area amministrativa anche le localit\u00e0 di Cerghid, Cerghizel, More\u0219ti, Recea, \u0218\u0103u\u0219a e Vidras\u0103u. \nGeografia.\nSituata a soli 11 km da T\u00e2rgu Mure\u0219, Ungheni ne ospita l'aeroporto sul territorio della localit\u00e0 Vidras\u0103u.\nStoria.\nUngheni, che ha dato i natali al botanico Erasmus Julius Ny\u00e1r\u00e1dy (1881-1966), tra i monumenti principali annovera:"}
{"id": "1528865", "revid": "110157", "url": "https://it.wikipedia.org/wiki?curid=1528865", "title": "Itaj\u00e1 (Goi\u00e1s)", "text": "Itaj\u00e1 \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528869", "revid": "838137", "url": "https://it.wikipedia.org/wiki?curid=1528869", "title": "Tucci", "text": ""}
{"id": "1528870", "revid": "104458", "url": "https://it.wikipedia.org/wiki?curid=1528870", "title": "CD ripper", "text": "Un CD ripper, CD grabber o CD extractor \u00e8 un software che ha lo scopo di estrarre audio digitale da un Compact Disc (nel formato CDDA) in un file in formato audio generalmente MP3, WMA oppure Ogg Vorbis.\nL'operazione di estrazione si chiama \"ripping\".\nIntroduzione.\nCome passaggio intermedio, alcuni CD extractor salvano temporaneamente le tracce in formato lossless (senza perdita di qualit\u00e0) come i formati WAV, FLAC o anche audio PCM.\nL'audio estratto viene quindi compresso in un codec lossy come MP3, Ogg Vorbis, WMA oppure AAC. Questi file sono pi\u00f9 compatti e sono adatti ad essere usati con lettori audio digitale o essere usati direttamente da un programma lettore multimediale su computer.\nMetadata.\nLa maggior parte dei programmi di estrazione supporta i metadata ed assiste l'utente nella loro creazione. Il formato MP3, per esempio, permette di inserire informazioni come titolo, artista, album e numero di traccia (tag ID3).\nAlcuni programmi cercano anche di identificare il disco da estrarre e provvede a recuperare queste informazioni online, servendosi di network come AMG LASSO, Freedb, Gracenote CDDB, GD3 oppure MusicBrainz.\nSe il CD ha associato un file CD-Text, pu\u00f2 essere usato questo per reperire queste informazioni.\nCuriosit\u00e0.\nBack-ends.\nI Back-ends sono programmi usati da riga di comando."}
{"id": "1528871", "revid": "108700734", "url": "https://it.wikipedia.org/wiki?curid=1528871", "title": "Cladosictis", "text": "Il cladositte (gen. Cladosictis) \u00e8 un primitivo mammifero marsupiale vissuto nel Miocene inferiore (circa 20 milioni di anni fa), i cui resti sono stati rinvenuti in Argentina.\nUna \"lontra\" marsupiale.\nQuesto animale \u00e8 un tipico rappresentante dell'ordine degli sparassodonti, marsupiali carnivori che vissero nel Sudamerica durante il Terziario; in totale isolamento rispetto ai mammiferi pi\u00f9 evoluti, questo gruppo di animali si svilupp\u00f2 in varie forme che andarono a \u201creplicare\u201d quelle degli altri continenti; \"Cladosictis\", di fatto, era molto simile a una lontra, e come questa probabilmente viveva in prossimit\u00e0 di fiumi e laghi, cibandosi di creature acquatiche. Il corpo di \"Cladosictis\" era allungato e le zampe erano corte, mentre la coda era molto lunga; queste caratteristiche denotano come questo animale potesse muoversi agilmente nell'ambiente acquatico, mentre sulla terraferma doveva essere pi\u00f9 impacciato."}
{"id": "1528873", "revid": "599013", "url": "https://it.wikipedia.org/wiki?curid=1528873", "title": "Itaj\u00e1", "text": ""}
{"id": "1528874", "revid": "308552", "url": "https://it.wikipedia.org/wiki?curid=1528874", "title": "Legge di Little", "text": "La legge di Little, parte della teoria delle code, \u00e8 stata formulata nel 1961 da John D. C. Little, professore del MIT Sloan School of Management.\nLa legge di Little.\nEssa stabilisce che: \nUso.\nQuesta legge \u00e8 utilizzata nella gestione degli impianti industriali per stabilire il tempo di attraversamento, il ritmo produttivo o il materiale che \u00e8 in lavorazione durante il tempo di attraversamento in un sistema produttivo. \nIndicando con:\nAvremo che: \nNoti i valori di due paramenti si pu\u00f2 facilmente conoscere il valore del terzo. \n\u00c8 quindi possibile ottenere una stessa produttivit\u00e0 sia con un sistema snello (\"WIP\" e \"Ta\" bassi) che con un sistema pi\u00f9 pesante caratterizzato da alti tempi di attraversamento e \"WIP\". Inoltre si pu\u00f2 facilmente evincere che se nel sistema \u00e8 presente del \"WIP\" il \"Ta\" \u00e8 non nullo.\nCorollario.\nVi \u00e8 stato aggiunto anche un suo corollario: "}
{"id": "1528875", "revid": "97701", "url": "https://it.wikipedia.org/wiki?curid=1528875", "title": "Durand Line", "text": ""}
{"id": "1528876", "revid": "97701", "url": "https://it.wikipedia.org/wiki?curid=1528876", "title": "Zero line", "text": ""}
{"id": "1528878", "revid": "533647", "url": "https://it.wikipedia.org/wiki?curid=1528878", "title": "Domenico Della Rovere", "text": "Biografia.\nEra figlio del conte Giovanni di Vinovo e di Anna del Pozzo, e fratello di Cristoforo Della Rovere all'elezione di Sisto IV al soglio pontificio, entr\u00f2 a far parte, fin dal 1473, della cerchia dei beneficiati del Papa, anche per il cognome, che condivideva con il pontefice.\nL'11 febbraio 1478 fu eletto arcivescovo di Tarantasia succedendo al fratello, cardinal Cristoforo. Nel medesimo anno, il 10 febbraio, fu nominato cardinale da Papa Sisto IV e gli fu assegnato il titolo cardinalizio di San Vitale, che meno di un anno dopo scambi\u00f2 con quello di San Clemente. Nell'agosto del medesimo anno fu nominato vescovo di Montefiascone e Corneto, carica che mantenne fino alla morte. Nel 1480 avvi\u00f2 la costruzione del suo palazzo romano, poi chiamato palazzo dei Penitenzieri nel Borgo, forse su progetto di Baccio Pontelli, in cui lavor\u00f2 anche Pinturicchio.\nIl 19 luglio 1482 fu trasferito alla diocesi di Ginevra, che per\u00f2 gi\u00e0 il 24 luglio dello stesso anno scambi\u00f2 con il vescovo di Torino di allora Giovanni III, divenendo quindi vescovo di Torino, titolo che condivise con altri gi\u00e0 acquisiti, quali canonico di Losanna e d'Ivrea, priore del monastero di sant'Andrea di Torino, abate commendatario di San Cristoforo di Vercelli, dell'abbazia di Fruttuaria a San Benigno,\ndi San Mauro di Pulcherada e del monastero d'Ambronay, oltre che quello di vescovo di Montefiascone e Corneto. Prese possesso della diocesi il 3 novembre 1483, con messa solenne alla quale presenziarono, come attestano le cronache, Carlo I di Savoia, la moglie Bianca di Monferrato e Lodovico, zio del duca.\nTra le prime opere del vescovo, la creazione di una chiesa collegiata a Saluzzo, citt\u00e0 allora soggetta alla diocesi di Torino anche se governata dai marchesi del Vasto. Gi\u00e0 Ludovico II di Saluzzo aveva fatto tale richiesta, ma l'opposizione formale del duca Carlo aveva bloccato la faccenda, che si risolse il 16 febbraio 1482, quando il vescovo Della Rovere, in qualit\u00e0 di delegato pontificio, ne fece la canonica erezione, creando, per volont\u00e0 di papa Sisto IV, una collegiata anche a Revello.\nMorto Sisto IV nel 1484, Domenico della Rovere si rec\u00f2 a Roma per il conclave, lasciando come sostituto nella diocesi Guglielmo Caccia, l'arcidiacono del duomo. Anche in seguito all'elezione del papa Innocenzo VIII, il vescovo rimase a Roma, ove conobbe Carlotta di Lusignano, il cui nipote era il duca di Savoia Carlo I. A Roma, in Borgo, a Piazza Scossacavalli, egli fece costruire la sua residenza (ora su Via della Conciliazione), considerata uno dei pi\u00f9 bei palazzi del Rinascimento Romano. Durante l'assenza dalla sua sede, mor\u00ec il 25 ottobre 1486 il vicario Caccia, che venne sostituito con Giovanni Gromis, arcidiacono d'Ivrea: Domenico della Rovere continuava, in quel periodo, a risiedere nella capitale dello Stato Pontificio, cosa che gli fece decidere di nominare un suo pi\u00f9 fedele aiutante, il nipote Giovanni Ludovico della Rovere.\nPer sua esplicita volont\u00e0, nel 1490 venne incominciato l'abbattimento del vecchio complesso della cattedrale di Torino, al fine di erigere una nuova e pi\u00f9 consona chiesa che rispondesse al titolo di Duomo. Le spese della costruzione furono in gran parte pagate dal vescovo in persona che, da Roma, invi\u00f2 a Torino grandi casse colme d'argenti assieme al disegno dell'edificio.\nFece erigere una nuova residenza elegante in stile rinascimentale a Vinovo (TO) che divenne il \"castrum novus\" della cittadina, in contrapposizione a quello \"vetus\", che era niente di pi\u00f9 di un castellaccio fortificato.\nOrmai avanti con l'et\u00e0, non vide la conclusione dei lavori, poich\u00e9 mor\u00ec nel 1501: nel testamento, datato 23 aprile dello stesso anno, nominava suo fratello Martino della Rovere suo erede.\nLa salma fu inizialmente inumata nella cappella del Presepio che lui stesso aveva fatto erigere in Santa Maria del Popolo a Roma. Successivamente le sue spoglie furono traslate a Torino: recentemente, nelle cripte del Duomo di Torino, \u00e8 venuta alla luce la sua lapide."}
{"id": "1528879", "revid": "1305772", "url": "https://it.wikipedia.org/wiki?curid=1528879", "title": "Lagoa Santa", "text": ""}
{"id": "1528880", "revid": "767487", "url": "https://it.wikipedia.org/wiki?curid=1528880", "title": "Ac\u0103\u021bari", "text": "Ac\u0103\u021bari (in ungherese \"\u00c1kosfalva\", in tedesco \"Absdorf\", \"Aschdorf\", \"Achsdorf\" oppure \"Achatiusdorf\") \u00e8 un comune della Romania di 4.883 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 9 villaggi: Ac\u0103\u021bari, Corbe\u0219ti, G\u0103ie\u0219ti, Grui\u0219or, Murge\u0219ti, Roteni, Stejeri\u0219, Suveica, V\u0103lenii."}
{"id": "1528882", "revid": "287204", "url": "https://it.wikipedia.org/wiki?curid=1528882", "title": "Acatari", "text": ""}
{"id": "1528883", "revid": "768068", "url": "https://it.wikipedia.org/wiki?curid=1528883", "title": "Eurimaco", "text": "Nella mitologia greca, Eurimaco (in greco \u1f18\u03c5\u03c1\u03cd\u03bc\u03b1\u03c7\u03bf\u03c2 \"Eur\u01dcmakhos\") \u00e8 il nome di diverse figure leggendarie:"}
{"id": "1528885", "revid": "62004", "url": "https://it.wikipedia.org/wiki?curid=1528885", "title": "Avia\u00e7\u00e3o Luanda", "text": ""}
{"id": "1528886", "revid": "287204", "url": "https://it.wikipedia.org/wiki?curid=1528886", "title": "Itarum\u00e3", "text": "Itarum\u00e3 \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528888", "revid": "287204", "url": "https://it.wikipedia.org/wiki?curid=1528888", "title": "Lagoa Santa (Goi\u00e1s)", "text": "Lagoa Santa \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528889", "revid": "110157", "url": "https://it.wikipedia.org/wiki?curid=1528889", "title": "Troy Pierce", "text": "Carriera musicale.\nTroy nasce in una piccola cittadina di Muncie nell'Indiana, citt\u00e0 a quattro ore di macchina da Chicago e Detroit, dalla quale ha assorbito lo stile techno che proliferava nella zona in quegli anni. Nel 2001 conosce Magda, la quale gli presente Marc Houle e tra i tre nasce una ottima intesa, tanto che nel 2003 debuttano con il progetto \"Run Stop Restore\". Troy si trasferisce a Berlino, individuando nella Germania una ottima cornice per la scena techno-minimale. Il suo debutto discografico da solista avviene con Restore (2004), album che unisce al minimalismo una sensibilit\u00e0 melodica ed influenze che vanno dall'acid house al techno-pop anni '80."}
{"id": "1528895", "revid": "767487", "url": "https://it.wikipedia.org/wiki?curid=1528895", "title": "Paranaiguara", "text": "Paranaiguara \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528896", "revid": "74801", "url": "https://it.wikipedia.org/wiki?curid=1528896", "title": "Ber\u00ebzovo", "text": "Ber\u00ebzovo () \u00e8 un insediamento urbano e centro amministrativo dell'omonimo distretto. Conta una popolazione, al censimento russo del 2002, di poco pi\u00f9 di abitanti. Si trova a nord della citt\u00e0 di Tobol'sk, ed \u00e8 sito su tre colline presso la riva sinistra del fiume Severnaja Sos'va, a monte della sua confluenza nel fiume Ob'. La temperatura annua media \u00e8 di , con punte minime di .\nStoria.\nBer\u00ebzovo fu fondata come insediamento fortificato nel 1593, che crebbe successivamente come citt\u00e0. Essa fu al centro luogo di esilio a partire dal XVIII secolo. A Ber\u00ebzovo fu esiliato e mor\u00ec (1729) il principe Aleksandr Danilovi\u010d Men\u0161ikov, favorito dello zar Pietro il Grande e della di lui moglie zarina Caterina I e l'anno successivo vi fu esiliato con la famiglia pure il suo acerrimo rivale, principe Dolgorukov. Nel 1742 vi fu esiliato con la moglie il generale Andrej Ivanovi\u010d Osterman, che ivi mor\u00ec cinque anni dopo. Nella sua cattedrale sono inumate le salme di Marija Aleksandrovna Men\u0161ikova, figlia di Men\u0161ikov che aveva tentato di fidanzarla allo zar Pietro II e di alcuni membri della famiglia Dolgorukov. Nel XIX secolo Ber\u00ebzovo fu m\u00e8ta per l'esilio di numerosi decabristi e nel XX secolo vi furono esiliati dal regime zarista numerosi rivoluzionari.\nSuccessivamente venne il declino ed oggi \u00e8 un insediamento urbano di minor importanza."}
{"id": "1528898", "revid": "110157", "url": "https://it.wikipedia.org/wiki?curid=1528898", "title": "Quirin\u00f3polis", "text": "Quirin\u00f3polis \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528902", "revid": "125153373", "url": "https://it.wikipedia.org/wiki?curid=1528902", "title": "William Katt", "text": "\u00c8 divenuto noto a livello internazionale per il film \"Un mercoled\u00ec da leoni\" (1978) e in seguito come protagonista della serie televisiva \"Ralph supermaxieroe\" (1981-1983). Negli anni ottanta ha recitato assieme alla madre Barbara Hale nei film per la televisione di Perry Mason, ideale seguito della serie trasmessa negli anni sessanta.\nBiografia.\nNato a Los Angeles, in California, \u00e8 figlio dell'attore Bill Williams e dell'attrice Barbara Hale. I nonni paterni erano immigrati tedeschi, mentre da parte di madre ha origini scozzesi e irlandesi. Il 16 febbraio 1981 ha sposato Deborah Kahne, da cui ha avuto due figli, Clayton Alexander ed Emerson Hunter. La coppia ha divorziato nel 1986; nel 1993 si \u00e8 sposato con Danielle Hirsch, da cui ha avuto una figlia, Dakota; \u00e8 patrigno di Andrew, il figlio che Danielle ha avuto da una precedente relazione."}
{"id": "1528903", "revid": "110157", "url": "https://it.wikipedia.org/wiki?curid=1528903", "title": "S\u00e3o Sim\u00e3o (Goi\u00e1s)", "text": "S\u00e3o Sim\u00e3o \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Quirin\u00f3polis."}
{"id": "1528906", "revid": "767487", "url": "https://it.wikipedia.org/wiki?curid=1528906", "title": "Ad\u0103mu\u0219", "text": "Ad\u0103mu\u0219 (in ungherese \"\u00c1d\u00e1mos\", in tedesco \"Adamesch\") \u00e8 un comune della Romania di 6.036 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: Ad\u0103mu\u0219, Chinciu\u0219, Corne\u0219ti, Cr\u0103ie\u0219ti, D\u00e2mb\u0103u, Herepea."}
{"id": "1528908", "revid": "287204", "url": "https://it.wikipedia.org/wiki?curid=1528908", "title": "Adamus", "text": ""}
{"id": "1528915", "revid": "1494169", "url": "https://it.wikipedia.org/wiki?curid=1528915", "title": "Cachoeira Dourada", "text": ""}
{"id": "1528919", "revid": "344646", "url": "https://it.wikipedia.org/wiki?curid=1528919", "title": "Pietro Taglialatela", "text": "Biografia.\nStudi\u00f2 al Seminario vescovile di Sessa. Ordinato sacerdote, insegn\u00f2 teologia al Seminario vescovile di Cava dei Tirreni dal 1852 al 1856. \nDal 1860, lasciato il sacerdozio, tent\u00f2 di arruolarsi nelle truppe di Garibaldi, per poi decidere di predicare nell'Italia meridionale i nuovi ideali del movimento unitario.\nNel 1861, fu nominato professore di teologia all'Universit\u00e0 di Napoli. A seguito della soppressione di tale cattedra apr\u00ec, sempre a Napoli, una scuola privata. \nIncominci\u00f2 da questo periodo a riscoprire lo studio e la saggistica, in particolare riprendendo e sposando le tesi di Vincenzo Gioberti, che lo avevano affascinato in giovent\u00f9. Su questo indirizzo filosofico \u00e8 stato imperniato il manuale \"Istituzioni di filosofia\" del 1864 che, seppur non prescelto come testo d'insegnamento liceale, in quanto particolarmente complesso, ricevette le lodi di Bertrando Spaventa.\nNon manc\u00f2, in seguito, avendo aderito al protestantesimo, di compiere opere missionarie, in particolare in Puglia e in Abruzzo. A tal riguardo \u00e8 documentato il viaggio di Pescasseroli nel 1886, sul quale scrisse Benedetto Croce, che segnal\u00f2 anche come Taglialatela fosse considerato, assieme a Bonaventura Mazzarella e Enrico Caporali, fra le \u00abmenti pi\u00f9 forti del movimento protestante in Italia\u00bb."}
{"id": "1528921", "revid": "1980365", "url": "https://it.wikipedia.org/wiki?curid=1528921", "title": "Roger Ducos", "text": "Biografia.\nDucos studi\u00f2 diritto a Tolosa e contribu\u00ec alla redazione dei \"cahier de dol\u00e9ances\" della citt\u00e0 di Dax, prossima al suo villaggio natale. Fu eletto procuratore della Comune di Dax e giudice di Pace. Eletto alla Convenzione nazionale per il dipartimento di Landes, vot\u00f2 a favore dell'esecuzione capitale di Luigi XVI (20 gennaio 1793). Nel 1793 e nel 1794 comp\u00ec numerose ed importanti missioni nel nord della Francia sconvolta dalla guerra.\nRieletto al Consiglio degli Anziani nel 1795 e nel 1798 (quest'ultima elezione fu annullata a seguito del colpo di Stato del 30 pratile dell'anno VII (18 giugno 1799), fu nominato Direttore con l'appoggio di Paul Barras. Diventato amico di Emmanuel Joseph Siey\u00e8s, partecip\u00f2 con lui al colpo di Stato del 18 brumaio dell'anno VIII (9 novembre 1799).\nNominato console provvisorio con Bonaparte e con Sey\u00e8s, quando il consolato ebbe la sua formazione definitiva e lui e Sey\u00e8s furono sostituiti da Jean-Jacques-R\u00e9gis de Cambac\u00e9r\u00e8s et Charles-Fran\u00e7ois Lebrun, fu nominato senatore divenendo al contempo vicepresidente del senato.\nNel 1808 fu fatto Conte dell'Impero, ci\u00f2 nondimeno nel 1814 vot\u00f2 per la deposizione di Napoleone I. Nel 1816, con la restaurazione, fu cacciato in esilio come regicida e si trasfer\u00ec in Germania, ove mor\u00ec in un incidente di viaggio, trovando sepoltura nel Cimitero di San Michele, ad Ulma.\nEra fratello di Nicolas Ducos, generale e barone dell'Impero."}
{"id": "1528922", "revid": "339392", "url": "https://it.wikipedia.org/wiki?curid=1528922", "title": "Provincia della Frontiera Nord-occidentale", "text": ""}
{"id": "1528923", "revid": "1534511", "url": "https://it.wikipedia.org/wiki?curid=1528923", "title": "Consul suffectus", "text": ""}
{"id": "1528931", "revid": "110157", "url": "https://it.wikipedia.org/wiki?curid=1528931", "title": "Cristian\u00f3polis", "text": "Cristian\u00f3polis \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528934", "revid": "767487", "url": "https://it.wikipedia.org/wiki?curid=1528934", "title": "Gameleira de Goi\u00e1s", "text": "Gameleira de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528937", "revid": "110157", "url": "https://it.wikipedia.org/wiki?curid=1528937", "title": "Orizona", "text": "Orizona \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528939", "revid": "287204", "url": "https://it.wikipedia.org/wiki?curid=1528939", "title": "Palmelo", "text": "Palmelo \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528942", "revid": "287204", "url": "https://it.wikipedia.org/wiki?curid=1528942", "title": "Pires do Rio", "text": "Pires do Rio \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528945", "revid": "287204", "url": "https://it.wikipedia.org/wiki?curid=1528945", "title": "Santa Cruz de Goi\u00e1s", "text": "Santa Cruz de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528947", "revid": "256896", "url": "https://it.wikipedia.org/wiki?curid=1528947", "title": "Alleanza del Nord", "text": ""}
{"id": "1528949", "revid": "287204", "url": "https://it.wikipedia.org/wiki?curid=1528949", "title": "S\u00e3o Miguel do Passa Quatro", "text": "S\u00e3o Miguel do Passa Quatro \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528950", "revid": "287204", "url": "https://it.wikipedia.org/wiki?curid=1528950", "title": "Silv\u00e2nia", "text": "Silv\u00e2nia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528951", "revid": "117774103", "url": "https://it.wikipedia.org/wiki?curid=1528951", "title": "MotoGP 2", "text": "MotoGP2 \u00e8 un videogioco per PlayStation 2 e Microsoft Windows, sviluppato e pubblicato dalla Namco per la prima, sviluppato dalla THQ e pubblicato dalla Halifax per il secondo. Quello per PlayStation 2 \u00e8 basato sulla stagione 2001 della Classe 500 del motomondiale, quello per PC sulla stagione 2002 della classe MotoGP.\nNel gioco (per PlayStation 2) sono disponibili 39 motociclette (anche se alcune di queste devono essere sbloccate). I circuiti disponibili sono 10: Suzuka, Paul Ricard, Jerez, Donington, Motegi, Catalunya, Assen, Le Mans, Mugello, Sachsenring. In realt\u00e0 nel 2001 non si corse al Paul Ricard. Il gioco (sempre per PlayStation 2) \u00e8 composto da 72 Sfide. Nella versione PC sono presenti tutti e 16 circuiti.\nModalit\u00e0 di gioco (PlayStation 2).\nModalit\u00e0 Leggenda.\nLa Modalit\u00e0 Leggenda \u00e8 una novit\u00e0 di questo videogioco. In questa modalit\u00e0 si possono affrontare piloti leggendari del passato. I piloti leggendari presenti nel gioco sono: Mick Doohan, Freddie Spencer, Kenny Roberts, Kevin Schwantz e Wayne Rainey.\nNovit\u00e0 (PlayStation 2).\n\u00c8 presente la nuova opzione \"Bagnato\", riguardante le condizioni meteo."}
{"id": "1528955", "revid": "287204", "url": "https://it.wikipedia.org/wiki?curid=1528955", "title": "Uruta\u00ed", "text": "Uruta\u00ed \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528956", "revid": "1543377", "url": "https://it.wikipedia.org/wiki?curid=1528956", "title": "Backup Exec", "text": "Backup Exec \u00e8 un software di backup per ambienti Windows sviluppato attualmente da Symantec. Backup Exec ha una lunga storia di passaggi di vendita tra varie aziende. Le prime notizie risalgono ai primi anni ottanta quando Maynard Electronics cre\u00f2 un insieme di pacchetti software da includere nei suoi dispositivi nastro di backup. Una versione di Backup Exec, chiamata \"NT Backup\", era inclusa in Windows NT 3.5.\nBackup Exec \u00e8 una soluzione per la protezione di dati che fornisce backup disk-to-disk-to-tape continuato e funzioni di recovery. Continuous protection \u00e8 ora disponibile per Microsoft Exchange e SQL Server in aggiunta ai file server e alle workstation, eliminando i salvataggi quotidiani e fornendo ripristini immediati.\nArchitettura.\nI sistemi Backup Exec possono avere uno o pi\u00f9 media server, che spostano i dati da una o pi\u00f9 localit\u00e0 in un dispositivo storage, come un disco o un nastro. I dati possono essere di un sistema locale oppure di un sistema remoto con l'utilizzo di un agente remoto. Backup Exec pu\u00f2 avere ulteriori funzionalit\u00e0 disponibili tramite l'inserimento di ulteriori chiavi di licenze. Le opzioni disponibili per la versione 11d includono la possibilit\u00e0 di fare backup di snapshot dei filesystem e la possibilit\u00e0 di salvare i database come Microsoft Exchange Server, Microsoft SQL Server e Oracle.\nMolteplici media server possono essere gestiti utilizzando Central Admin Server Option"}
{"id": "1528957", "revid": "767487", "url": "https://it.wikipedia.org/wiki?curid=1528957", "title": "Vian\u00f3polis", "text": "Vian\u00f3polis \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Pires do Rio."}
{"id": "1528958", "revid": "2196773", "url": "https://it.wikipedia.org/wiki?curid=1528958", "title": "Jan-Michael Vincent", "text": "Biografia.\nDopo una prima apparizione da protagonista nel film della Disney \"Nan\u00f9, il figlio della giungla\" (1973), divenne una grande promessa del cinema degli anni Settanta, quando interpret\u00f2 un ruolo da protagonista nel film culto \"Un mercoled\u00ec da leoni\" (1978). In TV ebbe un notevole successo con due serie: \"Incontri Stellari, due agenti speciali\" (1980) e \"Airwolf\" (1984-1987), insieme a Ernest Borgnine.\nInattivo dal 2002, nel 2014 in un'intervista al National Enquirer dichiar\u00f2 di essere rimasto coinvolto in gravi incidenti d'auto, il primo nel 1996 in cui si ruppe tre vertebre ed ebbe un danno permanente alle corde vocali. Dichiar\u00f2 di aver subito nel 2012 l'amputazione della gamba destra, sotto il ginocchio, in seguito a un'infezione.\n\u00c8 morto il 10 febbraio 2019 per un attacco cardiaco, dopo una lunga malattia. La notizia del decesso \u00e8 stata data solo un mese dopo."}
{"id": "1528959", "revid": "62004", "url": "https://it.wikipedia.org/wiki?curid=1528959", "title": "AS Aviacao", "text": ""}
{"id": "1528962", "revid": "62004", "url": "https://it.wikipedia.org/wiki?curid=1528962", "title": "Aviacao Luanda", "text": ""}
{"id": "1528964", "revid": "447535", "url": "https://it.wikipedia.org/wiki?curid=1528964", "title": "Autostrada A33 (Italia)", "text": "L'autostrada A33, conosciuta come Asti-Cuneo o Autostrada delle Langhe \u00e8 un'autostrada italiana in costruzione che dovrebbe collegare Asti a Cuneo. L'arteria prevede due tronchi per un totale di circa 90\u00a0km, collegati tra loro da un tratto dell'autostrada A6. L'A33 \u00e8 parte della strada europea E74 ed \u00e8 gestita dalla societ\u00e0 per azioni Autostrada Asti-Cuneo.\nAl 2015 sono aperti al traffico 3 tratti (collegati tra loro da ulteriore viabilit\u00e0 autostradale o ordinaria): tratta Cuneo-A6 di 23\u00a0km, tratta A6/Marene-Cherasco di 8\u00a0km e la tratta San Marzanotto Piana - Asti Sud (svincolo per la SP456 del Turchino, nei pressi di Asti/A21)-Guarene (nei pressi di Alba est) di 20\u00a0km. I rimanenti tratti (Tangenziale di Cuneo, Cherasco-Guarene e Asti Sud-Asti Est/A21) per complessivi 34\u00a0km sono in parte in costruzione e in parte in progetto.\nNel giugno 2017 \u00e8 stato raggiunto l'accordo tra Governo italiano, Unione europea e Asti-Cuneo S.p.A. per il completamento dei lotti non ancora costruiti. La soluzione alla base di questo accordo \u00e8 il completamento del lotto 2.6 con soluzione esterna (ovvero senza il tunnel di Verduno) e le opere complementari grazie al cross-financing con SATAP SPA. Dopo anni al centro di discussioni e cantieri fermi, il primo agosto 2019 il governo ha dato il via libera per finire l'opera, i cui lavori sono ripartiti nell'agosto 2020.\nStoria.\n3 agosto 1998: l'autostrada \u00e8 finanziata con legge n. 295.\n31 luglio 2000: il collegamento autostradale \u00e8 finanziato con legge n. 295 del 3 agosto 1998 ed oggetto di Protocollo d'intesa Presidente Consiglio dei ministri/Presidente della Giunta Regione Piemonte. Successivamente i lavori sono iniziati.\n7 maggio 2007: firmata in Regione Piemonte la convenzione tra l'Anas e la societ\u00e0 concessionaria Autostrada Asti-Cuneo S.p.A. per la realizzazione degli ultimi 8 lotti (da Alba a Cherasco e da Sant'Albano Stura a Cuneo) dell'infrastruttura viaria e per la gestione dell'intera tratta stradale.\n23 maggio 2007: il Comitato Interministeriale per la Programmazione Economica (CIPE) ha dato il via libera alla convenzione per l'autostrada Asti-Cuneo gestita dalla Sias, societ\u00e0 del gruppo Gavio. L'investimento complessivo per il collegamento autostradale (lungo 93 chilometri) \u00e8 di circa 2 miliardi di euro, dei quali 1,6 miliardi per i lotti ancora da realizzare e circa 400 milioni per quelli in via di completamento, per i quali il 31 gennaio 2008 \u00e8 intervenuta la registrazione presso la Corte dei Conti della convenzione per la concessionaria e l'11 febbraio 2008, a seguito della comunicazione da parte dell'ANAS dell'avvenuta registrazione del decreto approvativo da parte della Corte dei Conti, \u00e8 divenuta efficace la convenzione per la costruzione e la gestione della tratta autostradale.\n21 febbraio 2008: il Comitato Interministeriale per la Programmazione Economica (CIPE) ha approvato il progetto preliminare per il primo lotto funzionale della Tangenziale di Cuneo, di 7,5\u00a0km, dal costo di 118,49 milioni di euro, di collegamento tra la citt\u00e0 ed il costruendo tratto di autostrada Asti-Cuneo tra Massimini (Cuneo) e l'A6 Torino-Savona.\n31 marzo 2008: i lotti gi\u00e0 realizzati dall'Anas (39,505\u00a0km) sono consegnati alla societ\u00e0 di progetto \"Autostrada Asti \u2013 Cuneo S.p.A\".\nAperture.\nTratta A6-Cuneo.\nNel luglio 2005 \u00e8 stato aperto il primo tratto di 11\u00a0km compreso tra Carr\u00f9 (frazione Massimini) (interconnessione con l'A6) e Sant'Albano Stura.\n20 febbraio 2012: viene inaugurato il tratto Sant'Albano Stura-Castelletto Stura (barriera a pagamento) e la tangenziale di Cuneo (gratuita) con due uscite: Cuneo Est (nei pressi della frazione Bombonina) e Cuneo Centro (nei pressi della frazione Ronchi). Grazie a questo nuovo allacciamento, Cuneo viene collegata alla rete autostradale italiana.\nTratta A6-Asti/A21.\nIl lotto tra Isola d'Asti e Motta di Costigliole (tratta A21/Asti-A6) viene posto sotto sequestro per irregolarit\u00e0 il 27 marzo 2007. Successivamente il 6 aprile 2007 \u00e8 stato dissequestrato dopo gli accertamenti irripetibili eseguiti dalla Guardia di Finanza e dalla Procura di Asti.\n16 aprile 2007: nel tratto tra Asti/A21 e l'A6 viene aperto al traffico il tratto tra Isola d'Asti e Motta di Costigliole, tra Motta di Costigliole e Govone e tra Govone, Neive e Guarene (svincolo Castagnito); dal 7 agosto 2008 viene introdotto il pedaggio che si paga dalla barriera di Govone.\n18 giugno 2007: nel tratto Asti/A21 e l'A6 viene aperto al traffico il tratto tra l'A6 all'altezza di Bra-Marene e Cherasco.\n23 luglio 2012: nel tratto Asti/A21-A6 viene aperta la tratta da Isola d'Asti a Rocca Schiavino (svincolo per la SP456 del Turchino) realizzata dalla concessionaria Autostrada Asti Cuneo S.p.a.\nLe societ\u00e0 coinvolte.\nLa societ\u00e0 di progetto Autostrada Asti-Cuneo S.p.A., costituita il 23 marzo 2006, ha per oggetto la progettazione, costruzione, manutenzione e gestione del collegamento autostradale A33. La societ\u00e0 \u00e8 concessionaria del Ministero delle Infrastrutture e dei Trasporti per effetto della Convenzione di Concessione approvata con Decreto Interministeriale del 21/11/2007.\nTracciato.\nL'autostrada prevede viadotti, ponti, gallerie per oltre 20\u00a0km e 11 svincoli.\nIl collegamento autostradale Asti-Cuneo, della lunghezza di , \u00e8 diviso in due tronchi, tra di loro connessi da un tratto di circa della A6.\nL'autostrada \u00e8 composta da due corsie regolari larghe 3,75 metri pi\u00f9 corsia di emergenza per ogni senso di marcia."}
{"id": "1528968", "revid": "62004", "url": "https://it.wikipedia.org/wiki?curid=1528968", "title": "A.S. Avia\u00e7\u00e3o", "text": ""}
{"id": "1528975", "revid": "290948", "url": "https://it.wikipedia.org/wiki?curid=1528975", "title": "Linearit\u00e0 di fase", "text": " \nLinear phase o linearit\u00e0 di fase \u00e8 una propriet\u00e0 dei filtri, con risposta di fase lineare in frequenza, non considerando il caso di sovrapposizioni per angoli di formula_1. In un sistema causale, la perfetta linearit\u00e0 di fase pu\u00f2 essere ottenuta con un filtro Finite impulse response(FIR) discreto.\nPoich\u00e9 i filtri \"linear phase\" hanno un ritardo di gruppo (\"group delay\", definito come derivata della fase rispetto alla pulsazione) costante, tutte le componenti di frequenza hanno un uguale ritardo nel tempo. Ci\u00f2 significa che non vi \u00e8 distorsione dovuta alla risposta in frequenza; in molte applicazioni, questo ritardo di gruppo costante \u00e8 vantaggioso. Per contro, un filtro con una \"fase non lineare\", ha un ritardo di gruppo che varia con la frequenza, che porta come risultato ad una distorsione di fase.\nLa definizione si applica anche ai sistemi, quali i diffusori acustici, nei quali i componenti sono allineati fisicamente o elettronicamente per ottenere una fase lineare, cio\u00e8 uno sfasamento in rapporto lineare con la frequenza."}
{"id": "1528978", "revid": "33751", "url": "https://it.wikipedia.org/wiki?curid=1528978", "title": "Costa Pereira", "text": "Carriera.\nClub.\nNato a Nacala, Mozambico, ha iniziato la propria carriera calcistica nella squadra mozambicana del Ferrovi\u00e1rio de Louren\u00e7o Marques. Emigrato in Portogallo nel 1954, divenne il portiere titolare del Benfica nel 1954-1955 e vi rimase per ben 12 anni, fino al suo ritiro nel 1966-1967. Vinse il campionato portoghese per 7 volte, nel 1954-55, 1959-60, 1960-61, 1962-63, 1963-64, 1964-65 e 1966-67, la Coppa del Portogallo per 5 volte, nel 1954-55, 1956-57, 1958-59, 1961-62 e 1963-64, e la Coppa dei Campioni per 2 volte, nel 1960-61 e 1961-62, giocando con altri leggendari calciatori portoghesi, come Jos\u00e9 \u00c1guas, Germano, M\u00e1rio Coluna ed Eus\u00e9bio (nel 1962). \u00c8 stato anche il portiere del Benfica nelle le finali di Coppa dei Campioni del 1962-63 e 1964-65 (entrambe perse, rispettivamente contro Milan ed Inter).\nNazionale.\nHa giocato 22 volte per la nazionale del Portogallo. Esord\u00ec contro l'Inghilterra (3-1), ad Oporto, il 22 maggio 1955 e gioc\u00f2 la sua ultima partita con la selezione lusitana il 24 gennaio 1965, durante le qualificazioni alla , a Lisbona contro la Turchia (vittoria dei portoghesi per 5-1).\nMor\u00ec a Lisbona nel 1990."}
{"id": "1528980", "revid": "2110845", "url": "https://it.wikipedia.org/wiki?curid=1528980", "title": "Francesco Pretti", "text": "Biografia.\nNato a Cagliari da famiglia di origine emiliana, \u00e8 stato azzurro nei 50\u00a0km di marcia alle \nOlimpiadi di Los Angeles del 1932 ed a quelle di Londra del 1948, ritirandosi in entrambe le occasioni. Nel 1934 ha stabilito il record italiano nei 50\u00a0km di marcia.\nNel 1948 \u00e8 stato fra i fondatori dell'Associazione Nazionale Atleti Azzurri d'Italia (oggi Associazione Nazionale Atleti Olimpici e Azzurri d'Italia) di cui \u00e8 anche stato il primo presidente. Nel 1958 ha organizzato il 1\u00ba Giro ciclistico di Sardegna per corridori professionisti che \u00e8 stato vinto dal ciclista francese Antonin Rolland."}
{"id": "1528984", "revid": "332343", "url": "https://it.wikipedia.org/wiki?curid=1528984", "title": "Campocroce (Mogliano Veneto)", "text": "Campocroce (\"Campocrose\" // in veneto) \u00e8 una frazione del comune di Mogliano Veneto. Costituisce inoltre una delle nove circoscrizioni del comune (quartiere 1 - Campocroce).\nGeografia fisica.\nCampocroce dista poco pi\u00f9 di 4\u00a0km dal centro di Mogliano, sorgendo a nordovest dello stesso. Il territorio della frazione \u00e8 molto vasto e comprende localit\u00e0 rurali anche molto distanti dall'abitato principale; si citano, ad esempio, Busa, Malcanton (a ovest), Loreto e Selve (a sudovest).\nNotevole la presenza di corsi d'acqua: procedendo da nord a sud si incontrano il Zermanson, lo Zero e la Fossa Storta, per non parlare dei numerosi canali di scolo.\nOrigini del nome.\nIl toponimo \u00e8 un evidente composto delle parole \"campo\" e \"croce\", ma non ne \u00e8 stata chiarita l'origine. Probabilmente si riferisce a una croce eretta su un campo per motivi devozionali o in ricordo di qualche triste evento.\nMonumenti e luoghi d'interesse.\nArchitetture religiose.\nSacelli.\nMeritano qualche accenno i vari capitelli votivi sparsi per le campagne dei dintorni. In particolare, si cita il sacello della Madonna del Carmine, costruzione di origine settecentesca presso via Zero Branco.\nArchitetture civili.\nLa filanda Motta.\nInteressante come esempio di archeologia industriale \u00e8 la filanda Motta, costruita nel 1876 dall'ing. Pietro Motta e recentemente restaurata. Fu uno dei pi\u00f9 importanti stabilimenti del genere, nel quale venne peraltro selezionata una nuova razza di baco da seta detta \"chinese dorato\". Gravemente colpita dalla crisi del settore sericolo degli anni trenta, la filanda venne chiusa nel secondo dopoguerra. L'alta ciminiera che sorge a dietro il corpo principale \u00e8 divenuta un po' il simbolo del paese.\nCasa Calzavara.\nIn via Chiesa Campocroce, presso la filanda, \u00e8 un caratteristico rustico di origini assai antiche. Era infatti propriet\u00e0 dell'abbazia di Mogliano e, dopo il suo trasferimento a Treviso, del monastero di San Teonisto. Il porticato conserva resti di affreschi quattrocenteschi, raffiguranti Cristo, Santa Lucia e altri santi.\nVilla Motta, Cordova.\nSi trova sul retro della parrocchiale ed era la residenza della famiglia Motta, proprietaria della filanda. Il complesso si articola in tre edifici distinti immersi in un ricco parco: la casa padronale, una torre colombaia e un annesso attualmente adibito ad abitazione.\nLa prima risale al Settecento ed \u00e8 un corpo cubico a tre livelli, ampliato sul retro da due volumi aggettanti. La facciata \u00e8 estremamente semplice ma tuttavia elegante, con quattro pseudo-lesene che la attraversano per tutta l'altezza sino al cornicione dentellato, provocando un effetto ottico che mostra dei capitelli ionici. Da citare poi la porta ad arco che si apre al centro del piano nobile sormontata da un frontone pure ad arco.\nI tratti dell'annesso sembrano richiamare l'architettura della vicina filanda Motta.\nVilla Rigamonti.\nSorge alla fine di via Rigamonti. Il complesso, vincolato dal 1964, si articola nel palazzo signorile, secentesco, e nell'elegante oratorio della Nativit\u00e0 di Maria che, stando a un'iscrizione sulla facciata, sarebbe stato ultimato nel 1758.\nLa casa padronale si sviluppa su tre livelli ai quali si aggiunge al centro un frontone rialzato coronato da un timpano. Le finestre binate sul lato ovest denunciano l'organizzazione veneziana degli interni, con una scala a doppia rampa. La simmetria del fronte principale, quello sud, \u00e8 fortemente accentuata dalle aperture disposte lungo l'asse, pi\u00f9 ricche rispetto a quelle laterali. Dalla strada \u00e8 possibile invece vedere la facciata nord, pressoch\u00e9 identica all'altra, ma interrotta da due canne fumarie che la percorrono per tutta la sua altezza.\nLa chiesetta si trova in posizione pi\u00f9 avanzata rispetto al palazzo: \u00e8 infatti sul ciglio della strada (volgendo quindi a nord il fronte), cos\u00ec da interrompere il muretto di cinta alla quale \u00e8 raccordato da due volute. La facciata dell'oratorio \u00e8 incorniciata da due lesene con capitello ionico che sostengono un'articolata trabeazione; su questa poggia a sua volta il frontone. All'interno erano conservate le reliquie di Santa Pulcheria, riesumate nel 1671 dalle catacombe di Priscilla; a inizio 2021, considerato lo stato di incuria in cui versava l'edificio, i resti sono stati traslati nella parrocchiale.\nL'insieme \u00e8 completato da un parco di modesta estensione. In origine alla villa era annessa una vasta tenuta agricola, ma negli anni sessanta i vecchi proprietari hanno venduto gli edifici agli Istituti Riuniti di Ricovero di Treviso, mantenendo tuttavia i fondi agricoli. I confini delle antiche propriet\u00e0 sono ancora riconoscibili: a est corrono lungo il limite della zona residenziale di Campocroce; a nord sono segnati da via Zero Branco, dove sussiste un ingresso costituito da una cancellata sorretta da due pilastri.\nI committenti della villa non sono noti. Nel Settecento era dei Peruzzi, famiglia da cui proveniva il vescovo Giuseppe Maria Peruzzi; fu poi dei Coletti e, attorno al 1920, pass\u00f2 ai Rigamonti; venne da questi venduta ai Cortellazzo e, come gi\u00e0 accennato, nel 1964 gli edifici furono acquistati dagli Istituti Riuniti di Ricovero di Treviso.\nVilla Moro Nocera, Boldrin.\nSorge al 109 di via Zero Branco. Pur inserita nel piccolo agglomerato detto Borgo Mestre, l'edificio \u00e8 completamente circondato da terreni agricoli (anche se il paesaggio a sud \u00e8 stato sconvolto dalla costruzione del passante di Mestre), eccezion fatta per l'ingresso che, trovandosi a nord, confina con la strada.\nL'edificio dovrebbe essere ottocentesco e mostra una notevole unit\u00e0 di stile, escludendo la possibilit\u00e0 di interventi successivi alla costruzione. Entrambe le facciate sono pressoch\u00e9 identiche: simmetriche e tripartite, con le aperture centrali pi\u00f9 ampie e ricche. Risulta quindi difficile stabilire quale delle due fosse la principale; oggi lo \u00e8 certamente quella nord, che d\u00e0 sulla strada, ma in origine doveva essere l'altra (era uso infatti volgere il fronte pi\u00f9 importante a sud, dove batte il sole).\nLa villa aveva in origine un aspetto rustico, ma ha assunto linee pi\u00f9 aggraziate dopo il restauro negli anni ottanta che ha rimosso il finto bugnato al piano terra.\nVilla \"Grazia\".\nDetta anche \"Egle\", si trova in via Malcanton 6, in una zona dove in passato si riscontrava un'alta concentrazione di palazzi signorili, oggi in gran parte scomparsi. La vista dell'edificio \u00e8 pressoch\u00e9 impossibile dalla strada: la propriet\u00e0 \u00e8 delimitata da un alto muro di cinta e le cancellate in ferro battuto non sono trasparenti; e a ci\u00f2 si aggiungono i frondosi alberi del parco. Quest'ultimo \u00e8 stato notevolmente ridotto da un frazionamento avvenuto negli anni sessanta, che tuttavia non ha modificato l'impianto degli edifici.\nSi articola in un blocco principale di tre edifici adiacenti, ovvero le stalle, la casa domenicale e la barchessa, a cui si aggiungono, isolate pi\u00f9 a est, la chiesetta e le serre. Sia le stalle che le serre sono oggi propriet\u00e0 distinte, adibite ad uso residenziale.\nIl palazzo \u00e8 di origine settecentesca, organizzato secondo il tipico schema veneziano che prevede all'interno un salone centrale e una scala a doppia rampa su un lato; se al piano terra e al piano nobile quest'ultima \u00e8 addossata al lato occidentale, al terzo livello si trova invece sulla destra. I due prospetti sono pressoch\u00e9 identici dal punto di vista compositivo (tripartiti e con il medesimo numero di aperture). Al centro del piano nobile si apre una serliana affiancata da una coppia di finestre per parte.\nLa coeva barchessa \u00e8 a due piani e il fronte sud \u00e8 protetto da un portico a doppia altezza. Quest'ultimo non \u00e8 sorretto da arcate, come d'uso nelle ville venete, ma da cinque colonne in cotto.\nL'oratorio \u00e8 una delle parti che si possono meglio apprezzare, dal momento che si affaccia direttamente sulla strada. Dedicato in passato alla Nativit\u00e0 di Maria e oggi a San Girolamo, ha linee molto semplici, ornate da pochi elementi come la grande finestra termale aperta sul fronte. Le \u00e8 annesso un campanile a vela.\nProprietari ne furono i Vianello, a cui seguirono i Gavagnin, i Bortoluzzi, i Missaglia, i Dupr\u00e8; attualmente \u00e8 dei Calcara. Vi soggiornava re Vittorio Emanuele III quando, durante la Grande Guerra, si recava a Mogliano dove aveva sede il comando della Terza Armata.\nDipendenze di villa Tasca.\nSi tratta del porticato di ingresso, o forse delle scuderie, del grandioso complesso di villa Tasca, oggi scomparso. Adattata poi a casa colonica e ristrutturato solo di recente, la facciata della costruzione (risalente, forse, alla fine del Seicento) era un tempo affrescata con lo stemma dei Tasca e con scene mitologiche, di cui oggi restano solo le tracce.\nIn verit\u00e0 le propriet\u00e0 dei Tasca si sviluppavano perlopi\u00f9 oltre lo Zero, nelle campagne tra Peseggia e Gardigiano. La casa padronale, demolita nel Settecento, si trovava dove oggi sorge una villa pi\u00f9 modesta, costruita sui ruderi della barchessa settentrionale; i resti dell'altra barchessa sono stati portati alla luce durante la costruzione del Passante di Mestre .\nVilla Paolon.\nLa casa padronale \u00e8 un grande edificio a tre piani e a pianta quadrata, oggi in gravissimo stato di abbandono. Le \u00e8 annesso a ovest un rustico ancora destinato ad uso agricolo, cos\u00ec come i terreni attorno che un tempo ospitavano il parco. Le propriet\u00e0 a sud sono invece occupate dai capannoni di un ex allevamento di polli.\nA nord si notano, in asse con la casa padronale, i pilastri che definivano l'accesso originario. Nonostante le condizioni di degrado (parte della villa \u00e8 gi\u00e0 crollata), \u00e8 possibile ancora riconoscere la tipica planimetria veneziana, con una scala a doppia rampa presso il centro del lato ovest, presenza intuibile dalle finestre binate. Il fronte principale \u00e8 quello sud, tripartito e caratterizzato da due lunghe canne fumarie che attraversano la facciata per tutta la sua altezza.\nDi fronte al lato nord, sulla strada, sta un piccolo oratorio intitolato al Redentore. In origine faceva parte delle gi\u00e0 citate dipendenze dei Tasca, ma \u00e8 stato col tempo inglobato alle propriet\u00e0 di villa Paolon. La chiesetta, affiancata da una sagrestia, presenta un'unica aula ed \u00e8 sovrastata da un campaniletto a vela\n\u00c8 una delle costruzioni pi\u00f9 antiche della zona, risalendo probabilmente al Cinquecento. Fu dei Cipollato, dei Furlanetto e poi del barone Alberto Franchetti, proprietario della pi\u00f9 nota villa Franchetti sul Terraglio e padre dell'esploratore Raimondo Franchetti. Pass\u00f2 poi ai Benvenuti e ai Paolon.\nVille scomparse.\nAncor pi\u00f9 numerosi sono i palazzi scomparsi, perlopi\u00f9 demoliti nell'Ottocento:\nAttivit\u00e0 economiche.\nL'attivit\u00e0 economica pi\u00f9 rilevante \u00e8 l'agricoltura. Dalla sua costruzione (1876) alla sua chiusura (fine anni quaranta) grande importanza ebbe la filanda Motta, uno dei maggiori centri dell'industria serica."}
{"id": "1528992", "revid": "1305772", "url": "https://it.wikipedia.org/wiki?curid=1528992", "title": "Leopoldo de Bulh\u00f5es", "text": " \nLeopoldo de Bulh\u00f5es \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1528998", "revid": "339392", "url": "https://it.wikipedia.org/wiki?curid=1528998", "title": "506. Reggimento di fanteria paracadutista", "text": ""}
{"id": "1529000", "revid": "640277", "url": "https://it.wikipedia.org/wiki?curid=1529000", "title": "Chiese di Trani", "text": ""}
{"id": "1529001", "revid": "2014155", "url": "https://it.wikipedia.org/wiki?curid=1529001", "title": "Renato d'Alen\u00e7on", "text": "Duca d'Alen\u00e7on e conte di Perche, era figlio di Giovanni II d'Alen\u00e7on e di Marie d'Armagnac.\nBiografia.\nNel 1467, quando suo padre si rivolt\u00f2 con i Bretoni, ebbe l'incarico di difendere Alen\u00e7on, ma l'insolenza della guarnigione bretone fece infuriare i borghesi della citt\u00e0. Disgustato, Renato rese la citt\u00e0 a re LuigiXI, che gliela restitu\u00ec dopo che la rivolta fu sedata.\n e il re lo mise in prigione. Non ne usc\u00ec che alla morte di Luigi XI, nel 1483. Partecip\u00f2 allora alla Guerra pazza, ma fu poi perdonato da re Carlo VIII.\nMatrimoni e figli.\nUn primo fidanzamento fu impostato con Margherita d'Harcourt, figlia di Guglielmo d'Harcourt, conte di Tancarville. . Margherita mor\u00ec nel 1488 senza aver dato a Renato alcun figlio.\nRenato spos\u00f2 allora a Toul il 14 maggio 1488 la beata Margherita di Lorena-Vaud\u00e9mont (1463 - 1521), figlia di Federico II di Vaud\u00e9mont e di Iolanda d'Angi\u00f2. Renato e Margherita ebbero:\nRenato ebbe anche diversi figli illegittimi:"}
{"id": "1529010", "revid": "1718925", "url": "https://it.wikipedia.org/wiki?curid=1529010", "title": "Insalata", "text": "L'insalata indica genericamente diversi vegetali commestibili le cui foglie si possono mangiare crude e variamente condite; il termine indica anche preparazioni composte da pi\u00f9 ingredienti, solitamente da verdure in foglia crude pi\u00f9 o meno sminuzzate, caratterizzate dal fatto di essere condite a crudo e mescolate solitamente con una miscela di sale da cucina e olio d'oliva e/o aceti o spremuta di limone e/o altri ingredienti opzionali come pepe, origano, aglio, prezzemolo, rafano e altre spezie aromatiche fresche o essiccate ma anche con lievito alimentare e salse crude varie, come quella di semi di senape.\nCondimento spesso simile al pinzimonio che per\u00f2 viene servito separatamente permettendo di scegliere tra le proposte ed evitando marcescenze o macerazioni ove ritenute inopportune, analogamente alle crudit\u00e9s.\nIl termine deriva dal latino \"sal\", da cui \"insalare\" [Treccani Vocabolario, 2019]. Per estensione, il vocabolo viene comunemente usato anche per indicare l'ingrediente principale della ricetta, ossia gli ortaggi in foglia stessi.\nTipologia.\nNel linguaggio comune, per insalata si intende spesso la variante pi\u00f9 semplice di questa ricetta, la cosiddetta insalata verde, preparata solamente con ortaggi crudi in foglia lavati con acqua corrente, ammollo, risciacquo o servendosi di apposite centrifughe, di solito variet\u00e0 di lattuga. \nTuttavia esistono ricette che prevedono anche l'uso di altri ortaggi in foglia pi\u00f9 o meno sottile, come la valeriana o il basilico ma anche alcune variet\u00e0 di cicoria, di solito evitando quelle amare che vengono invece impiegate in preparazioni che richiedono cottura, tra cui anche alcuni radicchi e indivia witlof, oppure la rucola, gli spinaci, il cavolo cappuccio, eccetera.\nSi parla di \"insalata mista\" nel caso in cui all'insalata di foglie vengano mescolati altri ortaggi crudi anch'essi sminuzzati con coltello, mezzaluna, pelapatate, grattugia e mandolina o altro attrezzo per affettare, di solito pomodori e carote, ma anche cipollotti e cipolle, peperoni, finocchi, cetrioli,\nravanelli, champignon,\nsedano, zucchina e fiore di zucca,\nrapa rossa, mele, arance, meloni, avocado, eccetera.\nA volte a questi si mescolano minori quantit\u00e0 di semi e frutta secca oleaginosa, come ad esempio semi di papavero, lino, sesamo, girasole e zucca, pinoli, pistacchi, arachidi, mandorle e noci varie anche frantumati con mortaio, schiaccianoci o altri vari modelli di macchinari trituranti come ad esempio frullatori con contenitori adeguati che permettono anche l'emulsione con liquidi per la preparazione di salse per il condimento.\nEsistono poi ricette che prevedono appunto anche l'aggiunta di ortaggi in conserva, come ad esempio uva passa o altra frutta essiccata reidratata, olive, cucunci, melanzane, carciofi, zenzero e crauti in salamoia, in agrodolce, sott'aceto o sott'olio, e altri fermentati come ad esempio il tempeh fritto, oppure di ortaggi bolliti o cotti al vapore e serviti in insalata a temperatura ambiente o meno, mescolati o meno agli ortaggi crudi, come ad esempio cavolini, broccoli, cavolfiori, mais oppure legumi come fagiolini e fagioli vari, fave, ceci, eccetera, nonch\u00e9 di altri fritti, come banane e tofu.\nInoltre esistono ricette di insalate a base di altri amidacei farinacei come patate o cereali e pseudocereali cotti con o senza sale, raffreddati e quindi conditi con gli altri ingredienti crudi e cotti, come l'insalata di riso, l'insalata di quinoa, l'insalata di farro per quanto riguarda cereali e pseudocereali in chicchi pi\u00f9 o meno raffinati oppure l'insalata di cuscus, l'insalata di pasta e le panzanelle per quanto riguarda i prodotti da farine e semole di cereali e pseudocereali pi\u00f9 o meno integrali.\nVarianti locali.\nNella cucina siciliana vi \u00e8 l'insalata tradizionale di finocchio e arance, mentre a Pantelleria l'insalata pantesca, con patate, pomodori, olive, sgombro sott'olio e capperi di Pantelleria.\nNella cucina piemontese vi \u00e8 l'insalata con cipolla al forno, e l'insalata di soncino e uova sode.\nNella cucina napoletana \u00e8 famosa l'\"insalata di mare\" con polpi, seppie, calamari e gamberetti lessi conditi con olio d'oliva, succo di limone e prezzemolo tritato.\nNel periodo natalizio, \u00e8 d'uso l\"'insalata di rinforzo\", con cavolfiore lesso, olive, acciughe salate e sottaceti, il tutto condito con sale, olio e aceto. Tra le insalate della cucina piemontese caratteristica \u00e8 la \"salada dij pr\u00e0\", a base di foglie di tarassaco (che viene chiamato \"girasole\").\nNella cucina greca vi \u00e8 l\"'insalata greca\", con pomodoro, cipolla, olive nere, formaggio feta e origano, \nmentre nella cucina internazionale vi \u00e8 l\"'insalata russa\" a base di ortaggi lessi e maionese. Negli Stati Uniti \u00e8 famosa la \"Caesar salad\" fatta con lattuga romana, crostini di pane soffritti, formaggio parmigiano e altri condimenti, spesso venduti gi\u00e0 mescolati in un'apposita salsa di condimento.\nIn Finlandia, un piatto tipico natalizio \u00e8 il \"rosolli\", un'insalata di barbabietole, patate, carote e - talora - aringa in salamoia, cipolla o mela."}
{"id": "1529016", "revid": "110157", "url": "https://it.wikipedia.org/wiki?curid=1529016", "title": "Society for Imaging Science and Technology", "text": "La Society for Imaging Science and Technology (IS&amp;T) \u00e8 un'organizzazione dedita alla ricerca e alla didattica nel campo dell'elaborazione delle immagini.\nStoria e attivit\u00e0.\nFondata nel 1947, come Society of Photographic Science and Engineering (SPSE), la sua sede principale \u00e8 a Washington DC. Nel 2006 ha circa 1.500 membri sparsi per il mondo e 5.000 collaboratori impiegati nei suoi programmi.\nIS&amp;T \u00e8 conosciuta soprattutto per le conferenze e i corsi che organizza sulle tematiche relative alle immagini e al loro studio: immagini digitali, stampa digitale, colorazione, archiviazione, ecc..\nLa IS&amp;T pubblica \"The Journal of Imaging Science and Technology\" e \"The Journal of Electronic Imaging \" (in collaborazione con la The International Society for Optical Engineering).\nCuriosit\u00e0.\nLena Sj\u00f6\u00f6blom, la modella raffigurata nella famosa immagine omonima, nel 1997 \u00e8 stata la madrina della conferenza indetta per i 50 anni di attivit\u00e0 della SPSE/IS&amp;T."}
{"id": "1529023", "revid": "599013", "url": "https://it.wikipedia.org/wiki?curid=1529023", "title": "Luis Garc\u00eda Postigo", "text": ""}
{"id": "1529028", "revid": "30445", "url": "https://it.wikipedia.org/wiki?curid=1529028", "title": "Leguminose da granella", "text": ""}
{"id": "1529032", "revid": "484362", "url": "https://it.wikipedia.org/wiki?curid=1529032", "title": "Palazzo imperiale di Costantinopoli", "text": "A Costantinopoli furono costruiti diversi palazzi imperiali:"}
{"id": "1529044", "revid": "184416", "url": "https://it.wikipedia.org/wiki?curid=1529044", "title": "Seaboard Air Line Railroad", "text": ""}
{"id": "1529045", "revid": "124371017", "url": "https://it.wikipedia.org/wiki?curid=1529045", "title": "International Commission for Optics", "text": "La International Commission for Optics (ICO) \u00e8 stata creata nel 1947 con l'obiettivo di contribuire al progresso e alla diffusione della conoscenza nel campo dell'ottica.\n\u00c8 un \"Scientific Associate\" dell'International Council for Science (ICSU) e un \"Affiliated Commission\" della International Union of Pure and Applied Physics (IUPAP).\nStoria.\nLa riunione preparatoria, decisa durante l'assemblea generale dell'International Union of Pure and Applied Physics (IUPAP), in cui si sono gettate le basi della commissione, \u00e8 avvenuta nel giugno 1947 a Praga in Cecoslovacchia ed erano presenti 15 delegati di otto nazionalit\u00e0 diverse (Belgio, Cecoslovacchia, Francia, Gran Bretagna, Italia, Paesi Bassi, Polonia e Svezia) e si era registrato l'interessamento di altre cinque nazioni i cui delegati non erano riusciti a partecipare (Danimarca, Finlandia, Norvegia, Svizzera e Stati Uniti d'America).\nIl primo congresso \u00e8 avvenuto nel luglio 1948 a Delft, in Olanda Meridionale e ha visto 11 nazioni divenire le fondatrici della commissione: Belgio, Cecoslovacchia, Francia, Gran Bretagna, Italia, Paesi Bassi, Polonia, Spagna, Svezia, Svizzera e Stati Uniti d'America.\nNegli anni altre nazioni si sono aggiunte e nel 1996 facevano parte della commissione: Stati Uniti d'America (con 18 rappresentanti), Francia (15 rappresentanti), Gran Bretagna (13 rappresentanti), Paesi Bassi, Germania e Giappone (8 rappresentanti ognuno), Italia (7 rappresentanti), Polonia (6 rappresentanti), Australia e Spagna (5 rappresentanti ognuna), Cecoslovacchia, Svezia e Canada (4 rappresentanti ognuna), Ungheria, Unione Sovietica (Russia), Messico, Corea, Cina (Chinese Optical Society) e Finlandia (2 rappresentanti ognuno), Belgio, Austria, Taiwan (Optical Engineering Society di Taipei) e Israele (1 rappresentante ognuno).\nObbiettivi.\nTra le attivit\u00e0 dell'ICO vi \u00e8 l'organizzazione e la sponsorizzazione di congressi e incontri nelle scuole. Organizza un \"Traveling Lecturer Program\" e tre premiazioni annuali, gli ICO awards (\"ICO Prize\", \"Galileo Galilei Award\", \"ICO/ICTP Award\"); oltre a questo pubblica una newsletter periodica e una serie di libri, sempre nel campo dell'ottica.\nVincitori degli ICO Awards.\nICO Prize.\nCreato nel 1982, premia gli studiosi che hanno pubblicato ricerche di elevato interesse nel campo dell'ottica prima dei 40 anni.\nICO Galileo Galilei Award.\nIl premio viene dato a chi ha effettuato contributi di eccezionale interesse nel campo dell'ottica, in regioni con condizioni economiche e sociali particolarmente difficoltose e scarso accesso ad attrezzature e informazioni scientifiche. La medaglia d'argento raffigurante Galileo Galilei che viene assegnata ai vincitori del premio \u00e8 donata dalla Societ\u00e0 Italiana di Ottica e Fotonica italiana.\nICO/ICTP Award.\nRiservato ai giovani ricercatori (meno di 40 anni) dei paesi in via di sviluppo che hanno effettuato ricerche nel campo dell'ottica nelle loro nazioni."}
{"id": "1529051", "revid": "827882", "url": "https://it.wikipedia.org/wiki?curid=1529051", "title": "Marija Il'ini\u010dna Miloslavskaja", "text": "Biografia.\nFiglia pi\u00f9 giovane del boiardo e diplomatico Il'ja Danilovi\u010d Miloslavskij e della di lui moglie Ekaterina F\u00ebdorovna Narbekova, fu prescelta dallo zar Alessio I, non appena questi raggiunse l'et\u00e0 per sposarsi, fra centinaia di figlie di nobili. La scelta fu patrocinata dal precettore dello zar, il boiaro Boris Morozov, che spos\u00f2 la sorella di Marija, Anna. Un'altra sorella, Irina, spos\u00f2 il principe Dmitri Dolgoruki.\nI matrimoni procurarono una grande influenza a corte sia al boiaro Boris Morozov che al padre di Marija, Ilja Miloslavskij. Questi approfitt\u00f2 molto della sua posizione nel ventennio tra il 1648 ed il 1668, anno della sua morte, avvenuta pochi mesi prima di quella della figlia Maria. Il matrimonio \u00e8 stato descritto come felice. Maria \u00e8 stata descritta come bella, ma circolava anche una voce secondo la quale ella avrebbe potuto essere una strega. \nMarija ebbe dallo zar Alessio I tredici fra figli e figlie. Di questi raggiunsero l'et\u00e0 adulta due maschi, gli zar F\u00ebdor III e Ivan V, e sei femmine, la terza delle quali, Sofia Alekseevna, fu Reggente di Russia dal 1682 ed il 1689. Maria mor\u00ec alcuni mesi dopo il suo padre. Quando mor\u00ec, si credette che lo zar non si sarebbe mai risposato.\nSuccessori.\nSia i due figli maschi di Marija Il'ini\u010dna che le loro sorelle non ebbero successori diretti. Una lontana cugina, Solomonida Michailovna Miloslavskaja, spos\u00f2 Andrei Vasil'evi\u010d Tolstoj, e fu cos\u00ec progenitrice del famoso scrittore russo Lev Tolstoj. Nel XX secolo il pi\u00f9 anziano dei suoi successori ottenne dallo zar Nicola II l'autorizzazione ad aggiungere al proprio cognome quello gi\u00e0 da tempo estinto dei Miloslavskij. I successori sono oggi conosciuti con il cognome Tolstoi-Miloslavski"}
{"id": "1529056", "revid": "1543377", "url": "https://it.wikipedia.org/wiki?curid=1529056", "title": "Fabrizio Angelo Pennacchietti", "text": "Biografia.\nLaureatosi nel 1963 nella \"Scuola Orientale\" dell'universit\u00e0 di Roma, prosegu\u00ec i propri studi a Monaco, ove si specializz\u00f2 nell'ambito delle lingue semitiche. In 1969 fu nominato professore incaricato di semitistica della Facolt\u00e0 di Lettere di Torino e la Facolt\u00e0 di Lingue di Venezia. Nel 1976 fu nominato professore straordinario della Facolt\u00e0 di Lingue di Venezia; nel 1979, professore ordinario dell'Universit\u00e0 degli Studi di Torino dove ha esercitato fino al 2008.\nFra il 1960 ed il 1963 partecip\u00f2 a varie missioni archeologiche in Turchia e Malta. Dal 1969 al 1974 fu segretario dell'Istituto Italo-Iracheno di Archeologia.\nPennacchietti \u00e8 socio di varie societ\u00e0 scientifiche. Dal 1977 al 1981 fu redattore capo della rivista scientifica \"Oriens Antiquus\". Nel 1985 \u00e8 stato fra i fondatori dell'Accademia Internazionale delle Scienze San Marino, della quale \u00e8 presidente dal 2008. Dal 1981 al 1989 fu socio dell'Akademio de Esperanto. Dal 1976 \u00e8 Presidente dell'Istituto Italiano di Esperanto.\nOpere scelte.\nPennacchietti \u00e8 autore di oltre 90 opere tra libri e pubblicazioni scientifiche. Tra le pi\u00f9 importanti:"}
{"id": "1529057", "revid": "2014155", "url": "https://it.wikipedia.org/wiki?curid=1529057", "title": "Carlo IV d'Alen\u00e7on", "text": "Origine.\nCarlo era figlio di Renato I, duca d'Alen\u00e7on e conte di Perch\u00e9, e di Margherita di Lorena-Vaud\u00e9mont, figlia di Federico II, conte de Vaud\u00e9mont e di Iolanda d'Angi\u00f2, e nipote (zio materno) del Duca d'Angi\u00f2 e Conte di Provenza e di Forcalquier, Duca di Bar, e Duca di Lorena ed anche Re di Napoli, Renato.&lt;br&gt;Carlo, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era il nipote (nonna paterna) di Maria d'Armagnac (figlia del Conte di Rodez, conte d'Armagnac e di Fezensac, conte di Charolais e visconte di Lomagne e d'Auvillar, Giovanni IV e di Isabella d'\u00c9vreux-Navarra), che aveva sposato il duca d'Alen\u00e7on e conte di Perche, Giovanni II d'Alen\u00e7on (1409 \u2020 1476), ed erano i genitori di Renato d'Alen\u00e7on.\nBiografia.\nNel 1492, alla morte del padre, Carlo ricevette il ducato d'Alen\u00e7on e la contea di Perch\u00e9.\nIl 3 giugno 1497 a Castelnau-de-Montmiral, mor\u00ec, senza eredi il suo prozio (fratello della sua nonna paterna), il Conte di Rodez, conte d'Armagnac e di Fezensac, Carlo I, che in quello stesso anno, aveva fatto dono a Carlo di tutti i suoi possedimenti.&lt;br&gt;Alla morte di Carlo I, i pretendenti dei suoi possedimenti furono molti, ma alla fine la successione tocco a Carlo IV d'Alen\u00e7on, che fu riconosciuto, come tale solo il 29 aprile 1514, anche perch\u00e9 era il marito di Margherita d'Angoul\u00eame, sorella maggiore di Francesco d'Angoul\u00eame, marito di Claudia di Francia, ed erede al trono francese; il documento di conferma fu siglato nel febbraio 1515, quando Francesco era gi\u00e0 Francesco I di Francia.\nCarlo partecip\u00f2 a diverse spedizioni militari, agli ordini del re di Francia, Luigi XII, ed in particolare, partecip\u00f2 alle campagne d'Italia del 1507, partecipando all'assedio di Genova, e poi a quella del 1509, dove partecip\u00f2 alla battaglia di Agnadello, alla conquista di Bergamo, Caravaggio, Peschiera e Cremona.\nNel 1509 spos\u00f2 Margherita d'Angoul\u00eame (1492-1549), figlia del duca d'Angoul\u00eame Carlo di Valois e di Luisa di Savoia e sorella maggiore del futuro re di Francia, Francesco I. Dalla loro unione non nacquero figli. \nSuo cognato divenne re di Francia nel 1515 e Carlo lo segu\u00ec, ancora una volta in Italia, e nello stesso 1515, a Melegnano, 16 km sud est di Milano prese parte alla battaglia di Marignano.Rientrato in Francia, nel 1521 partecip\u00f2 alla difesa della contea di Champagne contro l'imperatore del Sacro Romano Impero, Carlo V che aveva condotto una spedizione in terra francese.\nNel 1525 prese parte alla battaglia di Pavia, dove il re Francesco I fu catturato dagli imperiali. Dopo la cattura del re, Carlo d'Alen\u00e7on prese il comando dell'armata francese, ma i francesi furono sconfitti e Carlo venne accusato di aver abbandonato il suo re.Sconvolto sia per la disfatta sia per l'ingiusta accusa Carlo si ammal\u00f2 e poco dopo, nello stesso anno, mor\u00ec.\nAlla sua morte tutti i suoi possedimenti andarono alla moglie Margherita d'Angoul\u00eame, sorella di Francesco I, re di Francia, mentre Francesca, la sorella di Carlo, fu esclusa dalla successione.\nDiscendenza.\nDi Carlo d'Alen\u00e7on non si conosce discendenza. "}
{"id": "1529061", "revid": "123670983", "url": "https://it.wikipedia.org/wiki?curid=1529061", "title": "Joe Dever", "text": "\u00c8 noto soprattutto come ideatore della serie di Lupo Solitario.\nBiografia.\nDopo essersi diplomato nel 1974, divenne musicista professionista nel 1976 ai Pye Studios di Londra fino a che non venne sciolta 18 mesi pi\u00f9 tardi. Lavor\u00f2 per un anno come consulente esterno nell'industria musicale, prima di entrare a far parte della Virgin Records in qualit\u00e0 di fonico di sala nei Manor Studios siti in Oxfordshire. Qui rimase per cinque anni, lavorando al fianco di svariati artisti, come Frank Zappa, Peter Gabriel, e i Sex Pistols.\nMentre lavorava a Los Angeles, nel 1977, scopr\u00ec il recentemente pubblicato gioco di ruolo \"Dungeons &amp; Dragons\". Tra il 1977 e il 1982 svilupp\u00f2 l'ambientazione del Magnamund, che in seguito avrebbe costituito l'ambientazione dei libri di Lupo Solitario, inizialmente come base per la campagna di \"AD&amp;D\" che masterizzava e successivamente con l'idea di trasformarlo in un regolamento di gioco di ruolo indipendente. Inizialmente era chiamato Chinaraux, e comprendeva solamente la parte di territorio che and\u00f2 poi a costituire il Magnamund settentrionale.\nDever lasci\u00f2 l'industria musicale nel 1981 e inizi\u00f2 a lavorare la Games Centre (all'epoca il pi\u00f9 grande distributore di giochi al mondo), che gli sponsorizz\u00f2 i viaggi negli Stati Uniti per partecipare ai campionati di \"Dungeons &amp; Dragons\". Nel 1982, vinse il Campionato Mondiale di \"Advanced Dungeons &amp; Dragons\" alla convention di giochi Origins, Baltimora, una delle principali convention di giochi. Dever era l'unico partecipante inglese. Ispirato e incoraggiato dal suo successo alla Origins, decise di lasciare l'industria musicale e dedicare il suo tempo alla scrittura e sviluppo di giochi.\nUn paio di mesi pi\u00f9 tardi, nel 1983, ricevette un'offerta di lavoro dalla Games Workshop, all'epoca era una piccolissima compagnia in espansione, che pubblicava in Inghilterra, su licenza degli editori statunitensi, giochi di ruolo e da tavolo. Dever fu assunto per la rivista \"White Dwarf\", e vi lavor\u00f2 come curatore editoriale dal numero 35 al 54. Durante il periodo alla Games Workshop lavor\u00f2 con Rick Priestly, Richard Halliwell e Brian Ansell, svolgendo attivit\u00e0 di playtester e revisore, ma propose anche regole per \"Warhammer Fantasy Roleplay\". Ian Livingstone e Steve Jackson, fondatori della Games Workshop si mostrarono interessati alla pubblicazione di Lupo Solitario ma Dever ritenne l'offerta \"vergognosamente bassa\". \nSuccessivamente al successo della pubblicazione di \"Lo stregone della montagna infuocata\" (\"The Warlock of Firetop Mountain\", 1983), il primo volume della serie Fighting Fantasy, proprio di Livingstone e Jackson, Dever decise a sua volta di scrivere un librogame basandosi sul materiale preparato per Lupo Solitario. Nacque cos\u00ec \"I Signori delle Tenebre\" (\"Flight from the Dark\") Il manoscritto attir\u00f2 immediatamente l'attenzione di tre grandi case editrici londinesi: Dever accett\u00f2 l'offerta di pubblicazione della Hutchinson's (che diverr\u00e0 poi Century Hutchinsons Ltd ed \u00e8 adesso Random House UK) per l'uscita di quattro libri ma con un accordo verbale in caso di successo per arrivare fino a dodici, anche se Dever ne aveva pianificati almeno venti, e cos\u00ec \"I Signori delle Tenebre\" fu pubblicato nel 1984. Sia il volume d'esordio che il successivo vendettero centomila copie ciascuno nella prima settimana d'uscita e i diritti vennero venduti in dodici paesi in tutto il mondo (tra cui Stati Uniti, Francia, Germania, Giappone, Italia e Svezia).\nIl successo del primo libro pose le fondamenta per il futuro dell'intera serie, che nel complesso ha venduto pi\u00f9 di 8 milioni di copie in tutto il mondo. Nel 1991 la serie vinse il titolo di \"All Time Great\" dalla Gamemaster International, e il titolo \"Miglior GameBook dell'anno\u201d nel 1985, 1986 e 1987. Anche in Italia sono stati un grande successo: il primo libro vinse il Premio selezione Bancarellino 1986. Il primo librogame della serie venne pubblicato nel 1984, l'ultimo nel 1998.\nDal 1996 Dever entr\u00f2 a far parte della Sony come consulente per il lancio della PlayStation in Europa, ma in seguito divenne sviluppatore. Lavor\u00f2 anche alla Squaresoft come sviluppatore per \"Final Fantasy VII\", sviluppando i personaggi e la storia di fondo. La Squaresoft stava cercando uno scrittore del Vecchio Continente, che potesse traghettare il gioco da un background per lo pi\u00f9 nipponico ad uno europeo. Inoltre lavor\u00f2 su \"Metal Gear Solid\". Quando il mercato dei librogame si ridimension\u00f2, a causa anche alla diffusione dei videogiochi, le case editrici ridussero progressivamente il loro interesse in questo genere di libri, fin quando la pubblicazione di Lupo Solitario cess\u00f2 del tutto nel 1998, prima ancora che gli ultimi quattro volumi previsti fossero pubblicati.\nNell'estate del 2005, Dever sub\u00ec un delicato intervento chirurgico per un cancro bilaterale ai reni, che comportava una parziale nefrectomia del rene destro, che ha permesso di salvarne il 70%, e la completa nefrectomia (rimozione) del rene sinistro. L'intervento fu eseguito e diretto il 10 agosto 2005 dal professor J.L. Peters del Whipps Cross University Hospital di Londra. Nei mesi successivi Dever si riprese rapidamente, mantenendo funzioni renali sufficienti per condurre una vita normale, senza necessit\u00e0 di dialisi permanenti o altri trattamenti medici. Da luglio 2007 non ha pi\u00f9 avuto necessit\u00e0 della dialisi, e ha cominciato a modificare e ampliare i librogame gi\u00e0 pubblicati di Lupo Solitario.\nSi spos\u00f2 ed ebbe due figli, tra cui Ben Dever, anch'egli scrittore, che parteciper\u00e0 alla scrittura degli ultimi libri della saga.\nJoe Dever \u00e8 morto il 30 novembre 2016 all'et\u00e0 di 60 anni, pochi mesi dopo essere stato sottoposto ad un intervento chirurgico al dotto biliare.\nSaga di Lupo Solitario.\nLa storia ha come protagonista Lupo Solitario, un allievo dell'ordine monastico dei guerrieri Ramas, che difendono la nazione di Sommerlund dalle forze del male, capeggiate dal Signore delle Tenebre di Helgedad. Dopo un'improvvisa invasione, tutti i Ramas vengono massacrati, ad eccezione di Lupo Solitario. I successivi libri della serie seguono le avventure di Lupo Solitario e dei suoi successori, intenzionati a cercare vendetta sui Signori delle Tenebre ed a ostacolare i progetti del Dio Naar per la conquista del Magnamund.\nCon l'aiuto di Joe Dever, Paul Barnett (il cui pseudonimo \u00e8 John Grant), scrisse dodici trasposizioni romanzate dei librogame, le \"Leggende di Lupo Solitario\", molte delle quali furono pesantemente modificate prima della pubblicazione. Nel 2004 il Gruppo Editoriale Armenia di Milano ha ristampato tutti i 12 romanzi in 5 volumi, mentre l'editore inglese Random House cess\u00f2 di pubblicare i romanzi a causa delle scarse vendite. Poich\u00e9 i librogame sono stati pubblicati prima dei relativi romanzi, costituiscono la versione ufficiale della saga.\nInoltre Dever ide\u00f2 il personaggio Oberon (\"Grey Star\" in inglese), che divenne il protagonista di una mini-serie di quattro librogame scritta da Ian Page.\nSolo i primi quattro libri delle \"Leggende di Lupo Solitario\" vennero pubblicati negli Stati Uniti (inoltre \"Sword of the Sun\" venne diviso in due volumi separati: \"The Tides of Treachery\" e \"Sword of the Sun\"), e negli Stati Uniti furono stampati solamente i primi 20 librogame di Lupo Solitario. Le edizioni statunitensi dei libri 13-20 vennero abbreviate e sono pertanto pi\u00f9 brevi di quelle inglesi, che hanno anche le mappe a colori. Nel \"Magnamund Companion\" vengono descritte dettagliatamente tutte le nazioni del mondo di Lupo Solitario, oltre ai Signori delle Tenebre ed al linguaggio dei Giak. Al suo interno si trova anche un gioco da tavolo e un'avventura a bivi in cui si pu\u00f2 impersonare Banedon.\nI librogame del Nuovo Ordine (numeri 21-28) vennero stampati in Inghilterra in volumi pi\u00f9 piccoli rispetto alle prime edizioni, e di conseguenza sono diventati molto ricercati dai collezionisti che vogliono completare la serie. Le copie di questi rari volumi vengono regolarmente vendute sulle aste online a prezzi che si aggirano attorno ai 100$.\nFra il 1990 e il 1996 furono sviluppate tre bozze per girare un film, ma non proseguirono oltre la fase di pre-produzione.\nLa casa editrice Red Fox cess\u00f2 di pubblicare la serie di Lupo Solitario dopo il numero 28, \"La vendetta di Sejanoz\", a causa del ridotto interesse per le avventure a bivi, nonostante le numerose richieste di ripubblicazione dei librogame di Lupo Solitario non pi\u00f9 in stampa.\nNel 1999 Dever diede l'autorizzazione all'associazione senza fini di lucro Project Aon di pubblicare su internet e distribuire gratuitamente i libri da 1 a 20 della saga di Lupo Solitario. Successivamente Dever autorizz\u00f2 la digitalizzazione dei libri del Nuovo Ordine. Da luglio 2006, 17 opere di Lupo Solitario, Oberon, il Magnamund Companion e altri sono disponibili per essere scaricati.\nOpere future.\nIl Gruppo Armenia, casa editrice italiana delle \"Leggende di Lupo Solitario\", si \u00e8 assicurata i diritti sulla pubblicazione in italiano delle nuove \"Cronache del Magnamund\": \"Dragon of Lencia\" e \"Glory and Greed\", che portano le firme rispettivamente di Richard Ford e August Hahn. Capostipiti di due diverse trilogie, entrambi i racconti hanno ricevuto il contributo di Joe Dever in veste di curatore editoriale.\nLa Mayhem Projectd di Madrid sta lavorando ad una versione di \"Flight from the Dark\" per telefoni cellulari, Nintendo DS e PDAs. L'uscita \u00e8 prevista per l'inizio del 2008.\nLa Tokio Pop, media company giapponese, sta negoziando i diritti per una graphic-novel in stile manga di \"Flight from the Dark\".\nPeach Blossom Media, societ\u00e0 d'animazione di Singapore ed Hong Kong, \u00e8 in trattativa per un film d'animazione di \"Flight from the Dark\" della durata di un'ora. Se il pilota avr\u00e0 successo, una serie di avventure di Lupo Solitario vedr\u00e0 la luce sul piccolo schermo.\nLa Mongoose Publishing pubblica un gioco di ruolo basato su Lupo Solitario, scritto da Matthew Sprange, direttore della Mongoose e devoto fan di Lupo Solitario sin dall'adolescenza. L'edizione italiana \u00e8 pubblicata dalla romana Editori Folli.\nLe altre opere.\nOltre alla saga di Lupo Solitario, Dever ha anche scritto altre due serie di librogame (\"Guerrieri della Strada\" e \"Combat Heroes\") e sviluppato numerosi videogiochi per PC e console.\nLa serie \"Guerrieri della strada\" \u00e8 ambientata in un mondo post-apocalittico, ed \u00e8 composta di quattro libri.\nLa serie \"Combat Heroes\" \u00e8 caratterizzata dal fatto che ogni paragrafo \u00e8 costituito da un'illustrazione a piena pagina che rappresenta ci\u00f2 che il giocatore vede in prima persona, con due modalit\u00e0 di gioco. Nella prima, per un solo giocatore, l'obiettivo \u00e8 quello di uscire da un labirinto. Nella seconda, due giocatori si sfidano all'interno di un labirinto. Ciascun giocatore ha un libro diverso che dovr\u00e0 essere utilizzato in contemporanea a quello dell'avversario. Ci si pu\u00f2 muovere liberamente all'interno del labirinto ma in base alle mosse effettuate e ai paragrafi visitati i due avversari possono incontrarsi e affrontarsi.\nOpere.\nLupo Solitario.\nLibrogame.\n (\"Oberon\" solo curatore)\nRomanzi.\nLa casa editrice EL ha tradotto solo i primi 5 volumi\nIl Gruppo Editoriale Armenia ha pubblicato un'antologia completa delle Leggende di Lupo Solitario, in 5 volumi:"}
{"id": "1529062", "revid": "599013", "url": "https://it.wikipedia.org/wiki?curid=1529062", "title": "Mart\u00edn Cardetti", "text": ""}
{"id": "1529063", "revid": "4175", "url": "https://it.wikipedia.org/wiki?curid=1529063", "title": "Dita Von Teese", "text": ""}
{"id": "1529064", "revid": "228587", "url": "https://it.wikipedia.org/wiki?curid=1529064", "title": "Paperino lingualunga", "text": "Paperino lingualunga (\"Wintertime Wager\") \u00e8 una storia a fumetti in dieci tavole realizzata da Carl Barks e pubblicata per la prima volta sul n. 88 della rivista \"Walt Disney's Comics and Stories\" del gennaio 1948. Vi esordisce il personaggio di Gastone Paperone, cugino di Paperino. Il personaggio di Gastone ha gi\u00e0 alcune delle sue peculiari caratteristiche - antipatia - ma senza traccia della sua proverbiale fortuna. Fu la quarta storia con Gastone a essere pubblicata in Italia in quanto preceduta da \"Paperino milionario al verde\", dove Gastone \u00e8 chiamato Bambo, da \"Paperino campione di golf\", dov'\u00e8 ribattezzato Reginaldo Paperotti, e \"Paperino e il rubino\", dov'\u00e8 finalmente presentato come Gastone. Prima di essere definitivamente chiamato come Gastone Paperone, in alcune traduzioni sar\u00e0 anche chiamato Gastone Fortunato. In Italia la storia \u00e8 stata pubblicata per la prima volta sul n. 64 degli \"Albi tascabili di Topolino\" del 25 settembre 1949. \nTrama.\nIn un freddissimo giorno di Natale, il cugino Gastone si presenta a casa di Paperino ricordandogli di aver firmato, in un caldo giorno di luglio, una dichiarazione secondo la quale ceder\u00e0 a Gastone la sua casa se non nuoter\u00e0 nel lago dell'Orso Ghiacciato. Qui, Quo e Qua tentano di aiutare lo zio a tener fede alla promessa, ma ogni espediente va a vuoto, compreso quello di trascinarlo nel lago legato a un trattore. Paperino si accinge a firmare il contratto di donazione quando arriva Paperina, che ricorda a Gastone di essersi a sua volta impegnato a bere due galloni di limonata in un'ora, pena la cessione della casa di Paperino a lei. Gastone non riesce a trangugiarne una simile quantit\u00e0 e si trova cos\u00ec costretto a ridare la casa a Paperino. Mentre Paperina va via, per\u00f2, i due cugini continuano a litigare sfidandosi in scommesse ancora pi\u00f9 esagerate delle prime, alle quali i nipotini e Paperina assistono rassegnati."}
{"id": "1529066", "revid": "2114010", "url": "https://it.wikipedia.org/wiki?curid=1529066", "title": "La presa di Mileto", "text": "La presa di Mileto () era una tragedia (oggi perduta) scritta da Frinico, drammaturgo greco antecedente ad Eschilo. \nTrama.\nGli avvenimenti storici cui la tragedia faceva riferimento sono i seguenti. All'inizio del V secolo a.C. le \"poleis\" greche della Ionia, dominate dai Persiani, erano vessate dalle pesanti tasse doganali imposte dall'impero. Questo port\u00f2 nel 499 a.C. alla rivolta ionica, una ribellione delle citt\u00e0 della lega ionia, capeggiata dal tiranno di Mileto Aristagora.\nNumerose \"poleis\" si unirono alla rivolta, inviando navi, tra cui Atene ed Eretria. In un primo tempo (498 a.C.) le citt\u00e0 ionie vennero liberate, tuttavia i Persiani seppero riorganizzarsi, reagendo agli attacchi e portando quasi tutte le poleis in rivolta a tornare sotto l'impero o a ritirarsi dalla guerra.\nPrivata dell'apporto di molti alleati, una flotta di nove \"poleis\" greche affront\u00f2 i Persiani nella battaglia di Lade (494 a.C.), venendo completamente sconfitta. Mileto fu costretta a capitolare e una parte della sua popolazione fu deportata in Babilonia. Questa battaglia segn\u00f2 dunque la fine della rivolta, con la distruzione totale della flotta ionia.\nCommento.\nLa caratteristica principale di quest'opera \u00e8 che essa non narra un episodio della mitologia greca, ma un avvenimento storico. Quest'opera, insieme alle altre due tragedie della trilogia (sconosciute), vinse le Grandi Dionisie.\nPer analogia con \"I Persiani\", si pu\u00f2 ipotizzare che la tragedia descrivesse l'attesa per la battaglia di Lade e poi la disperazione per il suo esito infausto. L'argomento di troppo stretta attualit\u00e0 port\u00f2 il pubblico a reagire disperandosi, di conseguenza (nonostante la vittoria della trilogia di cui l'opera faceva parte) si decise di vietare ulteriori rappresentazioni della tragedia, e di multare l'autore di 1000 dracme per aver evocato una tragedia nazionale."}
{"id": "1529074", "revid": "287204", "url": "https://it.wikipedia.org/wiki?curid=1529074", "title": "Ocidental do Tocantins", "text": "Ocidental do Tocantins \u00e8 una mesoregione dello Stato del Tocantins in Brasile.\nMicroregioni.\n\u00c8 suddivisa in 5 microregioni:"}
{"id": "1529075", "revid": "339392", "url": "https://it.wikipedia.org/wiki?curid=1529075", "title": "Petar Zhekov", "text": ""}
{"id": "1529079", "revid": "59768", "url": "https://it.wikipedia.org/wiki?curid=1529079", "title": "MyBB", "text": ""}
{"id": "1529083", "revid": "287204", "url": "https://it.wikipedia.org/wiki?curid=1529083", "title": "Oriental do Tocantins", "text": "Oriental do Tocantins \u00e8 una mesoregione dello Stato del Tocantins in Brasile.\nMicroregioni.\n\u00c8 suddivisa in 3 microregioni:"}
{"id": "1529086", "revid": "287204", "url": "https://it.wikipedia.org/wiki?curid=1529086", "title": "Elka Synthex", "text": "LElka Synthex \u00e8 un sintetizzatore analogico polifonico.\n\u00c8 stato usato da musicisti famosi come Stevie Wonder e Jean-Michel Jarre, dal quale \u00e8 considerato uno degli strumenti preferiti. In particolare, il suono dell'arpa laser \u00e8 stato in gran parte creato dal Synthex (preset 46): spesso le potenzialit\u00e0 del Synthex vengono associate soltanto a questo suono, mentre in realt\u00e0 questo sintetizzatore \u00e8 in grado di fornire infinite sonorit\u00e0 molto interessanti nonch\u00e9 diverse tra loro.\nStoria industriale.\nIl progettista Mario Maggi, romano, attivo gi\u00e0 negli anni '70 con diversi progetti per sistemi modulari, inizialmente aveva previsto molte pi\u00f9 funzioni implementate sul Synthex, ma a causa probabilmente del budget ridotto dell'azienda Elka, il progetto venne parzialmente ridimensionato.\nIl Synthex fu annunciato nel 1981, prodotto dal 1982 al 1985.\nLa prima serie venne messa in commercio nel 1982, ad un prezzo concorrenziale con la precisa volont\u00e0 dell'azienda ELKA di ritagliarsi una nicchia nel mercato dei sintetizzatori professionali.\nL'utilizzo da parte di Jean-Michel Jarre e Keith Emerson, che usavano il Synthex sui palchi durante i loro concerti, serv\u00ec ad aumentare la domanda di mercato per il Synthex.\nUn ultimo Synthex realizzato con pezzi di ricambio \u00e8 stato costruito su richiesta per Stevie Wonder nel 1988\nNel 2015 gruppo finlandese Soundion Oy Ltd, (nuovo proprietario dei marchi della galassia ex-Generalmusic tra i quali ELKA) ha annunciato nel corso di Musikmesse di Francoforte la riedizione del Synthex.\nQualche settimana dopo venne lanciata una campagna di raccolta fondi sul portale indiegogo per finanziare la clonazione dei circuiti del Synthex originale.\nLa campagna si \u00e8 conclusa senza raggiungere il target previsto ed il progetto \u00e8 stato sospeso, probabilmente per i dubbi sorti circa l'utilizzo di alcuni componenti elettronici fondamentali non pi\u00f9 in produzione da molti anni come i CEM3320 di Curtis usati nei filtri ed i TDA1022 di Philips indispensabili per le linee di ritardo del Chorus.\nLe tre versioni.\nRisultano prodotte 1850 unit\u00e0, realizzate in tre serie.\nPrima serie.\nLa prima serie, di soli 50 esemplari, \u00e8 dotata di sequencer 4 tracce monotimbrico sincronizzabile in ingresso e in uscita con una sorgente \"clock sync\" esterna, con limitate funzioni per il salvataggio/lettura di banchi e sequenze su nastro, non indicate sul pannello, e nessuna implementazione MIDI.\nSeconda serie.\nLa seconda serie, di 800 esemplari, presenta un aggiornamento significativo: fu implementata una Computer Interface, che consente tra l'altro, tramite retrofit non originale, di estrapolare i messaggi MIDI note on/note off in ingresso, uscita e passante. Si noti bene che questi sono gli unici messaggi MIDI accettati dal Synthex.\nQuesta serie presenta inoltre migliorie nella gestione e nel trasferimento dei dati su e da cassetta, con l'aggiunta\ndelle funzioni \"verify\" e \"save to\" alle gi\u00e0 presenti \"Load\" e \"Write\", anche se non indicate sul pannello della prima serie.\nA tal proposito, su questa serie appaiono le indicazioni delle funzioni cassetta scritte sul pannello in corrispondenza e al di sotto dei tasti \"Memory / Preset / Panel / Write\".\nTerza serie.\nLa terza serie, di 1000 esemplari, presenta sequencer multitimbrico e porte MIDI IN/OUT/THRU di serie montate inclinate di \n45\u00b0 per via del limitato spazio a disposizione sullo \"chassis\".\nAnche questa serie consente solamente il controllo di eventi Note ON/OFF, non riconosce (anzi gli creano problemi) i \nsegnali MIDI continui come ad esempio stringhe Sys-ex o controlli di dinamica.\nSegni particolari.\nIl synthex \u00e8 provvisto di molte funzioni interessanti considerando il periodo in cui \u00e8 stato realizzato, come ad esempio la presenza di un filtro multimodalit\u00e0 comprensivo di ben due filtri passa banda (BPF) a uno e due poli (-6 e -12\u00a0dB) e soprattutto di un filtro passa alto che conferisce al Synthex timbriche sonore cristalline pressoch\u00e9 uniche, tutto questo oltre ad un potente filtro passa basso a -24\u00a0dB per ottava.\nComponentistica dei filtri, 8 Curtis CEM3320, il filtro auto-oscilla da circa 7/10 in su della corsa del potenziometro RESONANCE, \ne c'\u00e8 la possibilit\u00e0 di selezionare l\"envelope\" inverso per il controllo della frequenza del filtro, particolarmente utile in modo passa alto.\nC'\u00e8 un chorus incorporato con tre selezioni, molto semplice da utilizzare ma capace di dare un timbro davvero particolare al suono.\nCommutando lo strumento in SPLIT oppure DOUBLE, ciascuna delle due sezioni (UPPER e LOWER) dispone di un proprio stadio di chorus.\nQuando SPLIT o DOUBLE non sono attivi, i due stadi di chorus\nsono comunque utilizzati e assegnati internamente a 4 voci ciascuno, potenziando l'effetto complessivo.\nOttima la sezione Oscillatore a bassa frequenza (LFO), con 4 forme d'onda (triangolare, dente di sega, dente di sega inversa\ne quadrata) destinabili indipendentemente via matrice a bottoni agli oscillatori (osc 1 \u2013 2), all'onda quadra modulata in ampiezza (PWM 1 - 2), al filtro o all'amplificatore.\nAltro particolare interessante \u00e8 il Sequencer monotimbrico (prima serie, poi migliorato) a 4 tracce che pu\u00f2 contenere fino a 128 eventi per traccia e consente la riproduzione simultanea di tutte e 4 le tracce.\nGli eventi possono essere sia note che pause, entrambi di durata programmabile in modo semplice ed intuitivo.\nCaratteristica controversa \u00e8 l'uso di oscillatori a controllo digitale (DCO).\nTale peculiarit\u00e0 fa storcere il naso ai \"puristi\" dell'analogico e dei VCO (oscillatori controllati in tensione), ma in realt\u00e0 il Synthex presenta oscillatori interamente analogici, semplicemente pilotati per via digitale, senza nulla togliere alla ricchezza armonica del suono e allo stesso tempo garantendo stabilit\u00e0 d'intonazione nel tempo.\nCaratteristiche tecniche.\nLe memorie possono esser indipendentemente richiamate dai commutatori \"upper\" e \"lower\" presenti in questa sezione.\nConnessioni.\nSeconda versione.\nStesse connessioni della prima versione, in pi\u00f9:\nDa questa porta si possono estrapolare i messaggi MIDI note On/Off tramite retrofit non originale Elka.\nTerza versione.\nStesse connessioni della versione uno, in pi\u00f9:\nLa configurazione precedente dello \"chassis\" e quindi lo spazio rimasto a disposizione, ha obbligato Elka a montare questi tre connettori vicini tra loro e inclinati di 45 gradi rispetto al piano orizzontale.\nCaratteristiche costruttive.\nIl peso del sintetizzatore \u00e8 di 29\u00a0kg. Le dimensioni sono 1095\u00a0mm x 495\u00a0mm x 160\u00a0mm.\nTutta la parte inferiore e laterale dello \"chassis\" \u00e8 fatta di legno massiccio, disponibile in 4 colorazioni a seconda della serie, legno chiaro o scuro nelle prime serie e nero o rosso in alcuni rari modelli dell'ultima serie.\nLa parte superiore del pannello e la parte posteriore sono in metallo.\nLe colorazioni del pannello variano dal grigio scuro metallizzato delle prime serie al grigio pi\u00f9 chiaro sempre metallizzato dell'ultima serie.\nMusicisti che utilizzano il Synthex Elka.\nJean-Michel Jarre ha usato il Synthex per il suono di Laser Harp nel disco \"Rendez-Vous\" e ne \u00e8 un grande estimatore.\nGeoff Downes degli Asia lo ha usato nel disco \"Astra\".\nStevie Wonder lo ha usato nella canzone \"Skeletons\"\nMartin Gore tastierista dei Depeche Mode ha usato molto il Synthex nel suo ultimo disco solista \"MG\".\nNick Rhodes, tastierista dei Duran Duran, ha usato molto il Synthex nel disco \"All You Need Is Now\".\nNick ha usato il Synthex anche in varie tracce e lo ha mostrato nel trailer del nuovo album \"Paper Gods\".\nKeith Emerson tastierista degli Emerson, Lake &amp; Palmer ha dichiarato di usare il Synthex e ci si \u00e8 fatto fotografare per l'intervista su Electronics Music &amp; Maker del 1985."}
{"id": "1529089", "revid": "599013", "url": "https://it.wikipedia.org/wiki?curid=1529089", "title": "Freddy Grisales", "text": "Carriera.\nClub.\nDopo aver fatto il suo debutto nell'Atl\u00e9tico Nacional passa per un breve tempo agli argentini del San Lorenzo de Almagro; successivamente trover\u00e0 posto in squadre come l'Deportivo Independiente Medell\u00edn e il Barcellona Guayaquil, prima di passare al Club Atl\u00e9tico Col\u00f3n e successivamente all'Independiente. Ha poi passato un periodo in Colombia. Si \u00e8 ritirato alla fine del 2009.\nNazionale.\nConta 36 presenze con 6 gol nella Nazionale di calcio colombiana, con cui ha vinto la Copa Am\u00e9rica 2001."}
{"id": "1529093", "revid": "114679905", "url": "https://it.wikipedia.org/wiki?curid=1529093", "title": "Jalap\u00e3o", "text": "Jalap\u00e3o \u00e8 una microregione dello Stato del Tocantins in Brasile appartenente alla mesoregione Oriental do Tocantins.\n\u00c8 suddivisa in 20 comuni che ricoprono una superficie totale di 53.416 km\u00b2 e che nel 2006 riunivano 65.705 abitanti.\nComuni.\nComprende 15 comuni:"}
{"id": "1529096", "revid": "1442080", "url": "https://it.wikipedia.org/wiki?curid=1529096", "title": "Guido Marzulli", "text": "Biografia.\n\u00c8 figlio d'arte. Il padre Michele Marzulli (che fu anche poeta) e la madre Rosa Tosches furono entrambi valenti pittori.\nInizi\u00f2 la sua attivit\u00e0 artistica a Bari dove, fin da ragazzo, partecip\u00f2 a riunioni e dibattiti con i pi\u00f9 importanti artisti locali, abituali frequentatori del cenacolo letterario ed artistico che negli anni sessanta sorse nella casa paterna.\nIn giovent\u00f9 ebbe anche esperienze musicali Jazz, del genere Dixieland, e negli anni '60 fece parte della Southern Jazz Gang, partecipando (banjo) a diversi concerti e Jam Sessions., \nA Bari termin\u00f2 anche gli studi universitari e si laure\u00f2 in Economia.\nImpost\u00f2 inizialmente il proprio discorso lungo il solco tracciato dalla tradizione naturalista meridionale/napoletana, poi rivisitata attraverso l'esperienza impressionista ed interpretata con solidit\u00e0 d'impianto novecentista.\nEbbe primi contatti a Napoli con i pittori pugliesi (d'adozione napoletana) Francesco Galante e Vincenzo Ciardo ed ebbe frequenti rapporti artistici anche con Francesco Speranza e Roberto De Robertis.\nNel 1970 si trasfer\u00ec a Roma, dove continu\u00f2 ad avere contatti con il pittore Roberto De Robertis, studi\u00f2 i grandi artisti del passato ed approfond\u00ec le sue ricerche sia in campo paesaggistico che nel ritratto. Nello stesso periodo viaggi\u00f2 in Europa ampliando le sue conoscenze sugli artisti dell'antichit\u00e0 e sui maestri europei della fine del 1800 e dell'inizio del 1900. \nNella seconda met\u00e0 degli anni 1970, in una lettera del 1977 al pittore De Robertis, esprimendo posizioni in linea con quello che diventer\u00e0 nel 1980 il movimento della Transavanguardia italiana, rifiuta decisamente l'esperienza informale e si schiera contro l'attenzione di quegli anni verso l'arte concettuale ed altre forme artistiche volte a sostituire pittura e scultura.\nSi dedica ad una pittura figurativa realista di chiara lettura, nella quale l'uomo rappresenta l'elemento centrale intorno al quale ruotano le cose e gli eventi. \u00abLa sua dimensione, a volte iperfigurativa, si distingue dalla prospettiva iperrealista americana (Iperrealismo) per essere capace di andare al di l\u00e0 di una restituzione fedele ma fredda delle cose\u00bb.\nFondamentali nella sua pittura sono ritenute la volont\u00e0 di cogliere dell'ambiente qualcosa di pi\u00f9 importante di un semplice sfondo contestuale e la capacit\u00e0 di analisi della figura, che si colloca appunto in questo ambiente come protagonista di uno spaccato di vita contemporanea., \nNel 1991 si stabilisce a Milano, dove \u00e8 stato anche dirigente di primaria multinazionale petrolifera e, pur restando fedele al mantenimento della sua scelta figurativa e dell'uso pieno del colore, la sua tavolozza si alleggerisce alquanto \u00abgrazie a una materia cromatica limpida e delicata nei passaggi tonali e nelle velature\u00bb.. \nEsponente della figurazione moderna e di un realismo non solo ideologico ma effettuale, anche se soggettivamente interpretato, Guido Marzulli si considera lontano dalle correnti informali ed astratte. Egli parte dalla convinzione che il racconto pittorico non deve avere bisogno d'intermediari che ne spieghino i significati ma, al contrario, deve essere libero, leggibile e godibile dalla gente comune, che deve potersi riconoscere in esso, provare emozioni dirette e senza difficolt\u00e0 scoprire affinit\u00e0 elettive od anche memorie di vita propria. , , \nNel suo percorso artistico non ricerca simbologie o significati nascosti e mantiene un sottile equilibrio tra quotidiana contemporaneit\u00e0 e senso del tempo trascorso, traendo ispirazione dai ricordi e dalla realt\u00e0 sociale, che interpreta adattando il mero aspetto visivo al proprio sentimento ed al proprio senso estetico di armonia compositiva.. Le sue tematiche sono spesso ispirate a scene di vita quotidiana e d'intimit\u00e0 domestica, animati angoli urbani, mercati di quartiere, interni, figure e ritratti interpretati con equilibrio cromatico ed intimistico realismo., \nMusei.\nLe sue opere sono nelle collezioni di propriet\u00e0 di Musei pubblici italiani. Si citano quelli di Bari ( Pinacoteca metropolitana di Bari ), di Latina ( Galleria Civica d'Arte Moderna e Contemporanea di Latina ) e di Foggia (Musei di Foggia - Museo Civico e Civica Pinacoteca il \"9cento\").\nNell'Archivio bioiconografico della Soprintendenza alla Galleria nazionale d'arte moderna e contemporanea di Roma \u00e8 custodita documentazione sull'artista ed una raccolta fotografica di molti suoi dipinti, "}
{"id": "1529097", "revid": "1714743", "url": "https://it.wikipedia.org/wiki?curid=1529097", "title": "Carlo II d'Orl\u00e9ans", "text": "Biografia.\nDa piccolo contrasse il vaiolo e durante la malattia rimase cieco da un occhio; pare tuttavia che il difetto non si notasse, e Carlo era anzi considerato il pi\u00f9 bello dei tre figli maschi di Francesco I. Nel 1536 mor\u00ec il maggiore dei suoi fratelli, il Delfino Francesco, e divenne erede al trono l'altro fratello, Enrico. Carlo aveva un carattere allegro: era galante, spiritoso, stravagante (per alcuni addirittura frivolo ed effeminato, come suggerisce una poesia di Cl\u00e9ment Marot). Per i suoi modi assomigliava molto al padre ed era molto amato a corte; il delfino Enrico, al contrario, aveva un carattere schivo e taciturno (maturato probabilmente durante gli anni di prigionia in Spagna come ostaggio) ed era perci\u00f2 nettamente meno popolare a corte del fratello minore. Anche il padre, re Francesco, preferiva Carlo a Enrico, col quale non s'intendeva affatto.\nNel 1540 Carlo V, come proposta di pace, apr\u00ec una trattativa matrimoniale con Francesco I per dare in sposa sua figlia Maria d'Asburgo al principe Carlo. L'imperatore avrebbe dato in dote i Paesi Bassi, la Franca Contea e lo Charolais ma pretendeva che Francesco I lasciasse la Savoia e la Lombardia. L'accordo risult\u00f2 per Francesco troppo gravoso in quanto non era disposto a lasciare i suoi domini italiani. In realt\u00e0 dietro a questo rifiuto si celavano le trame della sua favorita, Madame d'Etampes che voleva la guerra tra Francia e impero per colpire cos\u00ec il delfino Enrico II di Francia e la sua amante Diana di Poitiers.\nLe ostilit\u00e0 vennero difatti aperte il 10 luglio 1542 in Lorena. Anche Carlo partecip\u00f2 al conflitto: a capo delle truppe del Reno, cerc\u00f2 di raggiungere il fratello Enrico, a capo dell'esercito del sud, a Perpignano ma non arriv\u00f2 in tempo per portare aiuti e la Francia sub\u00ec una dura sconfitta.\nCarlo V torn\u00f2 a proporre a Francesco la possibilit\u00e0 di sposare il principe Carlo con sua figlia Maria o una figlia di Ferdinando I, fratello di Carlo V. L'imperatore offriva stavolta il Milanese e rinunciava ai suoi diritti sulla Borgogna; in cambio Francesco I avrebbe dovuto conferire al figlio, oltre al ducato di Orl\u00e9ans, i feudi di Ch\u00e2tellerault, la Lorena e l'Angoumois.\nIl trattato di matrimonio per\u00f2 non venne stipulato: Carlo mor\u00ec a soli ventitr\u00e9 anni il 9 settembre 1545. Si stava recando col fratello Enrico, con cui si era riconciliato, a Boulogne, per combattere gli inglesi che l'assediavano. Il nunzio pontificio, in una lettera indirizzata al presidente del Concilio di Trento, descrisse le circostanze della morte del principe. Il 4 settembre Carlo ed Enrico giunsero all'accampamento del re fra Abbeville e Montreuil; la regione era in quel periodo funestata da un'epidemia di peste. Non gradendo l'alloggio assegnatogli, Carlo si insedi\u00f2 in una casa dove erano da poco morte otto persone contagiate dal morbo. Quando fu messo in guardia contro il pericolo, disse: \u00abmai un figlio di Francia \u00e8 morto di peste.\u00bb; dunque si gett\u00f2 sui letti dei morti, ridendo e addirittura ingaggiando una battaglia di cuscini coi propri compagni. In seguito, cominci\u00f2 ad alzarglisi la febbre e cadde ammalato. Le sue condizioni migliorarono, ma il 9 settembre ebbe una ricaduta e chiese gli venisse data l'ultima comunione. Suo fratello Enrico tent\u00f2 disperatamente di fargli visita sul letto di morte e per ben tre volte gli fu impedito con la forza di avvicinarsi al morente, poich\u00e9 si temeva un contagio. Lo visit\u00f2 invece suo padre, re Francesco, al quale disse queste parole appena prima di spirare: \u00abAh, mio signore! Io muoio, ma poich\u00e9 vedo la vostra maest\u00e0, muoio contento.\u00bb. Dopo essersi abbandonato al dolore, re Francesco fece evacuare i luoghi contaminati.\nEnrico II far\u00e0 inumare insieme a Saint Denis il proprio padre Francesco I e i propr\u00ee fratelli, Carlo d'Orl\u00e9ans e il Delfino Francesco, morto in piena giovent\u00f9 una decina d'anni prima."}
{"id": "1529098", "revid": "339392", "url": "https://it.wikipedia.org/wiki?curid=1529098", "title": "Confederazione Calcistica Sudamericana", "text": ""}
{"id": "1529099", "revid": "287204", "url": "https://it.wikipedia.org/wiki?curid=1529099", "title": "Microregione di Aragua\u00edna", "text": "Aragua\u00edna \u00e8 una microregione dello Stato del Tocantins in Brasile appartenente alla mesoregione Ocidental do Tocantins.\nComuni.\nComprende 17 comuni:"}
{"id": "1529106", "revid": "287204", "url": "https://it.wikipedia.org/wiki?curid=1529106", "title": "Bico do Papagaio", "text": "Il Bico do Papagaio \u00e8 una microregione dello Stato del Tocantins in Brasile appartenente alla mesoregione Ocidental do Tocantins.\nComuni.\nComprende 25 comuni:"}
{"id": "1529109", "revid": "287204", "url": "https://it.wikipedia.org/wiki?curid=1529109", "title": "Microregione di Dian\u00f3polis", "text": "Dian\u00f3polis \u00e8 una microregione dello Stato del Tocantins in Brasile appartenente alla mesoregione Oriental do Tocantins.\nComuni.\nComprende 20 comuni:"}
{"id": "1529114", "revid": "339392", "url": "https://it.wikipedia.org/wiki?curid=1529114", "title": "DSB stadion", "text": ""}
{"id": "1529116", "revid": "287204", "url": "https://it.wikipedia.org/wiki?curid=1529116", "title": "Microregione di Gurupi (Tocantins)", "text": "Gurupi \u00e8 una microregione dello Stato del Tocantins in Brasile appartenente alla mesoregione Ocidental do Tocantins.\nComuni.\nComprende 14 comuni:"}
{"id": "1529119", "revid": "1632387", "url": "https://it.wikipedia.org/wiki?curid=1529119", "title": "Forno d'Allione", "text": "Forno d'Allione (conosciuta anche come Forno Allione) \u00e8 una frazione del comune di Berzo Demo e Malonno, in media Val Camonica, provincia di Brescia.\nGeografia fisica.\nLa localit\u00e0 \u00e8 pianeggiante ed \u00e8 posta nella valle formata dal torrente Allione ed il fiume Oglio.\nStoria.\nGi\u00e0 fin dal XVII secolo venne costituto un altoforno nella zona, per lavorare i minerali raccolti nella valle del torrente Allione o di Paisco Loveno. Intorno alla met\u00e0 del XIX secolo vi fu un risveglio dell'attivit\u00e0 industriale nella zona, con l'installazione presso la localit\u00e0 di una fabbrica di esplosivi. La zona rimase caratterizzata dalla presenza industriale, associate al vicino comune di Berzo Demo.\nEtimologia del nome.\nLa nomenclatura del torrente sul quale nasce la frazione deriva dall'evoluzione della parola \"\"vallis\", divenuta poi \"valleone\" e quindi poi \"Allione\"\". La presenza degli altiforni, associati al corso d'acqua, ha dato il nome alla localit\u00e0.\nInfrastrutture e trasporti.\nStrade.\nDalla frazione diparte la Strada statale 294 della Val di Scalve che porta al Passo del Vivione.\nFerrovie.\nLa frazione \u00e8 servita dall'omonima stazione ferroviaria. La stazione, con fermata facoltativa, fa parte della linea ferroviaria Brescia-Iseo-Edolo e serve principalmente il comune di Berzo Demo."}
{"id": "1529121", "revid": "287204", "url": "https://it.wikipedia.org/wiki?curid=1529121", "title": "Microregione di Miracema do Tocantins", "text": "Miracema do Tocantins \u00e8 una microregione dello Stato del Tocantins in Brasile appartenente alla mesoregione Ocidental do Tocantins.\nComuni.\nComprende 24 comuni:"}
{"id": "1529123", "revid": "287204", "url": "https://it.wikipedia.org/wiki?curid=1529123", "title": "Microregione di Porto Nacional", "text": "Porto Nacional \u00e8 una microregione dello Stato del Tocantins in Brasile appartenente alla mesoregione Oriental do Tocantins.\nComuni.\nComprende 11 comuni:"}
{"id": "1529125", "revid": "599013", "url": "https://it.wikipedia.org/wiki?curid=1529125", "title": "Eql", "text": ""}
{"id": "1529127", "revid": "287204", "url": "https://it.wikipedia.org/wiki?curid=1529127", "title": "Microregione di Rio Formoso", "text": "Rio Formoso \u00e8 una microregione dello Stato del Tocantins in Brasile appartenente alla mesoregione Ocidental do Tocantins.\nComuni.\nComprende 13 comuni:"}
{"id": "1529130", "revid": "125405786", "url": "https://it.wikipedia.org/wiki?curid=1529130", "title": "Franco Magnani (generale)", "text": "Biografia.\nNacque a Mede, provincia di Pavia, il 9 marzo 1909 all'interno di una famiglia della piccola borghesia, figlio di Guido e Cesarina Cotta-Ramusino. Diplomatosi in ragioneria e frequentata a Milano la scuola di reclutamento del Regio Esercito per divenire ufficiale di complemento, venne nominato sottotenente nel giugno 1929 ed assegnato al 4\u00ba Reggimento alpini.\nRichiamato a domanda nel 1930 venne inviato in Tripolitania, prestando servizio nel VI Battaglione Libico e nel VII Gruppo Sahariano.\nPromosso tenente con anzianit\u00e0 1\u00ba marzo 1935, dalla Libia part\u00ec per l'Africa Orientale Italiana con il 1\u00ba Reggimento di fanteria coloniale e partecip\u00f2 al conflitto etiopico al comando di un plotone di mitraglieri, ottenendo il trasferimento in servizio permanente effettivo per meriti di guerra e due Croci di guerra al valor militare (Gianagob\u00f2, aprile 1936; Sella di Gur\u00e8, marzo 1937).\nRientrato con la 1\u00aa Divisione fanteria \"Libia\" in Tripolitania nel luglio 1937, rimpatri\u00f2 alcuni mesi dopo e fu destinato all'8\u00ba Reggimento alpini della 3\u00aa Divisione alpina \"Julia\".\nNell'aprile 1939, al comando della 70\u00aa Compagnia del battaglione \"Gemona\", sbarc\u00f2 in Albania ed il 1\u00ba gennaio 1940, bench\u00e9 ancora tenente, venne chiamato a ricoprire l'incarico di Aiutante maggiore in prima dell'8\u00ba Reggimento alpini mobilitato.\nA partire dal 28 ottobre dello stesso anno prese parte alle operazioni belliche sul fronte greco-albanese al comando della compagnia d'assalto della \"Julia\"; Compagnia \"speciale\" formata di elementi volontari scelti da lui stesso. Gravemente ferito ad una gamba nel secondo giorno di guerra rimpatri\u00f2 nel novembre.\nDopo una lunga degenza presso l'Istituto Rizzoli di Bologna, riprese servizio presso il deposito dell'8\u00ba Reggimento alpini. Promosso capitano con decorrenza dal 1\u00ba marzo 1941, il 7 agosto 1942 part\u00ec per la Russia al comando della 12\u00aa Compagnia del Battaglione \"Tolmezzo\" ed il 1\u00ba novembre venne nuovamente nominato aiutante maggiore dell'8\u00ba Reggimento alpini.\nDurante le marce di ripiegamento dal Don seguite all'Operazione Piccolo Saturno con cui i sovietici sfondarono il fronte italo-tedesco, egli cadde, combattendo, in mano nemica il 22 gennaio 1943 presso Novo Georgewka con i pochi superstiti del suo reggimento.\nNon piegandosi di fronte alle minacce e alle sevizie, mantenne un contegno fierissimo e per questo nel febbraio 1950 venne condannato da un tribunale militare sovietico a 15 anni di lavori forzati da scontarsi in un lager di correzione.\nDopo aver sopportato 11 lunghi anni di persecuzioni e campi di punizione, rimpatri\u00f2 nel febbraio 1954. Promosso maggiore per meriti di guerra, con anzianit\u00e0 28 dicembre 1942, poco dopo divenne tenente colonnello con anzianit\u00e0 1\u00ba gennaio 1955, e rientr\u00f2 nei ranghi della nuova Brigata alpina \"Julia\", ove ebbe il comando dapprima del Battaglione \"Feltre\" e poi del battaglione \"Gemona\" da lui stesso ricostituito.\nIl 9 febbraio 1956 fu decorato con la Medaglia d'oro al valor militare per il suo valore dimostrato in combattimento e per il suo eroico comportamento in prigionia. Promosso colonnello nell'ottobre 1956 comand\u00f2 il 7\u00ba Reggimento della Brigata alpina \"Cadore\" e poi, nel 1960-61, la Scuola Militare Nunziatella. Promosso generale di brigata il 15 dicembre 1961, assunse il comando della Brigata alpina \"Taurinense\" e quindi, dall'ottobre 1964, venne trasferito al Comando della Regione Militare Nord Ovest.\nRicoverato in ospedale a Torino per gli esiti di un incidente stradale, vi mor\u00ec il 1\u00ba marzo 1965. I funerali solenni si svolsero a Torino, con la salma trasportata su un affusto di cannone con i reparti che rendevano gli onori militari alla presenza di una numerosissima folla. Per onorarne la memoria la sua citt\u00e0 natale gli ha intitolato una piazza, e a lui \u00e8 stato intitolato anche il locale gruppo dell'Associazione Nazionale Alpini."}
{"id": "1529131", "revid": "125791396", "url": "https://it.wikipedia.org/wiki?curid=1529131", "title": "Banna (torrente)", "text": "Il Banna \u00e8 un torrente che scorre nelle provincie di Asti e di Torino. Affluente di destra del fiume Po, si getta in esso appena a monte della confluenza in quest'ultimo del Tepice.Nonostante i due torrenti abbiano bacini idrograficamente indipendenti, per la loro vicinanza e per le caratteristiche geografiche simili essi vengono analizzati insieme nei documenti ufficiali di pianificazione idrica.\nQuesto corso d'acqua d\u00e0 il proprio nome alla magnifica tenuta dei marchesi Spinola sita al confine tra Poirino e Villanova d'Asti.\nPercorso.\nNasce a circa 300 m s.l.m. da un ramo sorgentizio chiamato Rio Bannetto che nasce tra le colline di Buttigliera d'Asti.\nPuntando verso sud raggiunge Villanova d'Asti dove transita nei pressi dell'omonima uscita dell'autostrada Torino-Piacenza e devia il proprio corso verso ovest.\nArriva quindi in provincia di Torino e riceve da destra le acque del Rio Borgallo.\nPassato appena a nord di Poirino, dove interseca l'ex SS 29 del Colle di Cadibona, riceve da sinistra l'apporto del Rioverde.\nDopo aver attraversato l'abitato di Santena, scorre tra i comuni di Cambiano, Moncalieri e Villastellone: qui riceve l'importante apporto idrico dal Rio Stellone.Confluisce infine nel Po poco a sud di Bauducchi (Moncalieri).\nRegime.\nNonostante il bacino idrografico ridotto, il Banna pu\u00f2 vantare di una portata media di 5,7\u00a0m\u00b3/s, un valore piuttosto elevato considerando il tipo del torrente ed il regime idrologico stesso.\nProblematiche.\nIl corso del torrente \u00e8 particolarmente inquinato.\nL'indice di Stato Ambientale del Corso d'Acqua (SACA) nel 2002 \u00e8 stato rilevato come \"scadente\" nelle stazioni di rilevamento di Poirino e di Moncalieri, e l'ittiofauna risulta quasi assente gran parte del suo corso.\nIl Banna ha anche causato vari eventi alluvionali. L'ultimo in ordine di tempo si \u00e8 verificato nel 1994 quando il torrente ha invaso varie zone di Poirino e Santena, provocando anche un decesso."}
{"id": "1529133", "revid": "56818", "url": "https://it.wikipedia.org/wiki?curid=1529133", "title": "Olimpo (Marte)", "text": ""}
{"id": "1529139", "revid": "1543377", "url": "https://it.wikipedia.org/wiki?curid=1529139", "title": "Illuminazione museale", "text": "Uno dei primi grandi musei del mondo \u00e8 stato il Louvre, nato nel 1678.\nQuando un secolo dopo, nel 1755, partirono i lavori di ristrutturazione, venne attuato un intervento d'avanguardia: si decise di realizzare una serie di lucernari per illuminare gli ambienti interni e mostrare per la prima volta alla luce solare le collezioni d'arte, fino ad allora illuminate da torce.\nLa luce naturale \u00e8 un fattore importantissimo nell'ambito del Museo Contemporaneo.\nSe da un lato la luce bianca ottimizza la fruizione delle opere d'arte, dall'altro una serie di studi ha messo in evidenza come la luce diretta sia in realt\u00e0 dannosissima, portando al degrado, ad alterazioni e perfino alla scomparsa di alcuni colori.\nPer questo l'illuminazione \u00e8 oggi introdotta sfruttando i fenomeni di riflessione e di rifrazione della luce.\nAlcuni esempi.\nMuseo Guggenheim a New York.\nIl Museo \u00e8 costruito intorno ad una grande rampa elicoidale che fa s\u00ec che il percorso espositivo sia lineare e continuo, una passeggiata che si snoda davanti alle opere e che nega la classica divisione in sale. La luce proviene dall'alto, sia dalla grande cupola di vetro che sovrasta l'ampio spazio, sia dalle fessure che le spirali superiori della struttura creano sporgendo su quelle inferiori. Le opere sono quindi illuminate da una luce diffusa, riflessa dalle superfici curve e bianche, che conferisce un senso di naturalezza all'intero ambiente e che accentua la sinuosit\u00e0 delle forme. \nMus\u00e9e d'Orsay a Parigi.\nLo studio della luce \u00e8 scrupolosissimo. L'illuminazione proviene dai lucernai ed una serie di setti verticali sospesi funge contemporaneamente da schermatura della luce diretta e da elemento riflettente. La luce quindi penetra nelle sale diffusamente ed \u00e8 integrata da un sistema di illuminazione artificiale. Quest'ultimo, posto a notevole distanza dalle opere, \u00e8 studiato per evitare il fastidioso effetto di luce puntiforme.\nMuseo del Prado a Madrid.\nLo scopo del museo era di riunire in un'unica sede espositiva tutti i tesori d'arte della Corona, fra cui i dipinti del maggiore pittore spagnolo, Francisco Goya.\nL'enorme quantit\u00e0 di opere ammassate nei depositi ha richiesto per\u00f2, dopo un secolo e mezzo, una attenta riorganizzazione della sede e soprattutto un notevole ampliamento.\nL'intervento di Rafael Moneo ha aumentato considerevolmente gli spazi, recuperando l'antico chiostro del convento adiacente e realizzando inoltre una vasta ala per esposizioni temporanee.\nLa luce penetra attraverso ampi lucernai e pozzi vetrati al centro delle sale e illumina le opere diffusamente, ma mai in modo diretto. Un ampio ambiente \u00e8 poi ricavato dal chiostro, chiudendolo con una copertura vetrata e convertendolo da spazio esterno a spazio interno.\nSkirball Cultural Center a Santa Monica Hills.\nIl Centro Culturale si compone di una serie di edifici autonomi (un auditorium, un teatro esterno, un centro di ricerca e sale espositive) organizzati attorno ad un unico percorso. \nPresenta un forte legame fra interno ed esterno, attraverso una moltitudine di cortili interni e giardini delimitati da vetrate.\nGli unici spazi a non avere contatti diretti con l'esterno sono proprio le sale espositive, illuminate attraverso un sistema semplice, ma efficace, studiato in sezione e ripreso dalle chiese romanico-bizantine.\nOgni sala \u00e8 coperta da due falde, interrotte in prossimit\u00e0 del colmo per lasciare spazio ad una stretta volta leggermente rialzata. Una finestratura a nastro lascia entrare la luce e questa, riflettendosi prima sulla parete di fronte e poi sulla superficie curva della volta, viene diffusa verso il basso, sulle opere esposte. Anche i due lati maggiori delle sale sono vetrati, ma la luce diretta \u00e8 schermata da un setto continuo.\nFlorida Gulf Coast Art Center a Clearwater.\nQuesto centro d'arte \u00e8 stato progettato per ospitare sale espositive e spazi didattici ed \u00e8 distribuito attorno a due elementi pubblici: l'ampio colonnato in acciaio e il ponte di collegamento con Heritage Village, un museo all'aperto.\nIl complesso \u2013 composto da auditorium, biblioteca, caffetteria, giardino delle sculture e gallerie \u2013 \u00e8 in continuo dialogo con l'esterno e gli edifici si inseriscono nel verde come semplici blocchi geometrici.\nL'illuminazione delle sale avviene quasi esclusivamente dall'alto, attraverso degli imponenti camini larghi quanto l'edificio, che prendono la luce lateralmente, la riflettono sull'estesa superficie intonacata e la diffondono verso il basso, in modo del tutto indiretto. Lo stesso pavimento in cemento lisciato contribuisce attivamente a riflettere la luce.\nL'illuminazione \u00e8 poi integrata da un sistema di faretti posti a notevole distanza dalle opere, in modo da mantenere l'effetto di luce diffusa ed evitare fastidiosi riflessi.\nMuseum of Fine Arts a Houston.\nL'illuminazione \u00e8 infatti totalmente affidata a lucernai, con forme e soluzioni diverse a seconda dell'ambiente, della quantit\u00e0 di luce richiesta e della necessit\u00e0 di filtraggio o meno.\nL'ingresso, con il doppio scalone, si configura come uno spazio ampio ed arioso inondato di luce attraverso una sequenza fitta e ripetuta di lucernai che, come nel Florida Gulf Coast Art Center, prendono luce lateralmente e la specchiano all'interno, riflettendola sulle pareti bianche.\nLe sale espositive hanno anch'esse una serie di lucernai allineati che portano la luce direttamente dal centro del soffitto, ma questi sono schermati da piccoli setti verticali che aumentano la superficie specchiante. I dipinti sono collocati ad una distanza considerevole dalla sorgente luminosa e una serie di punti luce artificiali li illumina singolarmente.\nWallraf-Richartz Museum a Colonia.\nIl tema principale di questo museo \u00e8 proprio la luce, filtrata da un numero elevatissimo di shed studiati appositamente per la resa migliore.\nLa sezione \u00e8 data dalla combinazione di un cerchio e di un quadrato: la luce penetra dalle vetrate inclinate, si riflette sulla superficie curva e piove all'\u201dinterno\u201d, con una naturalezza estrema. L'illuminazione artificiale, ridotta all'essenziale, ha un ruolo del tutto marginale.\nClore Gallery e ampliamento della Tate Gallery di Londra.\n\"James Stirling, Michael Wilford &amp; Associates (1980-1987)\"\nL'ampliamento della Tate Gallery \u00e8 pensato appositamente per ospitare la collezione di dipinti e acquerelli di John Turner.\nL'edificio si caratterizza per autonomia funzionale e compositiva, pur ricalcando l'impianto tradizionale del museo del XIX secolo.\nSia all'esterno sia all'interno c'\u00e8 la volont\u00e0 di dare importanza al colore, con uno studio attento e variegato delle superfici murarie (trattate con diverse texture e colori chiari) e con inserti in acciaio e infissi rifiniti con smalti dalle tinte accese.\nIl sistema di illuminazione \u00e8 altamente sofisticato, misto \u2013 basato sulla mescolanza della luce naturale e di quella artificiale\u00a0\u2013 e corredato di sensori e sistemi computerizzati per mantenere costante l'intensit\u00e0 luminosa interna al variare di quella esterna. La visibilit\u00e0 dei quadri rimane quindi la medesima nell'arco della giornata, ma all'osservatore non \u00e8 negata la possibilit\u00e0 di percepire la luce all'esterno, cogliendo quindi il passare delle ore e le diverse fasi della giornata.\nMuseo dell'Ara Pacis a Roma.\nIl nuovo Museo dell'Ara Pacis progettato da Richard Meier ha un impianto molto pi\u00f9 arioso del precedente. Si accede da un ambiente in penombra da cui non si ha una vista sull'ara, per entrare poi nell'ampia sala vetrata in cui il monumento si trova inondato di luce naturale. Una terza sala ospita i frammenti non ricollocati nella ricostruzione e alcuni rilievi dell'Ara Pietatis. Il guscio vetrato \u00e8 stato studiato attentamente per evitare l'\"effetto gabbia\" di un reticolo strutturale troppo fitto e per filtrare la luce, pur mantenendo la sua naturalezza. Si tratta di un involucro di 1500 m\u00b2 di vetro temperato, in due strati spessi 12\u00a0mm con un'intercapedine di gas argon e con uno strato di ioni di metallo nobile per il filtraggio della luce, composto da lastre grandi fino a tre metri per cinque. Questo sistema, oltre al filtraggio della radiazione solare, risponde anche ai requisiti di trasparenza, fonoassorbenza e isolamento termico."}
{"id": "1529144", "revid": "599013", "url": "https://it.wikipedia.org/wiki?curid=1529144", "title": "Via Roma (Cagliari)", "text": "La via Roma \u00e8 una delle principali arterie del centro di Cagliari.\nIl tratto prospiciente il porto, con gli eleganti palazzi dotati di portici, dove si trovano numerosi \"caff\u00e8\" e negozi, \u00e8 considerato uno dei \"salotti\" della citt\u00e0. Oltre questo tratto, compreso fra l'angolo col viale regina Margherita (ad est) e l'angolo con il largo Carlo Felice (ad ovest) e che costituisce il limite sud del quartiere Marina, la via Roma prosegue verso ovest nel quartiere Stampace, passando per piazza Matteotti, ove si affacciano il palazzo Civico e la stazione ferroviaria, fino ad incrociare viale Trieste.\nStoria.\nLa via Roma (precisamente il tratto di fronte al porto) venne inaugurata il 6 gennaio 1883. L'area attraversata dalla strada era precedentemente in gran parte occupata dalle mura e dai bastioni del quartiere Marina, smantellati a partire dal 1880 per esigenze igieniche e in seguito anche alle disposizioni del regio decreto del 31 dicembre 1866, con il quale la citt\u00e0 di Cagliari perdeva la sua funzione di piazzaforte militare.\nTra i bastioni del molo e le case della Marina di fronte, si trovava l'\"antenata\" dell'attuale via Roma, la via San Francesco al Molo (dal nome della chiesa dedicata a san Francesco di Paola). Verso ovest la via si faceva pi\u00f9 stretta e irregolare e prendeva il nome di via delle Conce, perch\u00e9 qui sorgevano gli stabilimenti in cui si procedeva alla concia delle pelli. Ai bastioni del molo si addossava una serie di basse casette, caratterizzate dalla presenza di trattorie popolari.\nDalla graduale demolizione delle mura della Marina, oltre al lungomare della via Roma, vennero costituite anche le altre due importanti arterie del largo Carlo Felice e del viale regina Margherita.\nDopo la sua inaugurazione la via Roma venne abbellita dalla graduale costruzione della palazzata.\nPalazzata.\nLa palazzata della via Roma, sorta tra il 1893 e il 1988 (anno di conclusione dei lavori del Palazzo del Consiglio regionale), si caratterizza per lo stile eclettico degli edifici porticati che la costituiscono, in cui si notano elementi classici, rinascimentali e decorazioni Liberty. Nel tratto del lungomare i palazzi sono intervallati dai diversi vicoli che salgono verso la parte alta della Marina.\nA partire dall'estremit\u00e0 est della via Roma il primo palazzo porticato che si incontra \u00e8 il \"palazzo INA\", risalente agli anni cinquanta del XX secolo, costruito sui resti del palazzo \"Zamberletti\", edificato negli ultimi anni del XIX secolo e distrutto dai bombardamenti del 1943. Oltre si trova \"palazzo Ravenna\", degli anni dieci.\nSuperati alcuni palazzotti settecenteschi e attraversata la via Porcile, la passeggiata porticata riprende con il moderno palazzo del Consiglio regionale della Sardegna, edificato negli anni ottanta su una vasta area ricavata dalla demolizione di un isolato di antiche case della Marina.\nSuperata la via Lepanto si entra nei portici del \"palazzo Puxeddu Vascellari Beretta\", oltre il quale, attraversata la stretta via Concezione, si passa ai portici inseriti nella facciata neoclassica, edificata nel 1932, della chiesa di San Francesco di Paola. Adiacente alla chiesa si trova \"palazzo Devoto\", eretto nel 1870 inglobando parte del convento dei frati Minimi, allineato alla via Roma e dotato di portici nel 1929. Oltre palazzo Devoto si trova via dei Mille, che ha la particolarit\u00e0 di avere un vicoletto cieco, sul lato sinistro, costituito da un piccolo tratto superstite dell'antica via San Francesco al Molo. La palazzata prosegue con il \"palazzo Leone Manca\", edificato tra il 1924 e il 1934, all'interno del quale venne ospitato, dal 1925, il cinema \"Olympia\"; il locale, chiuso alcuni anni fa, come tutti gli altri del centro in seguito all'avvento delle multisala, sono oggi occupati da un negozio di abbigliamento.\nAttraversata via Barcellona si passa al \"palazzo Garzia\" chiamato a volte erroneamente \"Garzia Vivanet\", edificato dai fratelli \"Emanuele e Giovanni Garzia\" tra il 1894 (l'ala sulla via Barcellona) e il 1905 (la parte sulla via Napoli), e al \"palazzo Putzu Spano\", risalente agli anni trenta. Oltre, ai due angoli con la via Bayle, sorgono i due palazzi \"Magnini\", fra i primi a sorgere sulla via Roma tra il 1894 e il 1895. L'ultimo palazzo prima del largo Carlo Felice \u00e8 l'imponente palazzo de \"La Rinascente\", eretto tra il 1925 e il 1930 ad opera dell'ingegnere Federico Rampazzini.\nOltre il largo sorgono ancora il palazzo Civico e il neogotico palazzo Vivanet, eretto tra il 1893 e il 1895, caratterizzato dall'utilizzo dei mattoni in cotto lasciati a vista e dalle arcate ogivali dei portici, gravemente danneggiato durante i bombardamenti e successivamente restaurato (i restauri sono evidenziati dall'uso di mattoni con diverse tonalit\u00e0 di colorazione).\nVia Roma, fino agli anni settanta del secolo XX, era davvero il luogo d'incontro dei cagliaritani di tutte le et\u00e0, compresi gli abitanti dei paesi limitrofi che affollavano i negozi. I portici riparavano le persone nelle giornate fredde e piovose, il lungomare costituiva una piacevole attrattiva verso il golfo e il porto da cui partivano le motonavi per la penisola."}
{"id": "1529150", "revid": "599013", "url": "https://it.wikipedia.org/wiki?curid=1529150", "title": "Hyi", "text": ""}
{"id": "1529154", "revid": "1543377", "url": "https://it.wikipedia.org/wiki?curid=1529154", "title": "Estonian Air", "text": "Estonian Air era la compagnia aerea di bandiera dell'Estonia, con base all'aeroporto di Tallinn.\nStoria.\nLe origini.\nLa compagnia venne fondata nel 1991 dal governo estone ed inizialmente vennero utilizzati aerei acquistati dalla defunta divisione locale dell'Aeroflot\nNel 1992 la compagnia \u00e8 diventata un membro di IATA e nel 1995 \u00e8 stato acquistato il primo Boeing 737-500. Nel 1996 l'azienda \u00e8 stata parzialmente privatizzata con la cessione del 66% delle azioni a Maersk Air (49%) e alla banca d'affari Cresco (17%). \nNello stesso anno la compagnia ha acquistato in leasing altri due Boeing 737-500 e due Fokker F50, sostituendo di fatto tutti i vecchi aerei sovietici in flotta.\nNel 2003 Maersk Air ha venduto le sue quote a Scandinavian Airlines e tutti i Fokker F50 sono stati dismessi. Nel 2004 i passeggeri trasportati sono stati circa 500.000.\nNel marzo 2007, Estonian Air ha annunciato l'acquisto di un ulteriore Boeing 737-500 per servire la nuova destinazione Vienna. Dopo aver acquistato due Saab 340, nel giugno 2008 la compagnia ha creato una societ\u00e0 sussidiaria, Estonian Air Regional; sotto questo nome ha aperto nuove rotte collegando dapprima Tallinn a Kuressaare, Stoccolma, Helsinki e Vilnius, successivamente San Pietroburgo e Minsk e pi\u00f9 tardi Monaco di Baviera e Roma. Il 27 novembre 2008 il primo ministro estone Andrus Ansip ha annunciato che Scandinavian Airlines aveva chiesto al suo governo un urgente apporto di liquidit\u00e0 per salvare la compagnia aerea, offrendosi inoltre di acquistare le quote ancora possedute dallo Stato. Come risposta il governo estone si \u00e8 offerto di acquistare le quote possedute da Scandinavian Airlines per rivenderle alla societ\u00e0 di navigazione Tallink.\nNel 2009 la compagnia ha cessato i voli per Vienna, Francoforte e Simferopoli, aggiungendo nel contempo Amsterdam, Berlino, e San Pietroburgo come nuove destinazioni, ed inaugurando la nuova rotta Tartu\u2013Stoccolma.\nStoria recente.\nA febbraio 2010 Estonian Air ha cominciato a collaborare con KLM aprendo la rotta Tallinn\u2013Vilnius\u2013Amsterdam. Il 10 maggio 2010 il governo estone e Scandinavian Airlines hanno stipulato un accordo con il quale il governo avrebbe effettuato un aumento di capitale per 21 milioni di euro con conseguente diminuzione della quota azionaria di SAS dal 49% al 10%; inoltre le due parti hanno convenuto che il governo estone poteva esercitare un'opzione per l'acquisto delle quote rimanenti di SAS entro il 2014.\nNel settembre 2010 Estonian Air ha annunciato di aver firmato un accordo con Bombardier per la consegna di due aerei CRJ-900 NextGen per l'inizio del 2011 e di un terzo per il 2012.\nNel marzo 2012 Estonian Air ha annunciato la riapertura della tratta verso Riga con 17 voli settimanali, verso Helsinki con 18 voli settimanali, verso Vienna con 6 voli settimanali e verso Hannover con 6 voli settimanali, inoltre la compagnia ha incrementato il numero dei voli per Stoccolma, San Pietroburgo e Vilnius. Proprio il 2012 avrebbe dovuto essere, secondo il nuovo amministratore delegato Tero Taskila) (ex direttore commerciale di Air Baltic) il primo anno con bilancio in utile dal 2005, ma dopo aver chiuso nuovamente l'anno in passivo, Taskila \u00e8 stato licenziato e sostituito Jan Palmer, per 20 anni dirigente di diverse compagnie aeree scandinave.\nCessazione delle operazioni.\nL'8 novembre 2015 Estonian Air ha cessato tutte le operazioni di volo dopo che la Commissione europea ha dichiarato illegali i finanziamenti ricevuti dal governo estone, costringendola quindi a restituire oltre 85 milioni di euro. Immediatamente il governo estone, in partnership con Adria Airways, ha provveduto a fondare una nuova compagnia aerea denominata Nordica, che \u00e8 diventato il nuovo vettore nazionale.\nFlotta.\nAlla data di chiusura (8 novembre 2015), Estonian Air disponeva di una flotta di 6 aeroplani aventi un'et\u00e0 media di 8.2 anni: 3 Bombardier CRJ900, 2 Bombardier CRJ700 ed un Embraer E-170.\nAccordi commerciali.\nLe compagnie aeree della SAS Group:\nAltre compagnie aeree:"}
{"id": "1529158", "revid": "767487", "url": "https://it.wikipedia.org/wiki?curid=1529158", "title": "Albe\u0219ti (Mure\u0219)", "text": "Albe\u0219ti (in ungherese \"Feh\u00e9regyh\u00e1za\", in tedesco \"Weissenkirch\") \u00e8 un comune della Romania di 5.696 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 9 villaggi: Albe\u0219ti, B\u00e2rlib\u0103\u0219oaia, Boiu, Jacu, \u0218apartoc, \u021aopa, Valea Albe\u0219tiului, Valea D\u0103ii, Valea \u0218apartocului."}
{"id": "1529161", "revid": "241288", "url": "https://it.wikipedia.org/wiki?curid=1529161", "title": "Cicera bigia", "text": "Cicera bigia o semplicemente Cicera, o anche Ciccera biccera, \u00e8 un gioco di carte strettamente affine al gioco della scopa, gi\u00e0 citata dai fratelli Gasparo e Carlo Gozzi a met\u00e0 del Settecento.\nSi gioca in provincia di Brescia e i termini tecnici sono espressi nel dialetto bresciano. Per poter giocare a questo gioco il mazzo di carte bresciane \u00e8 costituito da 52 unit\u00e0 e non 40 come avviene solitamente negli altri mazzi italiani. Anche le carte trevigiane sono a volte costituite da un mazzo di 52 carte, poich\u00e9 in quelle zone si gioca allo scaraboci\u00f3n, che \u00e8 un'altra variante della scopa simile alla cicera: secondo lo studioso di giochi Giampaolo Dossena, la scopa sarebbe anzi proprio un diretto discendente dello scaraboci\u00f2n e della primiera.. Anche le trentine hanno una versione da 52 per il dobellone, altro gioco di questa famiglia. Ma le bresciane sono le uniche disponibili esclusivamente nella versione da 52 carte.\nRegole del gioco.\nScopo del gioco.\nLa prima coppia che raggiunge 51 o pi\u00f9 punti alla fine della partita vince. Se entrambe le coppie raggiungono 51 nella stessa mano, chi possiede il punteggio maggiore vince. Se i punteggi sono identici si giocano altre mani, fino a che una coppia ha pi\u00f9 punti alla fine della mano. Il punteggio da raggiungere solitamente \u00e8 21 o 31 o 41\nPreparazione.\nSi gioca in due giocatori oppure in quattro giocatori a coppie, due contro due, ciascuno seduto opposto al suo compagno.\nSi usa un mazzo di 52 carte bresciane. Le carte a disposizione sono re, cavallo, fante, 10, 9,8,7, 6, 5, 4, 3, 2, asso. \u00c8 possibile giocare anche con un mazzo di 52 carte standard internazionali.\nCome in molti giochi di carte italiani, si gioca in senso antiorario.\nIl mazziere \u00e8 inizialmente scelto a caso, ma dopo ogni mano, il turno del mazziere passa alla persona che \u00e8 alla sua destra (sempre senso antiorario).\nIl mazziere distribuisce le carte e chi \u00e8 alla sinistra del mazziere taglia il mazzo, poi distribuisce 12 carte a faccia coperta ad ogni giocatore (tutte insieme e in senso antiorario, iniziando con il giocatore alla destra del mazziere), piazza le 4 carte restanti, scoperte nel centro del tavolo.\nI giocatori raccolgono le loro 12 carte in mano e le guardano. \u00c8 possibile giocare, ed \u00e8 consigliabile, dando 6 carte a testa per due giri se si gioca in 4, o per 4 turni se si gioca in 2.\nPossibili varianti.\nInvece di distribuire al giocatore 12 carte tutte insieme, le carte possono essere distribuite una, due o tre alla volta.\nC'\u00e8 una variante in cui si distribuiscono 4 oppure 6 carte per ciascun giocatore, e 4 carte scoperte nel centro del tavolo. Le rimanenti carte sono messe da parte fino a che ogni giocatore abbia giocato tutte le carte che ha in mano. Successivamente il resto delle carte saranno distribuite in modo che ogni giocatore abbia di nuovo in mano 4 oppure 6 oppure 12 carte, e il gioco continuer\u00e0 fino a giocare tutte le carte.\nFase di gioco.\nIl giocatore alla destra del mazziere gioca per primo e si prosegue fino a che sono state giocate tutte le carte in mano ai giocatori.\nUn turno consiste nel giocare una carta dalla propria mano sul tavolo, scoperta e ben visibile, la quale pu\u00f2 prendere (o non prendere) una o pi\u00f9 carte poste sul tavolo stesso.\nLe carte numeriche da 1 a 10 hanno un valore di presa che \u00e8 uguale al valore della carta stessa (per esempio: i dieci hanno un valore di presa di 10, i sei hanno un valore di presa di 6, e cos\u00ec via...). Le figure (re, cavallo, fante) non hanno un valore di presa equivalente a un numero. In base al valore di presa delle carte che ha in mano ogni giocatore imposta il proprio gioco tenendo conto delle regole di presa.\nDopo aver giocato tutte le carte, all'ultimo giro, l'ultimo giocatore che fa una presa prende anche tutte le carte rimaste sul tavolo. La posizione di ultimo di mano \u00e8 considerata la pi\u00f9 favorevole, sia perch\u00e9 alla fine della partita prende tutte le carte rimaste, sia perch\u00e9 \u00e8 al riparo dalle \"Picchiate\" (vedi sotto)\nIl punteggio.\nAlla fine del gioco i giocatori di una coppia mettono insieme le proprie carte. Ci sono 6 punti che ci sono sempre e vengono comunque assegnati, ciascuno all'uno o all'altro giocatore o coppia, indipendentemente dallo svolgimento del gioco, e queste si chiamano \"Onori\".Gli Onori sono le Carte, le Spade, la Mata, il Dieci di denari, il Fante di coppe, vedi nel seguito. \nGli Onori vengono conteggiati tra le carte presenti nel mazzo delle mani vinte nel modo che segue: Tutti gli altri punti, detti \"di gioco\" possono essere o non essere assegnati a seconda dello svolgimento del gioco. \nPunti di gioco, realizzati durante la partita.\nPunti aggiuntivi possono essere vinti durante la mano di gioco. Tradizionalmente, per ciascuno di questi punti, si pone una carta a faccia scoperta nel mazzo delle giocate vinte, cos\u00ec che il numero dei punti extra realizzati in ciascuna mano possano essere facilmente visti quando si procede al conteggio finale. I punti che si possono vincere durante il gioco sono:\nAltri punti.\n\u00c8 possibile aggiudicarsi pi\u00f9 di un punto nella stessa giocata.\nPer esempio se il 2, 3 e 4 di denari sono posti sul tavolo e li si prende con il 9 di denari si realizzano 2 punti: 1 per simili e 1 per quadriglia. Se queste fossero le sole carte presenti sul tavolo si conteggerebbe anche un terzo punto per sc\u00f9a. Similmente, se il giocatore precedente ha giocato una carta sul tavolo vuoto e la carta che giocate \u00e8 dello stesso valore, potete prendere la carta realizzando 2 punti; 1 per sc\u00f9a e 1 per picada (pic\u00e0 e sc\u00f9a). Questa mossa \u00e8 chiamata: Due a letto."}
{"id": "1529164", "revid": "767487", "url": "https://it.wikipedia.org/wiki?curid=1529164", "title": "Aluni\u0219 (Mure\u0219)", "text": "Aluni\u0219 (in ungherese \"Magyar\u00f3\", in tedesco \"Haseldorf\") \u00e8 un comune della Romania di 3.251 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Aluni\u0219, Fi\u021bc\u0103u, Lunca Mure\u0219ului."}
{"id": "1529165", "revid": "2001392", "url": "https://it.wikipedia.org/wiki?curid=1529165", "title": "Louis Auguste Victor de Ghaisne de Bourmont", "text": "Discendeva da un'antica famiglia originaria delle Fiandre, che nel corso dei secoli aveva donato alla Francia molti brillanti ufficiali, ed era figlio di Louis Marie Eug\u00e8ne de Ghaisne de Bourmont e di Jos\u00e9phine Sophie Marie de Coutances.\nLa rivoluzione francese.\nEntr\u00f2 alla Real scuola militare di Sor\u00e8ze nel 1787 e, il 12 ottobre dell'anno successivo, all'et\u00e0 di 15 anni, entr\u00f2 nel reggimento delle \"Gardes-Fran\u00e7aises\" col grado di portabandiera. Allo scoppio della rivoluzione, assistette alla presa della Bastiglia e all'ammutinamento del proprio reggimento, quello stesso giorno. Il 31 agosto 1789, allo scioglimento della sua unit\u00e0, ritorn\u00f2 al castello di Bourmont, per lasciarlo in compagnia del padre alla fine del 1790, con destinazione Torino. Nel 1791 serv\u00ec sul Reno come aiutante di campo del principe di Cond\u00e9.\nIl 21 gennaio 1791, morto suo padre a Torino, torn\u00f2 in Francia per qualche mese con la madre, per poi raggiungere il conte d'Artois a Coblenza, dove il reggimento delle \"Gardes-Fran\u00e7aises\" era stato da poco riformato col nome di \"hommes d'armes \u00e0 pied\" e fu nominato sottotenente.\nNel 1792 partecip\u00f2 alla campagna del feldmaresciallo Brunswick. Raggiunse quindi sua madre, a Bar-le-Duc, per poi lasciare la Francia ed arruolarsi come semplice soldato nel Corpo d'armata del principe di Cond\u00e9, partecip\u00f2 nel settembre 1793 allo sfondamento delle linee prussiane a Wissembourg e agli scontri di Bergheim.\nLe guerre di Vandea.\nNel 1795 ottenne dal principe di Cond\u00e9 il permesso di passare all'ovest dov'ebbe un ruolo importante nelle Guerre di Vandea. L'aiutante generale, il visconte de Sc\u00e9peaux, gli diede il comando in seconda delle sue truppe e il titolo di maggior generale.\nIncaricato da Sc\u00e9peaux di sollecitare la presenza all'ovest di un principe della famiglia dei Borbone, si rimise in marcia per tornare in Vandea ed apprese dello sbarco a Quiberon poco prima di arrivare.\nNel gennaio 1796, il visconte de Sc\u00e9peaux lo incaric\u00f2 di recarsi in Inghilterra per esporre a Luigi XVIII la situazione delle province realiste. Trov\u00f2 il conte d'Artois a Edimburgo e ricevette dalle sue mani la Croce di San Luigi, nella stessa occasione in cui la ricevette il duca d'Angoul\u00eame. Aveva allora 22 anni.\nDall'Inghilterra prepar\u00f2 attivamente le elezioni del 21 marzo 1797, occupandosi di organizzare la propaganda realista nei dipartimenti dell'Eure, dell'Orne e del C\u00f4tes-d'Armor. Ritorn\u00f2 quindi in Vandea, ma, conclusasi la pace con i capi realisti, domand\u00f2 al generale Hoche il permesso di tornare in Inghilterra. Il permesso gli fu negato, fu anzi escluso dalle misure di clemenza accordate agli insorti, col pretesto che era emigrato, e costretto all'esilio in Svizzera.\n\"La chouannerie\".\nL'anno seguente entr\u00f2 in nuove trame e torn\u00f2 segretamente a Parigi, nell'ambito della cospirazione di cui era fulcro Pichegru. L'arresto dei capi militari sgomin\u00f2 il movimento, Bourmont fugg\u00ec a Londra dove rimase sino al 1799, quando ricominci\u00f2 la guerra civile.\nLo \"chouan\" Georges Cadoudal era fra i nuovi capi vandeani. Sbarcato in Francia nel settembre 1799, Bourmont radun\u00f2 un'armata di quindici legioni nelle contee di Maine, di Perche e nella zona di Chartres. Un mese dopo lo sbarco rientr\u00f2 in campagna e, il 14 ottobre, le truppe realiste occuparono Le Mans..\nVenne quindi la capitolazione del 21 gennaio 1800.\nIl complotto realista.\nCon la nuova pace, firmata il 2 febbraio 1800 con il primo console, Bourmont torn\u00f2 a Parigi, dove spos\u00f2 Juliette de Becdeli\u00e8vre de La Bunelaye, figlia del marchese de Becdeli\u00e8vre, ma, rifiutando di cedere alle sollecitazioni del primo console che gli offriva il grado di generale di divisione, fu dichiarato sospetto.\nCompromesso nella cospirazione di Cadoudal, fu arrestato da Fouch\u00e9 il 17 gennaio 1801 e rinchiuso alla \"Tour du Temple\" e successivamente trasferito alla cittadella di Besan\u00e7on.\nDopo tre anni e mezzo di prigionia evase il 5 agosto 1804 e fugg\u00ec in Portogallo. Quando gli inglesi invasero il paese nel 1807, si rec\u00f2 da Junot e gli offr\u00ec i propri servigi. Junot gli diede l'incarico di capo di Stato Maggiore della divisione comandata da Loison. Dopo la convenzione di Sintra (1808), segu\u00ec l'esercito francese e rientr\u00f2 in patria con la propria famiglia, ma una tempesta disperse le navi, cosicch\u00e9 mentre Junot arriv\u00f2 a La Rochelle, Bourmont arriv\u00f2 alla fine d'ottobre nella baia di Quiberon. Fouch\u00e9 non dimentic\u00f2 la sua precedente evasione, lo fece arrestare e condurre alla prigione di Nantes. Graziato in virt\u00f9 dell'intervento di Junot, fu liberato il 12 dicembre, pur tenuto sotto sorveglianza.\nNel maggio 1810 ricevette una lettera di servizio da Clarke, ministro della guerra, con l'ordine di raggiungere l'Armata d'Italia a Napoli.\nIl primo impero.\nDurante l'Impero serv\u00ec con distinzione nell'Armata d'Italia, Murat lo nomin\u00f2 capo di Stato Maggiore della 2\u00aa Divisione di fanteria (generale Boussier), fu poi a Innsbruck e partecip\u00f2 a tutte le operazioni del IV Corpo d'armata sino alla Campagna di Russia, quando Napoleone gli confer\u00ec la funzione di \"adjudant-commandant\".\nImpiegato durante le campagne del 1813 e 1814, ricevette dallo stesso Napoleone la \"Croix de la L\u00e9gion d'honneur\", e fu menzionato nei rapporti ufficiali della battaglia di Dresda. Nel frattempo (ottobre 1813) era stato nominato generale di brigata per la sua condotta a L\u00fctzen. Nella battaglia di Lipsia e nella ritirata che ne segu\u00ec si spese senza risparmio, arrivando a Bingen il 2 novembre, con solo 300 uomini della sua brigata.\nL'11 e 12 febbraio 1814, avendolo l'imperatore lasciato a difendere Nogent-sur-Seine con un migliaio di uomini, resistette per due giorni a ventimila austriaci. La difesa gli valse il grado di generale di divisione.\nLa restaurazione.\nRealista, con l'avvento della restaurazione fu uno dei primi a riconoscere la casa dei Borbone, per i quali aveva gi\u00e0 combattuto in Vandea. Fu nominato comandante della 6\u00aa Divisione con l'ordine di unirsi al maresciallo Ney e fu testimone della defezione delle truppe dell'ex generale bonapartista.\nQuando Napoleone Bonaparte torn\u00f2 in Francia, nel 1815, e durante i Cento Giorni, torn\u00f2 a Parigi e gli si riavvicin\u00f2, temendo per l'indipendenza della Francia.\nOttenne il comando della 6\u00aa Divisione del corpo d'armata comandato dal generale G\u00e9rard. Ma, realista, si oppose all'atto addizionale alla carta del 1814, votato da 1.500.000 francesi. Nell'esercito ci furono solo 320 voti contrari (contro 220.000) e quello di Bourmont fu tra questi. Pens\u00f2 allora che il suo dovere fosse quello di lasciare l'esercito imperiale, mentre Luigi XVIII aveva insediato a Gand il governo reale.\nLa sua condotta era quindi decisa e la sua partenza per Gand solo questione di tempo e circostanze. Non credeva di dover essere fedele a Napoleone ma ai Borbone e lasci\u00f2 il comando il 15 giugno, alla vigilia della battaglia di Ligny, tre giorni prima di Waterloo.\nSi un\u00ec al re il quale, dopo Waterloo, gli diede il comando della frontiera del nord.\nLa seconda restaurazione.\nAll'entrata degli eserciti alleati in Francia, nominato comandante \"straordinario\" della 16\u00aa Divisione, sollev\u00f2 a favore della causa realista le popolazioni delle Fiandre, prese possesso di 17 citt\u00e0, fra cui Lilla, Dunkerque, Arras, Bapaume, ne chiuse l'accesso agli stranieri, preservando cos\u00ec dall'occupazione due province e conservando alla Francia 4.000 cannoni, 40.000 fucili e 6 milioni di franchi.\nComparve nel processo al maresciallo Ney e al generale Bonnaire e contribu\u00ec alla condanna del primo con la propria deposizione.\nCon la seconda restaurazione Luigi XVIII non dimentic\u00f2 il vecchio \"chouan\" e lo mise alla testa della 2\u00aa Divisione di fanteria della \"garde royale\" a Besan\u00e7on nel 1816, con la quale accompagn\u00f2 il duca d'Angoul\u00e8me nella spedizione di Spagna e tenne il comando in capo dell'armata quando il principe torn\u00f2 in Francia.\nAl ritorno fu nominato pari di Francia il 9 ottobre 1823 ed inoltre \"gentiluomo della camera del re\".\nChiamato come ministro della guerra il 9 agosto 1829 nel governo Polignac, fu nominato dal sovrano generale in capo dell'armata destinata alla spedizione d'Algeria, di cui aveva concepito e preparato il piano.\nL'Algeria.\nIl 14 giugno 1830 sbarc\u00f2 in Algeria avendo con s\u00e9 i quattro figli. Algeri capitol\u00f2 il 5 luglio. Carlo X gli invi\u00f2 in Algeria il bastone da maresciallo.\nPrima che si decidesse l'avvenire della reggenza, and\u00f2 avanti, si spinse fino a Blida, occup\u00f2 Annaba e Orano nella prima met\u00e0 d'agosto. L'11 agosto il nuovo ministro della guerra, il generale G\u00e9rard, gli diede ufficialmente la notizia della rivoluzione di luglio. Fu grazie al suo incarico all'estero che non fu implicato nel processo ai ministri seguito alla rivoluzione.\nLegittimista.\nMa il maresciallo, legittimista, avendo rifiutato di prestare giuramento al nuovo re Luigi Filippo, fu considerato dimissionario e rimpiazzato il 3 settembre dal generale Clauzel. Ancora una volta la fedelt\u00e0 a Carlo X e ai Borbone lo obblig\u00f2 all'esilio.\nIl 3 settembre, avendogli il comandante della flotta, ammiraglio Duperr\u00e9, rifiutato l'uso di una nave francese, noleggi\u00f2 a proprie spese il brigantino austriaco \"Amatissimo\" e si imbarc\u00f2 coi figli ed il suo \u00absolo tesoro\u00bb: il cuore del figlio Am\u00e9d\u00e9e morto in battaglia. Raggiunse in Inghilterra Carlo X, che lo accolse con calore.\nTent\u00f2 quindi di rianimare la rivolta in Vandea, dove accompagn\u00f2 la duchessa di Berry, cercando poi, dall'estero, di insediare sul trono di Francia, Enrico V, duca di Bordeaux, figlio della duchessa e nipote di Carlo X.\nSi ritir\u00f2 in Italia, per poi passare in Portogallo e in Spagna dove sostenne attivamente la causa di Michele del Portogallo, del quale comand\u00f2 l'esercito, e di Carlo di Borbone. Condannato a morte in contumacia nel 1833, quando il governo francese applic\u00f2 al suo caso le disposizioni contro chi serviva paesi stranieri senza autorizzazione, fiss\u00f2 la propria residenza in Germania.\nAmnistiato nel 1840, mor\u00ec pochi anni dopo nel castello avito di Bourmont."}
{"id": "1529166", "revid": "112912302", "url": "https://it.wikipedia.org/wiki?curid=1529166", "title": "Odeon di Domiziano", "text": "L'odeon di Domiziano era un antico teatro di Roma voluto dall'imperatore Domiziano. Sorgeva nei pressi dell'attuale Piazza Navona, vicino allo stadio costruito dallo stesso imperatore.\nStoria.\nL'edificio venne costruito tra il 92 e il 96, durante il regno dell'imperatore Domiziano. Era una struttura imponente, con una scena alta quattro piani. Al suo interno si tenevano spettacoli musicali e poteva accogliere sino a 10.000 spettatori. Nonostante ci\u00f2 non raggiungeva per dimensioni il teatro di Marcello, l'unico teatro antico di Roma giunto sino ai giorni nostri.\nVenne probabilmente abbandonato durante il basso Medioevo e i suoi resti utilizzati come materiale da costruzione o per produrre calce, cos\u00ec come accadde a molti edifici antichi di Roma. La cavea sopravvisse sino al XV secolo, quando sui suoi resti venne edificato palazzo Massimo alle Colonne, ricostruito nel 1532 da Baldassarre Peruzzi dopo la sua distruzione, avvenuta nel 1527 durante il sacco di Roma.\nNon sono attualmente visibili resti dell'odeon, inglobati nel palazzo, se non una colonna di marmo cipollino alta 10 metri eretta nel 1950 in piazza dei Massimi, ritenuta una delle 90 che decoravano la scena dell'edificio."}
{"id": "1529169", "revid": "767487", "url": "https://it.wikipedia.org/wiki?curid=1529169", "title": "A Piece of Americana", "text": "A Piece of Americana \u00e8 il terzo EP del gruppo musicale statunitense The Offspring, pubblicato nel 1998 dalla Columbia Records.\nContiene cinque tracce dell'album \"Americana\", di cui 4 sarebbero poi diventate singoli del disco.\nLa copertina dell'EP \u00e8 uguale a quella del singolo \"Pretty Fly (for a White Guy)\", l'unica differenza \u00e8 rappresentata dai colori."}
{"id": "1529171", "revid": "599013", "url": "https://it.wikipedia.org/wiki?curid=1529171", "title": "Oph", "text": ""}
{"id": "1529175", "revid": "287204", "url": "https://it.wikipedia.org/wiki?curid=1529175", "title": "Ren\u00e9 Sommerfeldt", "text": "Biografia.\nHa debuttato in campo internazionale ai Mondiali juniores di Breitenwang nel 1994, senza conseguire risultati di rilievo.\nIn Coppa del Mondo ha esordito il 13 gennaio 1996 nella 15\u00a0km a tecnica classica di Nov\u00e9 M\u011bsto na Morav\u011b (52\u00b0), ha ottenuto il primo podio il 16 febbraio 2000 nella 10\u00a0km a tecnica libera di Ulrichen (3\u00b0) e la prima vittoria il 4 gennaio 2003 nella 10\u00a0km a tecnica libera di Kavgolovo. Oltre ad aver vinto, nella stagione 2003-2004, sia la Coppa generale (primo atleta ad aggiudicarsi la coppa di cristallo per i colori della Germania) sia quella di distanza, si classific\u00f2 due volte al secondo posto in classifica generale, nel 2003 e nel 2008.\nIn carriera ha preso parte a quattro edizioni dei Giochi olimpici invernali, (38\u00b0 nella 10\u00a0km, 26\u00b0 nella 50\u00a0km, 29\u00b0 nell'inseguimento, 8\u00b0 nella staffetta), (16\u00b0 nella 30\u00a0km, 19\u00b0 nella sprint, 10\u00b0 nell'inseguimento, 3\u00b0 nella staffetta), (11\u00b0 nella 15 km, 36\u00b0 nella 50 km, non conclude l'inseguimento, 2\u00b0 nella staffetta) e (36\u00b0 nella 15 km, 21\u00b0 nella 50 km, 21\u00b0 nell'inseguimento, 6\u00b0 nella staffetta), e a sette dei Campionati mondiali, vincendo tre medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nPU = inseguimento\nTC = tecnica classica\nTL = tecnica libera"}
{"id": "1529176", "revid": "287204", "url": "https://it.wikipedia.org/wiki?curid=1529176", "title": "Rene Sommerfeldt", "text": ""}
{"id": "1529178", "revid": "31886", "url": "https://it.wikipedia.org/wiki?curid=1529178", "title": "Apold", "text": "Apold (in ungherese \"Apold\", in tedesco \"Trappold\") \u00e8 un comune della Romania di 3.086 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Apold, Daia, \u0218ae\u0219, Vulcan.\nStoria.\nApold viene menzionato per la prima volta in un documento nel 1309 nel verbale di un grande processo per la decima ma potrebbe essere anche l\"Oplid\" citato in certificato fiscale del re Bela del 1231. La comunit\u00e0 era una volta una delle pi\u00f9 grandi citt\u00e0 del distretto e nel XIV secolo c'erano 89 albergatori, quattro pastori, due fattorie \"del deserto\" e una scuola. La popolazione era interamente sassone: un rumeno \u00e8 nominato nel 1703 insieme a diversi cittadini come finanziere della comunit\u00e0. Nel 1830 l'imperatore concesse al villaggio il diritto di tenere i mercati due volte all'anno, il 19 marzo e il 15 dicembre.\nIl grande poeta popolare \"Michael Albert\" (1836-1893) nacque a Apold.\nVi \u00e8 morto Josef Haltrich sepolto nel cimitero evangelico sassone di Sae\u0219, dopo essere stato sacerdote nella chiesa evangelica locale tra il 1872 e il 1886.\nMonumenti e luoghi d'interesse.\nChiesa fortificata di Apold.\nLa chiesa di Apold, che si erge su un ripido cono di montagna e, con le sue mura circolari e le torri, \u00e8 una delle fortificazioni pi\u00f9 pittoresche della Transilvania, Fu edificata attorno al XIII secolo. Nel XV secolo furono aggiunte le navate e costruite le volte gotiche sul coro e sulla navata, introducendo dei pilastri ottagonali. Rimane la cerchia muraria esterna risalente al XV-XVI secolo con feritoie e caditoie, contrafforti e tre torri di difesa, le mura interne furono invece abbattute nel XIX secolo. A nord del complesso rimane un magazzino, mentre la torre a sud-est \u00e8 detta la Torre Bianca. All'interno della chiesa sono conservati antichi dipinti (in restauro nel 2014), pulpito e gallerie lignee del 1760, un tabernacolo gotico e l'altare con l'organo in stile neoclassico del 1821. La \"chiesa ortodossa\" risale al XVII secolo e vi si accede salendo una spettacolare scalinata di 69 gradini ricoperta da un tetto in legno e tegole.\nDaia.\nIl villaggio, facente parte del comune, si trova ad est di Apold sulle rive del Schaaser Bach. affluente della T\u00e2rnava Mare.\nRicordato in documento del 1280, conserva la \"Chiesa di Santa Maria\", costruita come chiesa a sala all'inizio del XV secolo e trasformata, dopo circa un secolo, in una chiesa fortificata circondata da un muro difensivo con cinque torri. Il possente campanile \u00e8 alto 63 metri e fu costruito dal maestro Josef Karl Melischek. Sulla torre sono installate le campane edon un orologio installato dai sassoni della Transilvania nel 1904.\n\u0218ae\u0219.\nIl nome ungherese del villaggio, \"Segesd\", deriva dalla parola \"seg\", che pu\u00f2 essere tradotto come \"dietro la collina\". Dopo il crollo della chiesa romanica nel 1802, le rovine furono completamente rimosse e al loro posto fu costruita una chiesa a sala in stile neoclassico, con uno stretto coro e un campanile a occidente. La nuova costruzione fu completata nel 1820 e presenta un bel portone d'ingresso, in stile impero. Della fortificazione sono ancora conservati i resti del muro di cinta, una piccola torre di difesa e una casa fortificata probabilmente un magazzino. La vecchia chiesa ortodossa era di legno e nel 1816 fu rifatta in muratura.\nVulcan.\nPiccolo villaggio a nord-est del capoluogo, ha una a Chiesa fortificata costruita all'inizio del XIV secolo e fortificata fra il 1500 e 1520. Nella primavera del 2002 il soffitto a cassettoni della chiesa fu smantellato e trasferito a Sibiu a causa del degrado della costruzione."}
{"id": "1529180", "revid": "49981", "url": "https://it.wikipedia.org/wiki?curid=1529180", "title": "Cunedag", "text": ""}
{"id": "1529182", "revid": "49981", "url": "https://it.wikipedia.org/wiki?curid=1529182", "title": "Madan", "text": ""}
{"id": "1529185", "revid": "767487", "url": "https://it.wikipedia.org/wiki?curid=1529185", "title": "A\u021binti\u0219", "text": "A\u021binti\u0219 (in ungherese \"Cintos\", in tedesco \"Zinzendorf\") \u00e8 un comune della Romania di 1.675 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: A\u021binti\u0219, Botez, Cec\u0103laca, I\u0219tihaza, Maldaoci, S\u00e2niacob."}
{"id": "1529187", "revid": "110157", "url": "https://it.wikipedia.org/wiki?curid=1529187", "title": "ElectroJova - Buon sangue dopato", "text": "ElectroJova - Buon Sangue Dopato \u00e8 un album di remix del cantautore italiano Jovanotti, pubblicato nel 2006 dalla Universal Music Group.\nIl disco.\nComposto da 12 brani, contiene i remix effettuati da disc jockey italiani delle canzoni inserite nell'album \"Buon sangue\"."}
{"id": "1529189", "revid": "49981", "url": "https://it.wikipedia.org/wiki?curid=1529189", "title": "Ebranck", "text": ""}
{"id": "1529190", "revid": "287204", "url": "https://it.wikipedia.org/wiki?curid=1529190", "title": "Atintis", "text": ""}
{"id": "1529192", "revid": "49981", "url": "https://it.wikipedia.org/wiki?curid=1529192", "title": "Blaiddyd", "text": ""}
{"id": "1529193", "revid": "287204", "url": "https://it.wikipedia.org/wiki?curid=1529193", "title": "Massbach", "text": ""}
{"id": "1529197", "revid": "49981", "url": "https://it.wikipedia.org/wiki?curid=1529197", "title": "Blaedud", "text": ""}
{"id": "1529200", "revid": "50839829", "url": "https://it.wikipedia.org/wiki?curid=1529200", "title": "Darfo", "text": ""}
{"id": "1529201", "revid": "154893", "url": "https://it.wikipedia.org/wiki?curid=1529201", "title": "Rival (re)", "text": ""}
{"id": "1529202", "revid": "30610", "url": "https://it.wikipedia.org/wiki?curid=1529202", "title": "Porcellana comune", "text": ""}
{"id": "1529203", "revid": "49981", "url": "https://it.wikipedia.org/wiki?curid=1529203", "title": "Gurgust", "text": ""}
{"id": "1529204", "revid": "767487", "url": "https://it.wikipedia.org/wiki?curid=1529204", "title": "Bahnea", "text": "Bahnea (in ungherese \"Sz\u00e1szbonyha\" fino al 1898 poi \"Bonyha\", in tedesco \"Bachnen\") \u00e8 un comune della Romania di 3.831 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 7 villaggi: Bahnea, Bernadea, Cund, Daia, Gogan, Idiciu, Lepindea."}
{"id": "1529206", "revid": "49981", "url": "https://it.wikipedia.org/wiki?curid=1529206", "title": "Kimmaco", "text": ""}
{"id": "1529207", "revid": "49981", "url": "https://it.wikipedia.org/wiki?curid=1529207", "title": "Gorbodug", "text": ""}
{"id": "1529215", "revid": "49981", "url": "https://it.wikipedia.org/wiki?curid=1529215", "title": "Dunvallo Molmutius", "text": ""}
{"id": "1529218", "revid": "767487", "url": "https://it.wikipedia.org/wiki?curid=1529218", "title": "Band (Mure\u0219)", "text": "Band (in ungherese \"Mez\u0151b\u00e1nd\", in tedesco \"Bandorf\") \u00e8 un comune della Romania di 6.532 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 12 villaggi: Band, Dr\u0103culea Bandului, F\u00e2na\u021be, F\u00e2na\u021bele M\u0103d\u0103ra\u0219ului, I\u0219tan-T\u0103u, M\u0103r\u0103\u0219e\u0219ti, Negrenii de C\u00e2mpie, Oroiu, Petea, \u021aiptelnic, Valea Mare, Valea Rece."}
{"id": "1529219", "revid": "49981", "url": "https://it.wikipedia.org/wiki?curid=1529219", "title": "Gurguint Barbtruc", "text": ""}
{"id": "1529224", "revid": "196390", "url": "https://it.wikipedia.org/wiki?curid=1529224", "title": "Kimaro", "text": ""}
{"id": "1529227", "revid": "49981", "url": "https://it.wikipedia.org/wiki?curid=1529227", "title": "Morindo", "text": ""}
{"id": "1529228", "revid": "49981", "url": "https://it.wikipedia.org/wiki?curid=1529228", "title": "Gorboman", "text": ""}
{"id": "1529230", "revid": "1573940", "url": "https://it.wikipedia.org/wiki?curid=1529230", "title": "Priotelus temnurus", "text": "Il tocororo o trogone cubano (Priotelus temnurus ()) \u00e8 un uccello della famiglia dei Trogonidae, endemico dell'isola di Cuba, dove, a causa del suo piumaggio bianco, rosso e blu (i colori della bandiera), \u00e8 stato scelto come simbolo nazionale ed \u00e8 rappresentato su monete e banconote.\nDescrizione.\nIl tocororo ha testa e nuca neri, becco corto e robusto, parzialmente adunco, adatto a beccare la frutta di cui si nutre. La gola ed il petto sono bianchi, mentre il ventre \u00e8 vivacemente colorato di rosso. Il dorso e la parte superiore della coda sono blu. Le ali sono nere striate di bianco. Le penne della coda hanno una forma caratteristica con piccole \"spicole\" rivolte verso l'esterno.\nDistribuzione e habitat.\nEndemica di Cuba, la specie \u00e8 presente nelle foreste di montagna, asciutte subtropicali o tropicali.\nBiologia.\nVoce.\nLa specie \u00e8 nota per avere un canto inconfondibile.\nAlimentazione.\nSi nutre di frutti e fiori che reperisce sugli alberi nelle foreste, con meno frequenza di insetti.\nRiproduzione.\nSi riproduce nei mesi estivi, in particolare nel mese di agosto. Depone le uova (circa tre o quattro) nelle cavit\u00e0 degli alberi abbandonate dai picchi.\nConservazione.\nLa \"IUCN Red List\" classifica \"Priotelus temnurus\" come specie a basso rischio di estinzione (\"Least Concern\")."}
{"id": "1529231", "revid": "97701", "url": "https://it.wikipedia.org/wiki?curid=1529231", "title": "Tocororo", "text": ""}
{"id": "1529232", "revid": "97701", "url": "https://it.wikipedia.org/wiki?curid=1529232", "title": "Trogone di cuba", "text": ""}
{"id": "1529234", "revid": "97701", "url": "https://it.wikipedia.org/wiki?curid=1529234", "title": "Trogone cubano", "text": ""}
{"id": "1529240", "revid": "228587", "url": "https://it.wikipedia.org/wiki?curid=1529240", "title": "Rzeczpospolita (politica)", "text": "Rzeczpospolita (IPA: ) \u00e8 una parola polacca che significa \"repubblica\" oppure, nell'equivalente inglese, \"commonwealth\"; rappresenta un calco dell'espressione latina \"res publica\" (letteralmente \"cosa pubblica\"). \nLa parola \"rzeczpospolita\" viene utilizzata in Polonia almeno dal XVI secolo, ed in origine era un termine generico per denotare qualsiasi entit\u00e0 statale con caratteri da repubblica o con forme di governo simili. La famosa citazione del Cancelliere della Corona Jan Zamoyski circa l'importanza dell'istruzione \u00e8 un esempio di questo uso:\nOggi, tuttavia, la parola \u00e8 utilizzata solamente nei riferimenti allo stato polacco (e raramente anche riferendosi ad antiche repubbliche come quella romana e la Repubblica di Venezia). Per tutte le altre repubbliche, \u00e8 invece utilizzata l'espressione \"republika\".\nIl nome ufficiale dell'attuale stato polacco \u00e8 \"Rzeczpospolita Polska\", che viene solitamente tradotto come \"Repubblica di Polonia\". Tuttavia, tale traduzione, se riferita alla Polonia del XVI\u2014XVIII secolo, pu\u00f2 essere confusa, in quanto in quei tempi la \"Rzeczpospolita\" era una monarchia. In quel periodo, \"Rzeczpospolita\" viene invece tradotto con la parola \"Confederazione\", come nell'espressione Confederazione Polacco-Lituana.\nLa parola \"Rzeczpospolita\" viene anche utilizzata come nome per tre periodi della storia della Polonia: \nI capi di Diritto e Giustizia, il partito che ha governato dal 2005 al 2007, hanno coniato il termine \"Quarta Rzeczpospolita\" \u2013 una nuova Polonia che hanno tentato di creare in sostituzione dell'attuale, la troppo corrotta Terza Rzeczpospolita.\nTra le altre espressioni e nomi che impiegano il termine \"rzeczpospolita\" ci sono:\n\"Rzeczpospolita\" \u00e8 talvolta abbreviato in \"Rzplita\". \"RP\" \u00e8 l'abbreviazione comune di \"Rzeczpospolita Polska\" (Repubblica di Polonia).\nI popoli che sono stati sotto la dominazione polacca hanno anch'essi utilizzato la parola \"Rzeczpospolita\", mutuandola dalla lingua polacca. La lituana \"\u017de\u010dpospolita\", la bielorussa \"\u0420\u044d\u0447 \u041f\u0430\u0441\u043f\u0430\u043b\u0456\u0442\u0430\u044f\" (\"Re\u010d Paspalitaja\") e l'ucraina \"\u0420\u0456\u0447 \u041f\u043e\u0441\u043f\u043e\u043b\u0438\u0442\u0430\" (\"Rich Pospolyta\") sono utilizzate solamente per riferirsi alla Confederazione Polacco-Lituana precedente alle spartizioni della Polonia."}
{"id": "1529243", "revid": "1165513", "url": "https://it.wikipedia.org/wiki?curid=1529243", "title": "Rzeczpospolita", "text": ""}
{"id": "1529250", "revid": "18143", "url": "https://it.wikipedia.org/wiki?curid=1529250", "title": "Bato\u0219", "text": "Bato\u0219 (in ungherese \"B\u00e1tos\", in tedesco \"Botsch\") \u00e8 un comune della Romania di 4.194 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Bato\u0219, Dedrad, Goreni, Uila.\nStoria.\nLa prima menzione scritta del villaggio risale al 1228 sotto il nome di.I villaggi del comune furono fondati dai coloni tedeschi durante il Medioevo e mantennero la maggioranza della popolazione tedesca fino al 1945.\nIl comune di Bato\u0219 apparteneva al Regno d'Ungheria, poi all'Impero austriaco e all'Impero austro-ungarico.\nNel 1876, durante la riorganizzazione amministrativa della Transilvania, Bato\u0219 fu annesso alla contea di Kolozs. (Cluj in rumeno).\nIl comune di Bato\u0219 \u00e8 entrato a far parte della Grande Romania storica nel 1920, in occasione del trattato di Trianon, quando l'Austria-Ungheria fu disintegrata. Fu di nuovo occupata dall'Ungheria dal 1940 al 1944. Divenne di nuovo rumeno nel 1945. La comunit\u00e0 tedesca che contava persone nel 1941 si \u00e8 ridotta a 904 nel 1956 e solo 146 nel 1992, dopo la rivoluzione rumena del 1989."}
{"id": "1529253", "revid": "767487", "url": "https://it.wikipedia.org/wiki?curid=1529253", "title": "Sparassocynus", "text": "Lo sparassocino (gen. Sparassocynus) \u00e8 un mammifero marsupiale vissuto tra il Pliocene e il Pleistocene (circa 3 milioni di anni fa) in Sudamerica, ritrovato a Chapadmalal, Argentina.\nQuesto animale, lungo circa 20-25 centimetri, era estremamente simile all'attuale diavolo di Tasmania; nonostante la notevole somiglianza, i due animali non sono strettamente imparentati e si tratta di un esempio di convergenza evolutiva. Lo sparassocino era un esemplare altamente specializzato della famiglia dei didelfidi (\"Didelphidae\"), che include anche gli opossum attuali. Lo sparassocino, come il diavolo di Tasmania, possedeva un cranio robusto e una dentatura forte, un corpo compatto e zampe artigliate. Si estinse pochi milioni di anni fa, quando la competizione con i mammiferi placentali provenienti dal Nordamerica si fece eccessiva.\nDescrizione.\nGrandi cambiamenti ebbero luogo nella nicchia ecologica dei carnivori in Sud America durante il Pliocene e il Pleistocene. Gli sparassodonti e gli uccelli del terrore, i predatori dominanti fino ad allora, ebbero un declino e si estinsero durante questo intervallo, e i carnivori placentati (felidi, canidi, orsi, ecc.) vennero a riempire le nicchie ecologiche di carnivori terrestri in Sud America. Questa transizione diede l'opportunit\u00e0 ad altri tipi di mammiferi di adottare uno stile di vita predatore, incluso un armadillo gigante (\"Macroeuphractus\" \"outesi\") e l'opossum \"Sparassocynus\" e i suoi parenti stretti (sparassocynidi). I denti di \"Sparassocynus derivatus\" illustrano chiaramente le abitudini alimentari di questa specie, essendo pi\u00f9 specializzati per tagliare la carne e meno specializzati per schiacciare altri cibi rispetto a quelli di altri opossum (i molari avevano relativamente grandi porzioni frontali per tagliare, o trigonidi, comparate alle porzioni inferiori per schiacciare, o talonidi). \"Sparassocynus\" aveva anche potenti muscoli per la chiusura delle mascelle e un muso corto indicato pi\u00f9 per la forza che per la velocit\u00e0. Paragonato al cranio del moderno opossum lanoso (\"Caluromys\" \"derbianus\"), quello di \"Sparassocynus\" appare pi\u00f9 largo e con un muso pi\u00f9 corto, eppure la lunghezza di entrambi \u00e8 di circa 2.25 in (6 cm per \"Sparassocynus\", 5.7 cm per \"Caluromys\"). Una caratteristica peculiare di \"Sparassocynus\" sono le sue bolle timpaniche relativamente grandi, che sono i rigonfiamenti cavi sul lato inferiore del cranio dei mammiferi che chiudono le cavit\u00e0 aeree centrali. Vari gruppi di roditori e piccoli marsupiali (inclusi gli argyrolagidi) evolsero bolle grandi quanto quelle di \"Sparassocynus\" o pi\u00f9 grandi, probabilmente come adattamento per avvertire suoni di certe frequenze. Questa caratteristica aiuta i piccoli mammiferi a sentire ed evitare predatori, in particolare di notte o quando sono in una buca sotterranea. Lo stesso potrebbe essere stato vero per \"Sparassocynus\", che non era particolarmente grande per un opossum. Tuttavia, \u00e8 anche possibile che \"Sparassocynus\" usasse le sue orecchie specializzate per individuare la sua stessa preda. Le abitudini di \"Sparassocynus\" erano probabilmente molto simili a quelle di piccoli marsupiali Australiani della famiglia \"Dasyuridae\" conosciuti come mulgara (\"Dasycercus\" \"spp.\"). Questi piccoli marsupiali carnivori si nutrono principalmente di insetti e piccoli vertebrati, e scavano buche per protezione.\nInformazioni base.\nDimensioni: piccolo, simile a un ratto Norvegese (\"Rattus\" \"norvegicus\"). Lunghezza del cranio:circa 2.4 in (6 cm). Lunghezza testa-corpo: probabilmente 8-10 in (20-25 cm). Massa: circa 12 oz (350 g).\nCaratteristiche ecologiche: da terrestre a scansorio, forse semi-fossorio (specifiche sconosciute). Carnivoro, nutrendosi principalmente di piccoli vertebrati (come \"Reithrodon\" \"auritus\") e insetti.\nRelazioni evolutive: ordine \"Didelphimorphia\". Lontanamente imparentato coi moderni opossum.\nSignificato del nome: il genere significa \"cane lacerante\". L'epiteto specifico significa \"derivato\".\nBibliografia.\nDarin A. Croft, illustrated by Velizar Simeonovsky, Horned Armadillos and Rafting Monkeys-The Fascinating Fossil Mammals of South America."}
{"id": "1529255", "revid": "729019", "url": "https://it.wikipedia.org/wiki?curid=1529255", "title": "Stazione di La Rustica Citt\u00e0", "text": "La stazione di La Rustica Citt\u00e0 \u00e8 una fermata ferroviaria posta sulla linea Roma-Pescara. Serve il quartiere della Rustica della citt\u00e0 di Roma.\nStrutture e impianti.\nLa stazione \u00e8 stata realizzata nel quartiere La Rustica, all'interno della galleria artificiale nella trincea della ferrovia Roma-Sulmona-Pescara, raddoppiata fino a Lunghezza e affiancata dalla linea TAV per Napoli.\nLa zona era dapprima servita dalla sola fermata di La Rustica UIR (denominata semplicemente \"La Rustica\") che si trova al di fuori del quartiere. Con l'attivazione della stazione di La Rustica Citt\u00e0, la zona \u00e8 raggiungibile dalla stazione Tiburtina in 15 minuti circa.\n\u00c8 l'ultima stazione della linea FL2 posta all'interno dell'anello del Grande Raccordo Anulare che si incontra provenendo da Roma.\nAll'interno del complesso della stazione vi \u00e8 anche un parco con panchine e giochi per bambini, inaugurato nel 2007 ma mai aperto al pubblico.\nLa stazione dispone di due parcheggi, uno posto su Via Vertunni, l'altro in Via Sileno.\nMovimento.\nDal 9 dicembre 2007, nei giorni lavorativi, c'\u00e8 un treno ogni 30 minuti tra Roma Tiburtina e Lunghezza, ed un treno ogni ora per Guidonia Montecelio e Tivoli; nelle ore di punta mattutine c'\u00e8 un treno ogni 10/15 minuti in direzione di Roma Tiburtina. Vi fermano inoltre anche treni regionali da/per Avezzano.\nLa stazione \u00e8 servita dalla linea ."}
{"id": "1529257", "revid": "1202948", "url": "https://it.wikipedia.org/wiki?curid=1529257", "title": "Dainese", "text": "Dainese \u00e8 un produttore italiano di equipaggiamento tecnico e protezioni per gli sport dinamici, come motociclismo, mountain bike, sport invernali ed equitazione. L'azienda \u00e8 stata fondata nel 1972 da Lino Dainese, ora socio di minoranza della compagnia, che ne ha curato l\u2019espansione organica e attraverso acquisizioni come quella dell'azienda italiana di caschi AGV, nel 2007. Investcorp ha acquisito la maggioranza delle quote di Dainese Group nel 2014 per \u20ac130 milioni. L'azienda \u00e8 guidata da Cristiano Silei, CEO dal 2015.\nProdotti.\nDainese ha dichiarato di avere come obiettivo quello di offrire una protezione \u201cdalla testa ai piedi\u201d: il primo punto \u00e8 garantito da AGV, mentre Dainese stessa produce tute, giacche, protettori per il corpo, paraschiena, pantaloni, stivali, guanti e vari accessori. I materiali utilizzati spaziano dalla classica pelle bovina e di canguro alla fibra aramidica, fibra di carbonio, alluminio e titanio.\nNel corso degli anni ha sviluppato un'ampia gamma di prodotti dedicati alla mountain bike, allo sci e all'equitazione, focalizzati sulla protezione, le prestazioni, l\u2019ergonomia e il design, spesso utilizzando le stesse tecnologie innovative sviluppate per le gare motociclistiche e adottate da alcuni dei pi\u00f9 grandi atleti di ogni disciplina.\nStoria.\nLino Dainese fond\u00f2 l'azienda nel 1972, all'et\u00e0 di 24 anni, cominciando a produrre protezioni per motociclisti a Molvena (Vicenza); il primo prodotto realizzato fu un paio di pantaloni da motocross.\nDopo l'acquisto dell'azienda da parte di Investcorp, Lino Dainese ha fondato D-air Lab, un centro di ricerca dedicato alla sperimentazione della tecnologia D-air in campi non sportivi, come quelli della sicurezza sul lavoro e degli anziani.\nLe sedi principali dell'azienda si trovano in Italia, cos\u00ec come il reparto di ricerca, sviluppo e design che ha registrato 118 brevetti. \u00c8 presente un ufficio regionale per gli Stati Uniti in California e uno ad Hong Kong.\nDall'acquisizione da parte di Investcorp, Dainese Group ha dichiarato una crescita del fatturato annuo da \u20ac117 milioni nel 2013 a \u20ac184 milioni nel 2017 e una crescita dei dipendenti da 609 a 757 (marzo 2018).\nRicerca e innovazioni.\nDainese D-air.\nDainese D-air \u00e8 il primo sistema airbag progettato specificatamente per i motociclisti. Una centralina elettronica che registra e analizza i dati dai sensori 1.000 volte al secondo pu\u00f2 riconoscere le situazioni di rischio e, in caso di pericolo imminente, attivare un airbag integrato nella giacca che protegge le parti vitali del motociclista. L\u2019airbag utilizza una tecnologia brevettata a microfilamenti che permette un gonfiaggio uniforme della sacca, fornendo una protezione 9 volte pi\u00f9 efficace di un protettore rigido standard. Lo sviluppo cominci\u00f2 nel 1995 da un'intuizione personale di Lino Dainese. Nel 2000 il primo prototipo funzionante inizi\u00f2 la fase di test in pista. Nel 2007, durante le prove del Gran Premio di Valencia, si registr\u00f2 la prima attivazione in una competizione ufficiale, a seguito della caduta del pilota italiano Simone Grotzkyj. Il primo sistema disponibile sul mercato, nella versione Racing, fu commercializzato nel 2011. Nel frattempo Dainese continu\u00f2 a testare una versione del sistema che potesse proteggere il motociclista dalle tipologie d'impatto pi\u00f9 frequenti durante la guida su strada e un prototipo pensato per gli sciatori professionisti. Nel 2015 ha lanciato sul mercato la Misano 1000, la prima giacca da moto con un sistema D-air Street integrato. Nello stesso anno il Dainese D-air Ski ha fatto il suo debutto nella Coppa del Mondo FISI di sci alpino.\nIl paraschiena.\nNel 1978 Dainese introduce nel mondo delle competizioni motociclistiche la prima protezione dorsale, progettata in collaborazione con Marc Sadler e il campione del mondo Barry Sheene. Il paraschiena \u00e8 stato successivamente evoluto in varie generazioni.\nNel 1980 introduce le ginocchiere rinforzate (saponette), nel 1986 introduce la gobba aerodinamica nella tuta da pista, nel 1995 progetta una tipologia di guanti che tutela tutta la mano del pilota, in particolare dorso, nocche e dita con l'uso di carbonio e kevlar.\nNello stesso anno Dainese introduce l'impiego del paraschiena in altre discipline sportive come la mountain bike down hill e le discipline veloci dello sci alpino.\nNel 2000 progetta un tipo di stivali per competizioni motociclistiche, agganciati internamente alla gamba della tuta ed alleggeriti nel peso, in grado di limitare i danni al piede del pilota.\nNel 2001 l'azienda vince il Premio Compasso d'oro per la tuta da moto \u201cT-age\u201d disegnata da Aldo Drudi."}
{"id": "1529260", "revid": "986213", "url": "https://it.wikipedia.org/wiki?curid=1529260", "title": "Francesca d'Alen\u00e7on", "text": "Biografia.\nSorella ed ereditiera di Carlo IV d'Alen\u00e7on, fu privata dell'eredit\u00e0 dalla moglie di lui, Margherita d'Angoul\u00eame, sorella di Francesco I di Francia.\nSuo figlio Antonio spos\u00f2 Giovanna d'Albret, regina di Navarra (figlia del secondo matrimonio di sua cognata Margherita d'Angoul\u00eame col re di Navarra Enrico II). Da loro nacque Enrico, futuro re di Francia con il nome di Enrico IV. Francesca fu quindi nonna paterna del sovrano ugonotto, che inizi\u00f2 la dinastia dei Borbone quali re di Francia.\nMatrimoni e figli.\nIn prime nozze spos\u00f2 a Blois nel 1505 Francesco II di Longueville (1478-1512), da cui ebbe:\nRimasta vedova, Francesca si rispos\u00f2 a Ch\u00e2teaudun il 18 maggio 1513 con Carlo di Borbone (1489-1537), conte di Vend\u00f4me e poi anche duca di Borbone. Da Carlo ebbe:"}
{"id": "1529261", "revid": "120645904", "url": "https://it.wikipedia.org/wiki?curid=1529261", "title": "Satomi Arai", "text": ""}
{"id": "1529264", "revid": "729019", "url": "https://it.wikipedia.org/wiki?curid=1529264", "title": "Brigida Maria Postorino", "text": "Le Figlie di Maria Immacolata sono un istituto di diritto pontificio e congregazione religiosa femminile, che opera nel campo dell'educazione del giovani e dell'assistenza agli indigenti.\nL'Istituto ha sedi in tutta Italia, in Argentina, \"Case\" negli Stati Uniti e diverse missioni in Africa.\nDurante il Capitolo generale del 1977 nacque l'associazione Amici di Maria Immacolata (A.M.I.), che collabora alle attivit\u00e0 di animazione e di servizio del progetto educativo, condividendone i valori.\nBrigida Maria \u00e8 stata dichiarata Serva di Dio, prima tappa nel processo di canonizzazione.\nBiografia.\nBrigida Maria Postorino nacque a Catona il 19 novembre 1865 da Giuseppe Postorino e Francesca Marra. Fu introdotta sin da piccola a un'educazione religiosa.\nSin dalla giovinezza contribu\u00ec molto alla Pia Unione delle Figlie di Maria, di cui fu anche presidentessa, insieme ad alcune sue coetanee sotto la guida del canonico Domenico Scopelliti che sarebbe diventato poi vescovo della diocesi di Oppido Mamertina-Palmi.\nFondazione dell'Istituto.\nLa chiamata alla consacrazione a Dio si present\u00f2 \"\"come un sussurro\" nella notte di Natale del 1897 (all'et\u00e0 di 33 anni) durante la processione di Ges\u00f9 bambino. Non parlando con nessuno dei suoi sentimenti la notte stessa ebbe una visione di Maria Immacolata che le conferm\u00f2 quanto nel suo animo aveva gi\u00e0 sentito e lo fece con le parole \"se tu non verrai altre non verranno\"\". Raccontato l'accaduto al suo confessore mons. Domenico Scopelliti, questo gli consigli\u00f2 umilt\u00e0 e preghiera per capire davvero cosa il Signore le chiedesse e un mese dopo l'arcivescovo di Reggio Calabria, il cardinale Gennaro Portanova, la mand\u00f2 a chiamare e le conferm\u00f2 le richieste della Madonna.\nCos\u00ec la cosa venne approfondita e infine, il 6 novembre 1898, lei e otto sue compagne che volevano consacrarsi a Dio, lasciarono le loro case e con il permesso dell'autorit\u00e0 ecclesiastica si unirono in una \"famiglia religiosa\", l'Istituto delle Figlie di Maria Immacolata e il 6 gennaio 1989 suor Brigida Postorino pronunci\u00f2 i suoi primi voti e le altre sorelle presero l'abito religioso come novizie. Poi si doveva eleggere una superiora e la scelta cadde, naturalmente, su suor Brigida.\nIl Terremoto del 1908.\nLa storia dell'Istituto, e quindi quella di suor Brigida, venne sconvolta dal terremoto di Reggio Calabria e Messina il 28 dicembre 1908. Oltre a distruggere le dieci case presenti il terremoto stronc\u00f2 la vita di 24 tra suore e novizie e la madre della fondatrice. Nello stesso anno erano gi\u00e0 morti il padre della fondatrice e il cardinal Gennaro Portanova, protettore e sostenitore della congregazione.\nPapa Pio X il 27 gennaio 1909 ricevette in udienza suor Brigida e le offr\u00ec il suo aiuto, promettendole che l'Istituto sarebbe stato riconosciuto. Promessa che avrebbe mantenuto il suo successore, Papa Benedetto XV, che suor Brigida incontr\u00f2 nel 1913 e che nel 1921 avrebbe dato all'Istituto il riconoscimento pontificio.\nLe case poi, dopo tanti stenti, furono ricostruite, anzi crebbero pi\u00f9 numerose e anche a Roma un Istituto vide la luce nel 1925 in occasione dell'Anno Santo indetto da Pio XI (che incontr\u00f2 nel 1923) per accogliere i pellegrini venuti per il giubileo. In questi anni suor Brigida incontra anche un'altra Serva di Dio, Suor Maria Francesca Giannetto, che nel 1925 arriv\u00f2 a Roma proprio per dare aiuto nella casa aperta ai pellegrini.\nSuor Brigida, oramai diventata per tutti madre Brigida, dovette anche dare forma a una serie di norme che regolassero l'Istituto e quindi, insieme alla sua collaboratrice, diede forma alla prima Regola, le Costituzioni dell'Istituto che furono poi approvate dall'arcivescovo di Reggio Calabria e che sarebbero poi state confermate da Papa Pio XII nel 1957. Come risalta dalle Costituzioni, ma anche dai diari e da chi l'ha conosciuta, tutto il carisma dell'Istituto, che \u00e8 quello di madre Brigida, verte sul \"\"Tutto in Dio\" che era il programma di vita che aveva scelto da sempre per s\u00e9.\nLa morte.\nPer\u00f2 la salute di Brigida non fu sempre delle migliori. Dovette subire anche un intervento chirurgico nel 1934 che, per sua volont\u00e0, affront\u00f2 senza anestesia, come disse lei stessa: \"per provare un po' i dolori di Ges\u00f9\"\". L'intervento ebbe buon esito. Ma le forze non erano pi\u00f9 quelle di una volta e nel 1936 cedette il governo dell'Istituto. Anche il Papa Pio XI, con un suo scritto, cerc\u00f2 di convincerla a rimanere Madre Generale. Fu eletta un'altra superiora generale ma in quel momento l'Istituto and\u00f2 in crisi e nel capitolo del 1942 fu rieletta madre Brigida Postorino. L'anno dopo per\u00f2 lascio l'incarico definitivamente e si ritir\u00f2 nella casa di Frascati dove continu\u00f2 per\u00f2 a vivere le vicende del suo Istituto, tra gioie e dolori, come le missioni che nacquero in quegli anni in Africa, Brasile e Argentina.\nMor\u00ec il 30 marzo 1960, nella casa di Frascati.\nIl processo di canonizzazione.\nDopo la sua morte i commenti della gente erano tutti a favore della santit\u00e0 di madre Brigida, tanto che nel 25\u00ba anniversario della sua morte, il 30 marzo 1985, fu aperto ufficialmente a Frascati il processo di canonizzazione della Serva di Dio Brigida Maria Postorino, la cui prima fase fu portata a compimento due anni dopo, il 30 marzo 1987.\nFu dichiarata venerabile da Papa Francesco il 5 maggio 2015"}
{"id": "1529267", "revid": "287204", "url": "https://it.wikipedia.org/wiki?curid=1529267", "title": "Associazione Calcio Padova 1937-1938", "text": "Questa voce raccoglie le informazioni riguardanti l'Associazione Fascista Calcio Padova nelle competizioni ufficiali della stagione 1937-1938."}
{"id": "1529269", "revid": "1305772", "url": "https://it.wikipedia.org/wiki?curid=1529269", "title": "Unione internazionale di fisica pura e applicata", "text": "L'Unione internazionale di fisica pura e applicata (in inglese \"International Union of Pure and Applied Physics\", acronimo IUPAP) \u00e8 una organizzazione non governativa che si impegna nell'avanzamento della fisica. \u00c8 stata creata nel 1922 e la sua prima Assemblea generale \u00e8 avvenuta nel 1923 a Parigi.\nL'IUPAP \u00e8 membro dell'International Council for Science (ICSU).\nObiettivi.\nGli obiettivi dell'IUPAP sono:\nL'unione \u00e8 governata da un'Assemblea generale che si riunisce ogni 3 anni. Il consiglio \u00e8 l'organo esecutivo pi\u00f9 importante e supervisiona le attivit\u00e0 delle 19 commissioni internazionali e delle tre commissioni affiliate. L'unione \u00e8 composta da membri (attualmente 49) rappresentanti diverse comunit\u00e0 di fisici.\nLa commissione SUNAMCO dello IUPAP ha pubblicato il libro \"Symbols, Units, Nomenclature and Fundamental Constants in Physics\", scritto da E. Richard Cohen e Pierre Giacomo, conosciuto anche come \"red book\", I.U.P.A.P.-25, o SUNAMCO 87-1. Il sito web del SP Technical Research Institute of Sweden ha reso l'edizione del 1987 disponibile in rete. "}
{"id": "1529270", "revid": "729019", "url": "https://it.wikipedia.org/wiki?curid=1529270", "title": "Stazione di La Rustica U.I.R.", "text": "La stazione di La Rustica U.I.R. (Unione Industriali Romani), ubicata lungo la ferrovia Roma-Pescara, \u00e8 una fermata ferroviaria a servizio della citt\u00e0 di Roma.\nStrutture e impianti.\nLa fermata \u00e8 gestita da Rete Ferroviaria Italiana e sostituisce la precedente fermata di \"La Rustica\", costituita da un semplice marciapiede, attivata il 1\u00ba giugno 1987.\nPer circa un anno \u00e8 stata capolinea di un treno regionale serale da Roma Tiburtina, prima del raddoppio della rimanente tratta fino a Lunghezza.\nLa fermata dispone di ingressi da via Andrea Noale e via Luigi Russolo.\nMovimento.\nLa fermata \u00e8 servita dai treni in servizio sulla relazione FL 2."}
{"id": "1529271", "revid": "767487", "url": "https://it.wikipedia.org/wiki?curid=1529271", "title": "Edoardo Ferrari Fontana", "text": "Il tenore Edoardo (o Eduardo) Ferrari-Fontana studi\u00f2 medicina e apr\u00ec un consultorio a Montevideo.\nDebutt\u00f2 nel repertorio leggero e d'operetta come baritono in Sudamerica e poi in Italia.\nDebutt\u00f2 invece come tenore nel \"Tristan und Isolde\" di Wagner a Torino nel 1910 a Torino, interpretando il ruolo del protagonista.\nCant\u00f2 in molti dei maggiori teatri europei, incluso l'Op\u00e9ra di Parigi, il Teatro alla Scala di Milano (nel 1909 nel \"Boris Godunov\" con Fjodor Shaljapin, e la prima assoluta dell'opera di Italo Montemezzi \"L'amore dei tre re\"), Barcellona, Madrid e ancora in Sudamerica.\nNel 1910 interpret\u00f2 il ruolo del protagonista nell'opera di Wagner \"Tannh\u00e4user\", a fianco dei celebri baritoni Riccardo Stracciari e poi Giuseppe De Luca, al Teatro Comunale di Bologna, che lo vedr\u00e0 ancora primo interprete sempre nel 1910 in \"Norma\" di Bellini con Ester Mazzoleni e nel 1912 in \"Tristan und Isolde\" di Wagner.\nNel 1912 sposa a New York Margarete Matzenauer con la quale ebbe una figlia ne 1914.\nCant\u00f2 anche alla Metropolitan Opera di New York \"L'amore dei tre Re\" di Montemezzi, opera in prima esecuzione americana.\nSi trasfer\u00ec definitivamente poi in Canada, a Toronto, dove apr\u00ec un'importante scuola di canto lirico, riconosciuta anche istituzionalmente. Insegn\u00f2 per molti anni ed ebbe modo di formare pi\u00f9 generazioni di cantanti.\nMor\u00ec a Toronto nel 1936.\nLe sue incisioni note riguardano il repertorio di lirico spinto (\"Cavalleria rusticana\", \"Tosca\", \"Otello\") e l'opera di Ermanno Wolf-Ferrari \"I gioielli della Madonna\", le cui arie furono incise su dischi Columbia, in pi\u00f9 riprese, dal 1914.\nIncise anche l'Inno di Garibaldi (una delle primissime incisioni di questo brano)."}
{"id": "1529272", "revid": "26891", "url": "https://it.wikipedia.org/wiki?curid=1529272", "title": "NS Arktika", "text": ""}
{"id": "1529276", "revid": "85709", "url": "https://it.wikipedia.org/wiki?curid=1529276", "title": "Francesca di Alen\u00e7on", "text": ""}
{"id": "1529278", "revid": "287204", "url": "https://it.wikipedia.org/wiki?curid=1529278", "title": "Scream America", "text": "Scream America EP \u00e8 un \"Extended Play\" dei Tokio Hotel pubblicato solo per il mercato di Stati Uniti e Canada.\nIl disco contiene la hit \"Scream\" e la versione remix di \"Ready, Set, Go!\"."}
{"id": "1529279", "revid": "85709", "url": "https://it.wikipedia.org/wiki?curid=1529279", "title": "Renato di Alen\u00e7on", "text": ""}
{"id": "1529281", "revid": "1086846", "url": "https://it.wikipedia.org/wiki?curid=1529281", "title": "Associazione Calcio Padova 1938-1939", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1938-1939"}
{"id": "1529284", "revid": "1543377", "url": "https://it.wikipedia.org/wiki?curid=1529284", "title": "Campo per il gioco della palla", "text": "Presso le popolazioni centroamericane (o, pi\u00f9 esattamente, mesoamericane) il campo per il gioco della palla era un'ampia struttura in muratura usata per pi\u00f9 di 2.700 anni per la pratica del gioco della palla, in particolare nella versione in cui la sfera veniva colpita con le anche. Sono stati identificati oltre 1.300 di questi campi, il 60% dei quali solamente negli ultimi 20 anni. Nonostante ci sia una grande diversit\u00e0 quanto a dimensioni, in generale i campi da gioco hanno una forma simile: un lungo e stretto corridoio centrale, nel quale si svolgeva il gioco, affiancato da muri con superfici inclinate o orizzontali (pi\u00f9 raramente verticali). I muri erano spesso coperti di stucco e dipinti vivacemente. Mentre i campi pi\u00f9 antichi erano aperti alle estremit\u00e0, in tempi pi\u00f9 recenti vennero realizzati con zone terminali ai due capi che danno una forma a nella vista dall'alto.\nI campi venivano usati anche per altri scopi oltre alla loro funzione principale. Alcune ceramiche provenienti dal Messico occidentale mostrano campi da gioco utilizzati per gare sportive diverse dal gioco della palla, incluso quello che sembra essere un incontro di lotta. \u00c8 anche noto dagli scavi archeologici che i campi erano teatro di feste sontuose, non \u00e8 noto tuttavia se queste erano inserite nel contesto del gioco della palla o se ne erano completamente indipendenti. La localizzazione della maggior parte dei campi pi\u00f9 importanti era all'interno dei quartieri sacri delle citt\u00e0. Questo fatto, insieme ai depositi votivi ritrovati associati ai campi, dimostra che i campi stessi erano luoghi rituali oltre che di spettacolo.\nDistribuzione.\nNonostante i campi siano stati trovati nella maggior parte dei siti archeologici del Centroamerica, essi non risultano equamente distribuiti nelle varie epoche e zone geografiche. Ad esempio il sito tardo classico di El Taj\u00edn (la citt\u00e0 pi\u00f9 importante della cultura classica di Veracruz, ossessionata dal gioco della palla) possiede almeno 18 campi, mentre la sua vicina e contemporanea Cantona stabilisce il record con 24. Al contrario la regione nord del Chiapas e le pianure settentrionali dei Maya ne hanno relativamente pochi. Soprattutto i campi sono sorprendentemente assenti in alcuni dei pi\u00f9 importanti siti, compresi Teotihuacan, Bonampak e Tortuguero, nonostante vi si sia ritrovata un'ampia iconografia in merito al gioco.\nSi ritiene che i campi da gioco siano un indicatore del grado di decentralizzazione poilitica e del potere economico: aree con un potere politico fortemente centralizzato, ad esempio l'impero azteco, possiedono relativamente pochi campi, mentre essi sono pi\u00f9 numerosi in aree in cui il potere politico \u00e8 pi\u00f9 frammentato. A Cantona per esempio, lo straordinario numero di campi da gioco \u00e8 probabilmente dovuto alla compresenza di diverse culture residenti sotto un potere statale relativamente debole.\nForma e dimensioni.\nI campi hanno dimensioni considerevolmente variabili. Uno dei pi\u00f9 piccoli, a Tikal, \u00e8 solamente un sesto del Grande Campo a Chich\u00e9n Itz\u00e1. Contrariamente alla variabilit\u00e0 delle dimensioni i \"corridoi\" di gioco hanno generalmente la stessa forma, con un rapporto medio tra lunghezza e larghezza di 4 a 1. Anche in questo esistono comunque varianti regionali: nel Messico centrale ad esempio, i corridoi sono leggermente pi\u00f9 lunghi e stretti, mentre nelle regioni maya leggermente pi\u00f9 sviluppati in larghezza.\nQuella che segue \u00e8 una tabella comparativa delle dimensioni dei corridoi in alcuni dei campi da gioco pi\u00f9 conosciuti.\nEvoluzione.\nI primi campi da gioco erano senza dubbio aree in terra battuta delimitate da marcatori temporanei, molto simili a quelli in cui si pratica l'odierno ulama.\nPaso de la Amada, lungo la costa del Pacifico, possiede il pi\u00f9 antico campo finora identificato, datato approssimativamente al 1400 a.C. Questo stretto campo \u00e8 formato da un piatto corridoio centrale di 80 x 8 metri delimitato da due terrapieni con delle \"panchine\" correnti per tutta la loro lunghezza.\nIntorno agli inizi del periodo classico il disegno dei campi inizia a prevedere due ulteriori terrapieni posti a poca distanza dai due estremi del corridoio, probabilmente per impedire che palle sfuggite al controllo dei giocatori rotolassero troppo lontano. Nel periodo classico terminale, le zone terminali di molti campi vengono chiuse, creando la ben nota forma a .\nL'evoluzione dei campi da gioco fu naturalmente pi\u00f9 complessa di quanto appena suggerito, e negli oltre 1300 campi conosciuti esistono eccezioni a ogni generalizzazione.\nMuri e superfici.\nMentre i corridoi dedicati al gioco erano in terra battuta, i muri laterali dei campi erano formati da blocchi di pietra. Questi muri consistevano in 3 o pi\u00f9 superfici orizzontali o inclinate. Le superfici verticali erano meno comuni, almeno fino al Periodo classico mesoamericano, durante la quale cominciarono a rimpiazzare le superfici inclinate. Alcuni dei pi\u00f9 grandi e meglio conosciuti campi da gioco, ad esempio il Grande Campo a Chich\u00e9n Itz\u00e1 e i campi sud e nord a El Taj\u00edn possiedono appunto muri di questo tipo. Le superfici verticali sono spesso ricoperte con elaborati rilievi raffiguranti scene correlate al gioco, in particolar modo i sacrifici.\nOrientamento.\nI campi da gioco pi\u00f9 importanti erano parte del distretto monumentale della citt\u00e0 in cui sorgevano e condividevano quindi l'orientamento delle piramidi e di altri edifici. Dato che diverse citt\u00e0 mesoamericane erano orientate pochi gradi a est rispetto alla direzione nord (grossolanamente 15 gradi rispetto al nord), non \u00e8 una sorpresa trovare, ad esempio nella valle di Oaxaca, che anche i campi da gioco avevano questo orientamento, oppure ad angolo retto rispetto a esso.\nA parte questa tendenza generale non si sono riscontrati altri orientamenti comuni nei campi, nonostante alcune configurazioni emergano a livello regionale. Nella regione di Cotzumalhuapa ad esempio, a pi\u00f9 antichi campi aperti alle estremit\u00e0 e con orientamento nord-sud si sono succeduti campi chiusi con orientamento est-ovest.\nAnelli, marcatori e altre caratteristiche.\nGli anelli di pietra, incastonati nei muri laterali all'altezza della met\u00e0 campo, compaiono nel periodo classico terminale. In effetti far passare la palla attraverso gli anelli era un'eventualit\u00e0 piuttosto rara. I giocatori non potevano usare le mani o i piedi per dirigere la sfera, e gli anelli stessi oltre a essere solo poco pi\u00f9 larghi del diametro della palla erano posti a una distanza non piccola rispetto al cortile di gioco. A Chichen Itza, per esempio, sono fissati 6 metri sopra il livello del campo di gioco, mentre a Xochicalco sono posti alla sommit\u00e0 di un gradone largo 11 metri, 3 metri sopra il livello del gioco.\nCome mostrano i Codici aztechi, i marcatori di campo erano usati anche per stabilire delle linee di divisione tra la due squadre - uno era posto nel corridoio di gioco, all'esatta met\u00e0 campo, gli altri due piazzati contro ciascun muro laterale. Questi posizionamenti non erano tuttavia generalizzati. In due antichi modelli in ceramica di un campo da gioco, provenienti dal Messico occidentale, i tre marcatori sono posizionati su tutta la lunghezza del campo stesso, uno, come sempre, all'esatta met\u00e0 campo, e gli altri due nelle due estremit\u00e0 del cortile, a met\u00e0 strada tra i due muri laterali. Anche I marcatori a Cop\u00e1n sono sistemati in questa maniera. Il campo da gioco di Monte Alb\u00e1n al contrario, ha solamente un marcatore, posto al centro esatto del campo.\nQuesti marcatori interrati erano quasi invariabilmente arrotondati e spesso decorati con scene relative al gioco. Altri marcatori erano invece inseriti nei muri del campo da gioco. Diversi studiosi hanno anche proposto che venissero usati come marcatori anche oggetti non fissati, posti a livello del cortile da gioco, ad esempio scuri in pietra.\nAltre importanti componenti del campo da gioco erano sculture, stele e altri manufatti in pietra. A Tonina per esempio, 6 sculture di prigionieri in posizione prona sovrastano le superfici laterali, due alla met\u00e0 del campo e due in ciascuna delle parti terminali della cornice. Sfortunatamente, anelli, marcatori e sculture sono molto pi\u00f9 soggetti alla rimozione e alla distruzione rispetto alle altre infrastrutture del campo, e in molti siti sono andate perdute per sempre.\nScale maya.\nMolte \u2013 per non dire quasi tutte \u2013 raffigurazioni maya del gioco della palla sono mostrate su uno sfondo di scale. In aggiunta le scalinate dei Maya presentano in alcuni casi rilievi con scene o glifi relativi al gioco sui gradini. Le pi\u00f9 famose di queste sono le scale dei geroglifici nella struttura 33 a Yaxchil\u00e1n, nella quale 11 dei 13 gradini presentano scene di questo tipo. In queste scene sembra quasi che i giocatori pratichino il gioco \"contro\" la scala.\nLa connessione delle scale con il gioco non \u00e8 ancora ben compresa. Linda Schele e Mary Miller propongono che queste raffigurazioni possano rappresentare eventi reali, una \"forma di gioco... distinta dal gioco che si pratica sul campo\", che \"probabilmente seguiva immediatamente dopo sui gradini adiacenti al campo da gioco\". Altri studiosi sono scettici in proposito. Marvin Cohodas per esempio, propone invece che le \"scale\" \"siano invece piattaforme a gradoni associate ai sacrifici umani\", mentre Carolyn Tate vede le scene con le scale a Yaxchilan come \"la parte sotterranea di un cosmogramma\"."}
{"id": "1529286", "revid": "1452073", "url": "https://it.wikipedia.org/wiki?curid=1529286", "title": "Sayuri Yahagi", "text": ""}
{"id": "1529289", "revid": "628767", "url": "https://it.wikipedia.org/wiki?curid=1529289", "title": "Lebu", "text": "Lebu \u00e8 un comune cileno situato a circa 135 km a sud di Concepci\u00f3n ed ha una popolazione di circa 31.000 abitanti. \n\u00c8 capoluogo della provincia di Arauco. \nCome nel resto della regione le attivit\u00e0 principali della localit\u00e0 sono la pesca e la lavorazione del legno, in particolare la produzione di cippato da essenza di eucalipto. La maggior parte delle case sono in legno, c'\u00e8 anche una lunga spiaggia che pu\u00f2 essere attraversata con un po' 'di tempo libero (va ricordato che la temperatura dell'acqua del mare \u00e8 di circa 13-15 \u00b0C)."}
{"id": "1529292", "revid": "729019", "url": "https://it.wikipedia.org/wiki?curid=1529292", "title": "Aeroporto di Kuressaare", "text": "L'Aeroporto di Kuressaare (ICAO: EEKE - IATA: URE) \u00e8 un aeroporto estone situato a 3\u00a0km dal centro della citt\u00e0 di Kuressaare, nell'isola di Saaremaa. L'aerostazione comprende anche la pista di atterraggio di Ruhnu circa 70\u00a0km a sud, sull'isola di Ruhnu.\nStoria.\nLa prima pista d'atterraggio \u00e8 stata costruita a partire dalla seconda met\u00e0 degli anni trenta. L'aeroporto \u00e8 stato terminato il 6 marzo 1945.\nIl traffico aereo aument\u00f2 notevolmente negli anni seguenti e dal 1945 al 1953 tra i dieci e i quattordici voli collegavano giornalmente la citt\u00e0 a Tallinn. In questo periodo circa quattrocento passeggeri si servivano dell'aeroporto quotidianamente.\nNel 1958 l'aeroporto fu fornito di elettricit\u00e0, mentre l'attuale terminal \u00e8 stato eretto nel 1962. Nel 1976 fu costruita la seconda pista d'atterraggio e nel 1999 fu allungata quella preesistente.\nInfine il terminal \u00e8 stato modernizzato nel 2007.\nAeroporto di Ruhnu.\nFa parte dell'aerostazione di Kuressaare anche il piccolo aeroporto di Ruhnu - (IATA: URE / ICAO: EERU ), che dista circa 70\u00a0km a sud, sull'isola omonima. Vi \u00e8 un campo aereo erboso con direzione 14/32 - 600x60\u00a0m di lunghezza.\nL'aerostazione di Ruhnu \u00e8 dotata di radio e servizio meteorologico. Recentemente \u00e8 stato costruito un nuovo terminal, adiacente alla pista.\nLa compagnia aerea che serve la tratta \u00e8 la tedesca Luftverkehr Friesland Harle."}
{"id": "1529293", "revid": "2184720", "url": "https://it.wikipedia.org/wiki?curid=1529293", "title": "Il mio nome \u00e8 mai pi\u00f9", "text": "Il mio nome \u00e8 mai pi\u00f9 \u00e8 un singolo realizzato per beneficenza dai cantautori italiani Jovanotti, Ligabue e Piero Pel\u00f9, pubblicato il 17 giugno 1999.\nDescrizione.\nLe guerre nella ex Jugoslavia ed in particolare l'intervento militare della NATO durante la guerra del Kosovo ha stimolato la creazione dell'inedito progetto LigaJovaPel\u00f9, che ha prodotto solo questo singolo, affiancato dalla sua versione strumentale e un videoclip.\nMentre Jovanotti e Ligabue hanno registrato la loro parte vocale come un vero duetto allo Zoo studio di Correggio, la voce di Piero Pel\u00f9 \u00e8 stata registrata successivamente a Firenze e poi sovrapposta. Molti famosi duetti sono stati registrati con questa tecnica, come ad esempio quello tra Bono e Frank Sinatra per la canzone \"I've Got You Under My Skin\". I tre artisti hanno per\u00f2 eseguito il brano dal vivo, questa volta tutti insieme, sia al concerto di Ligabue all'Arena di Verona nel 1999 e contenuto nel DVD dell'omonimo concerto e sia nel corso del live 8 a Roma il 2 luglio 2005 con Ligabue alla chitarra acustica.\nAll'interno della confezione \u00e8 presente una mappa con le 51 guerre in corso nel 1999 e le numerose zone a rischio bellico: i proventi commerciali del disco sono devoluti a Emergency e destinati in particolare ai progetti umanitari in Afghanistan, Cambogia, nei paesi della ex Jugoslavia e in Sierra Leone.\nSul retro del singolo \u00e8 pubblicata questa frase:\nDal punto di vista commerciale il singolo si rivela un successo e risulta essere il singolo pi\u00f9 venduto in Italia nel 1999. La canzone \u00e8 stata poi inserita da Pel\u00f9 nell'album \"Presente\" del 2005.\nI tre artisti hanno replicato l'esecuzione del brano dal vivo in occasione dell'evento Italia Loves Emilia, nel settembre 2012, con la partecipazione di Fiorella Mannoia e Claudio Baglioni."}
{"id": "1529298", "revid": "599013", "url": "https://it.wikipedia.org/wiki?curid=1529298", "title": "Mauricio Pineda", "text": "Il 13 marzo 2006, dopo essersi ritirato dal calcio, Mauricio Pineda \u00e8 stato condannato a otto mesi di carcere in Italia per una causa di falsificazione dei documenti per ottenere la cittadinanza, ritornando libero il 13 febbraio 2007.\nCarriera.\nClub.\nHa passato la maggior parte della sua carriera in Italia, tra , e Cagliari, oltre che in Argentina, nell'Hurac\u00e1n e nel Boca Juniors, e infine in Spagna, al Mallorca dove nel 1998 ha vinto la Supercoppa di Spagna contro il Barcellona. Nel 2003 il difensore \u00e8 tornato in Argentina per giocare per il Lan\u00fas ma a causa delle sue cattive condizioni fisiche ha giocato solo 5 partite prima di essere lasciato libero. Nella seconda met\u00e0 della stagione ha fatto parte della rosa del Col\u00f3n ma non ha giocato nessuna partita.\nNazionale.\nCon la nazionale argentina ha disputato 10 partite tra il 1996 e il 1998. Ha partecipato alle Olimpiadi di Atlanta 1996 (medaglia d'argento), alla Copa Am\u00e9rica 1997 e al Mondiale di Francia 1998. In questo torneo Pineda, che allora militava nell'Udinese, ha giocato 3 partite e il 26 giugno ha segnato il suo unico gol con l\"'Albiceleste\" a Bordeaux, decidendo l'ultimo match del Girone H contro la Croazia."}
{"id": "1529299", "revid": "1966821", "url": "https://it.wikipedia.org/wiki?curid=1529299", "title": "Apollonia (Libia)", "text": "Apollonia era un'antica colonia greca della Cirenaica i cui resti si trovano presso la citt\u00e0 libica di Marsa Susa.\nGeografia.\nApollonia era il porto della vicina citt\u00e0 di Cirene, da cui distava circa 13\u00a0km. Faceva parte della Cirenaica, regione dell'odierna Libia nord-orientale.\nStoria.\nLa fondazione della citt\u00e0 risale al VII secolo a.C. per opera di coloni greci. La citt\u00e0 faceva parte della cosiddetta \"Pentapoli cirenaica\", di origine greca, insieme a Cirene, a Berenice (l'attuale Bengasi), a Arsinoe (l'odierna Tocra), e a Barca (l'odierna Al Marj) il cui porto era allora Tolemaide che si aggiunger\u00e0 alla pentapoli.\nNel 331 a.C. fu conquistata da Alessandro Magno e alla sua morte rest\u00f2 nella sfera di influenza ellenistica del Regno Tolemaico d'Egitto.\nNel I secolo fu conquistata da Roma e divenne un municipio indipendente rispetto a Cirene. Nel 300 fu elevata da Diocleziano al rango di capitale della neonata provincia della Libia Superiore.\nIn quell'epoca fu ribattezzata \"Sosouza\" (\"salvatrice\") per la divinit\u00e0 che vi era venerata (probabilmente Iside).\nNel 365 sub\u00ec ingenti danni a causa di un terribile terremoto che si abbatt\u00e9 su tutta la Cirenaica, gran parte della citt\u00e0 fu inghiottita dal mare, come \u00e8 illustrato nella piantina.\nAll'inizio del V secolo conobbe un rinnovato splendore diventando un porto strategico della flotta bizantina. Nel VI secolo fu ulteriormente fortificata durante la cosiddetta \"Ananeosis\" (\u1f08\u03bd\u03b1\u03bd\u03ad\u03c9\u03c3\u03b9\u03c2), cio\u00e8 la rinascita della Cirenaica, voluta dall'imperatore Giustiniano.\nIn seguito alla conquista araba del VII secolo, per\u00f2, la citt\u00e0 si and\u00f2 spopolando fino all'abbandono definitivo nel medioevo. Solo nel corso del XIX secolo si ripopol\u00f2 di musulmani profughi provenienti dall'isola di Creta che le diedero il nome dell'attuale citt\u00e0 araba, Marsa Susa, ricavandolo da quello antico di \"Sosouza\".\nMonumenti.\nI resti archeologici di Apollonia comprendono edifici risalenti alle tre civilt\u00e0 che si sono succedute nel governo della citt\u00e0: greca, romana e bizantina.\nAll'epoca greca appartengono le mura, ricostruite nel III secolo, e il teatro greco scavato nella roccia, anch'esso ricostruito dall'imperatore Domiziano.\nRisalgono all'epoca romana le terme, fatte costruire dall'imperatore Adriano.\nDell'epoca bizantina restano le basiliche a ovest, al centro e a est ed il palazzo del governatore.\nIn mare, abbastanza vicino alla riva, si trovano alcuni relitti di navi e resti di colonne greche e romane."}
{"id": "1529300", "revid": "339392", "url": "https://it.wikipedia.org/wiki?curid=1529300", "title": "La Mortella", "text": ""}
{"id": "1529325", "revid": "110157", "url": "https://it.wikipedia.org/wiki?curid=1529325", "title": "Piazza del Tempio", "text": "La piazza del Tempio (in inglese: \"Temple Square\") di Salt Lake City, nello Utah, \u00e8 la piazza che occupa l'isolato centrale della citt\u00e0, ed \u00e8 di propriet\u00e0 della Chiesa di Ges\u00f9 Cristo dei santi degli ultimi giorni, conosciuta anche come Chiesa mormone.\nLa piazza ha una superficie di circa 40.000\u00a0m\u00b2, con lati di circa 200\u00a0m di lunghezza. Al suo interno sorgono gli edifici pi\u00f9 importanti della Chiesa di Ges\u00f9 Cristo dei santi degli ultimi giorni, e cio\u00e8:\nNella piazza si trovano anche la statua bronzea di Joseph Smith e il monumento del Gabbiano (Seagull Monument), legato a un famoso episodio della storia dei pionieri mormoni.\nNota storica.\nQuando i pionieri mormoni giunsero nella valle del Grande Lago Salato il 24 giugno 1847, il presidente della Chiesa, Brigham Young, decise di utilizzare questo terreno, allora desertico come tutto il resto della valle, per la costruzione del tempio che attualmente vi trova luogo.\nAl momento di tracciare la pianta della citt\u00e0, quel lotto fu designato come la piazza del Tempio: essa \u00e8 interamente circondata da un muro massiccio di granito alto circa 4\u00a0m., che fu costruito poco dopo la proclamazione di Brigham Young, allo scopo di delimitare il luogo.\nQuesto isolato segna la parte centrale della citt\u00e0 da dove inizia la numerazione di tutte le sue vie, le quali hanno una tipica disposizione a griglia sull'esempio di Manhattan a New York.\nSalt Lake City \u00e8 l'unica citt\u00e0 americana dove la zona centrale \u00e8 occupata dalle propriet\u00e0 private di una chiesa. Data la rapida crescita della Chiesa nel mondo e l'aumento dei fedeli, nell'isolato ad est della piazza del Tempio furono costruiti i palazzi dell'Amministrazione centrale della Chiesa di Chiesa di Ges\u00f9 Cristo dei santi degli ultimi giorni: l'edificio amministrativo (Administration Building), nel 1927, e l'edificio degli uffici della chiesa(\"Church Office Building\"), un grattacielo di 28 piani, nel 1972.\nNel 1995 anche l'hotel Utah, posto nel medesimo isolato, \u00e8 stato trasformato in un palazzo multifuzionale conosciuto come l'Edificio di Joseph Smith (Joseph Smith's Building). Le case abitate da Brigham Young, la Lyon House e la Beehive House, sono state trasformate in museo.\nNel 2000, la Chiesa di Ges\u00f9 Cristo dei santi degli ultimi giorni ha acquistato la via che separava i due isolati, l'ha chiusa al traffico, e ha costruito un piccolo parco al suo posto, collegando in questo modo la piazza del Tempio con l'isolato dei palazzi amministrativi.\nNello stesso anno, nell'isolato a nord della Piazza del Tempio, la Chiesa ha anche completato, come sede principale per le conferenze generali, il centro delle conferenze (Conference Center), uno dei pi\u00f9 grandi degli Stati Uniti con 21.000 posti a sedere. La Family History Library e il Museum of Church History and Art sorgono nell'isolato a ovest della piazza.\nEdifici.\nIl tempio.\nIl tempio di Salt Lake City \u00e8 il pi\u00f9 grande, ed il pi\u00f9 rilevante dal punto di vista dei fedeli, tra i 130 templi della Chiesa di Ges\u00f9 Cristo dei santi degli ultimi giorni esistenti in tutto il mondo.\n\u00c8 costruito in stile gotico con sei guglie, rappresentanti il sacerdozio di Aaronne e di Melchisedec; nel punto pi\u00f9 alto raggiunge i 64 metri di altezza. \u00c8 il sesto tempio in ordine di cronologico.\nIl tabernacolo.\nIl tabernacolo, sede del relativo coro, fu costruito nel 1867 per ospitare le conferenze generali della Chiesa. Ha una tipica cupola ovale e dispone di 6.000 posti a sedere.\nLa sala delle Assemblee.\nLa sala delle Assemblee (Assembly Hall) ha 2.000 posti. \u00c8 in stile neogotico, con dodici guglie simbolizzanti le dodici trib\u00f9 di Israele.\nCentro visitatori nord e sud.\nNella piazza ci sono due centri visitatori, uno posto al lato nord e l'altro al lato sud, presso le due entrate.\nQuello a nord \u00e8 stato costruito per primo ed espone una copia marmorea della statua del \"Cristo\" dello scultore danese classicista Bertel Thorvaldsen.\nNella piazza allo scopo di accogliere i visitatori sono sempre presenti coppie di missionarie provenienti da varie nazioni, quindi con buona conoscenza di lingue straniere.\nOgni anno la piazza \u00e8 visitata da una media di 4 milioni di persone, il che la rende il luogo pi\u00f9 frequentato di tutto lo Utah, quasi come tutti i Parchi Nazionali dello Utah messi insieme."}
{"id": "1529334", "revid": "287204", "url": "https://it.wikipedia.org/wiki?curid=1529334", "title": "La maschera del comando", "text": "La maschera del comando \u00e8 un saggio del 1987 dello scrittore storico britannico John Keegan.\nContenuto.\nNel libro viene espressamente analizzata la figura del generale, ed in particolare di come e quanto tale presenza possa incidere sull'andamento dei grandi eventi storici.\nJohn Keegan ha cos\u00ec messo in luce come la \"rivoluzione borghese\" del 1789, separando il ruolo di capo militare da quello di \"leader\" politico, abbia da un lato creato le premesse per la genesi della figura del militare di professione (tanto pi\u00f9 necessaria quanto maggiori divengono le dimensioni degli eserciti di leva, pure loro figli della Rivoluzione Francese), da un altro fondato il tab\u00f9 (modernamente di generale accettazione) in virt\u00f9 del quale la politica non fa per il militare (e viceversa).\nQuesto saggio, per certi versi, appare il contraltare de \"Il volto della battaglia\", in cui Keegan aveva studiato il fenomeno bellico sotto una prospettiva \u2014 in un certo senso \u2014 pi\u00f9 \"microsociologica\", cercando di ristabilire la verit\u00e0 (ed anche la mera apparenza) dello scontro facendo astrazione delle consuete narrazioni retorico-fantasiose.\nI grandi condottieri esplicitamente presi in esame sono: Alessandro Magno, Wellington, Ulysses Simpson Grant, Adolf Hitler."}
{"id": "1529335", "revid": "484362", "url": "https://it.wikipedia.org/wiki?curid=1529335", "title": "Croce di Sant'Andrea", "text": ""}
{"id": "1529337", "revid": "1568601", "url": "https://it.wikipedia.org/wiki?curid=1529337", "title": "Monte Terror", "text": "Il monte Terror \u00e8 una larga caldera vulcanica, la seconda pi\u00f9 grande delle tre che formano l'isola di Ross. Deve il suo nome a Sir James Clark Ross che nel 1841 lo battezz\u00f2 cos\u00ec in onore della sua seconda nave, la HMS \"Terror\".\nIl monte Terror non mostra attivit\u00e0 vulcanica pi\u00f9 recente di quella che lo ha formato 1,75 milioni di anni fa."}
{"id": "1529339", "revid": "599013", "url": "https://it.wikipedia.org/wiki?curid=1529339", "title": "Nordin Amrabat", "text": "Biografia.\n\u00c8 il fratello maggiore di Sofyan,e cugino Moutaabid Walid e Selman Hajoubi anch'essi calciatori.\nCaratteristiche tecniche.\nSi tratta di un'ala forte fisicamente, con buone capacit\u00e0 nel dribbling e nel tiro dalla distanza.\nCarriera.\nClub.\nGli inizi.\nAmrabat ha iniziato la sua carriera nel club dilettantistico HSV De Zuidvogels. In giovane et\u00e0 ha giocato per l'Ajax, ma nell'estate del 2006, dopo tre stagioni all'Ajax, ed \u00e8 stato trasferito al SV Huizen. Dopo una stagione \u00e8 passato all'Omniworld. Nello stesso periodo ha debuttato nelle Nazionali giovanili olandesi.\nIl 3 marzo 2008 passa al PSV Eindhoven, un contratto di quattro anni. Ha preso la maglia numero 11, precedentemente indossata da Kenneth Perez. Il 16 settembre 2008 ha esordito in Champions League nella partita contro l' persa per 3-0.\nKayserispor.\nNel gennaio 2011 \u00e8 stato acquistato dal club turco del Kayserispor. Il 24 gennaio 2011 ha esordito in S\u00fcper Lig nella partita contro l'Istanbul B.B., in cui ha anche segnato il suo primo gol con la nuova squadra e ha fornito un assist.\nGalatasaray.\nIl 19 luglio 2012 firma un contratto quinquennale con il Galatasaray Il suo primo gol lo segna all'Antalyaspor nella quarta giornata del Super lig giocato il 15 settembre 2012.\nM\u00e1laga.\nIl 31 gennaio 2014 si trasferisce al Malaga in prestito con diritto di riscatto. Il 4 maggio 2015 viene riscattato per 3.5 milioni di euro.\nWatford.\nIl 18 gennaio 2016 viene ceduto a titolo definitivo agli inglesi del Watford per 8.5 milioni di euro.\nLegan\u00e9s.\nIl 1\u00ba settembre 2017, nonostante avesse gi\u00e0 disputato 3 partite in campionato con il Watford, viene ceduto dagli inglesi in prestito al Legan\u00e9s, tornando cos\u00ec a giocare nella Liga spagnola; il prestito si \u00e8 rivelato ottimo in quanto le sue ottime prestazioni gli hanno permesso di andare ai Mondiali con la sua Nazionale.\nAl-Nassr.\nIl 17 luglio 2018 si trasferisce all'Al-Nassr.\nAEK Atene.\nIl 16 agosto 2021 fa ritorno in Europa firmando per i greci dell'.\nNazionale.\nAmrabat ha giocato per le nazionali giovanili olandesi ma non ha mai esordito con la nazionale maggiore. Ha quindi deciso di giocare per il Marocco, esordendo nel novembre 2011.\nDopo aver disputato due edizioni della Coppa d'Africa con i \"Leoni dell'Atlante\" nel 2018 (insieme al fratello Sofyan tra l'altro) viene convocato dal C.T. Herv\u00e9 Renard per disputare con la Nazionale i Mondiali in Russia. Gioca tutte e 3 le partite della sua squadra che esce al primo turno con 1 punto. Al termine della terza sfida pareggiata per 2-2 contro la Spagna Amrabat ha contestato pubblicato l'operato della VAR. La federazione calcistica marocchina ha ricevuto 50000 dollari di multa per questo episodio. Tra l'altro per aver giocato nella seconda sfida contro il Portogallo (persa 1-0) la federazione marocchina \u00e8 stata criticata visto che Amrabat nella prima sfida del gruppo era uscito dal campo con un infortunio alla testa."}
{"id": "1529341", "revid": "1149807", "url": "https://it.wikipedia.org/wiki?curid=1529341", "title": "Kana Hanazawa", "text": "Doppiaggio.\nIn grassetto sono segnati i ruoli principali."}
{"id": "1529344", "revid": "122743218", "url": "https://it.wikipedia.org/wiki?curid=1529344", "title": "Plus ultra", "text": "Plus ultra \u00e8 una locuzione latina che significa: andare oltre, superare i propri limiti, in contrapposizione all'altro motto latino \"Non plus ultra\", \"non pi\u00f9 avanti\".\n\"Plus ultra\" \u00e8 il motto nazionale della Spagna e di altri enti e istituzioni, tra cui: Jurong Junior College a Singapore, Malden Catholic High School in Massachusetts e della marina colombiana. Deriva dal motto personale di Carlo V, \"Plous Oultre\" nell'originale francese. Era inoltre il motto di Francesco Bacone filosofo, saggista e politico inglese.\nOrigini.\nIl motto \"Plus ultra\" trae le sue origini dalla locuzione latina \"Nec plus ultra\" che, tradotta letteralmente, significa \"non pi\u00f9 avanti\".\nSecondo la mitologia questa iscrizione fu scolpita da Ercole sui monti Calpe e Abila, le cosiddette Colonne d'Ercole (stretto di Gibilterra), creduti i limiti estremi del mondo, oltre i quali era vietato il passaggio a tutti i mortali. Ercole raggiunse il limite del mondo e separ\u00f2 il monte presente in due parti (le due colonne d'Ercole). I due monti si chiamarono \"Abila\" in Africa e \"Calpe\" in Spagna.\nNell'uso comune la frase, modificata in \"Non plus ultra\", serve a indicare il limite estremo, cio\u00e8 il massimo della perfezione, dell'eleganza, dell'arte con cui si \u00e8 finito qualche lavoro. Contrariamente, quasi a voler superare lo stesso limite estremo umano, il sovrano Carlo V, su proposta dell'umanista italiano, Luigi Marliani adott\u00f2 il motto \"Plous Oultre\", cio\u00e8 superare ogni limite possibile. Da qui il passaggio del motto alla Spagna, nella versione latina \"Plus Ultra\", dove figura tra le due colonne di cui si \u00e8 detto sopra, simbolo esse stesse dei limiti fisici e mentali dell'uomo.\nNella cultura di massa.\n\u00c8 da questo motto che prende il nome un mostro/alieno di \"Ben 10\": Plusultra. \n\"Plus ultra\" \u00e8 anche il motto della scuola per eroi U.A. in \"My Hero Academia\".\nPlus Ultra nel film \"Tomorrowland - Il mondo di domani\" (\"Tomorrowland\") \u00e8 il nome di un gruppo segreto composto dagli inventori Thomas Edison e Nikola Tesla, dall'ingegnere e architetto Gustave Eiffel e dallo scrittore d'avanguardia Jules Verne. Il quartetto fittizio ide\u00f2 e realizz\u00f2 la citt\u00e0 di \"Tomorrowland\", da cui prende il nome il film, come materializzazione della loro filosofia di un futuro utopistico ideale."}
{"id": "1529349", "revid": "22475", "url": "https://it.wikipedia.org/wiki?curid=1529349", "title": "Motore grafico per sparatutto in prima persona", "text": "Un motore grafico per sparatutto in prima persona \u00e8 un particolare motore grafico utilizzato per simulare un ambiente tridimensionale nei videogiochi sparatutto in prima persona.\nCi\u00f2 permette al giocatore di muoversi nell'ambiente di gioco con il punto di vista del personaggio.\nCronologia.\n1970 e 1980: Primi motori grafici.\nQuesti motori grafici sono molto primitivi e utilizzavano una grafica vettoriale molto semplificata per le limitazioni tecniche delle macchine.\nInizio 1990: Aggiunta delle texture.\nQuesti motori grafici si differenziano dai precedenti per l'utilizzo di texture applicate sui poligoni, al fine di migliorare la resa grafica. L'esecuzione e il rendering delle scene viene demandato integralmente al processore del computer. I motori grafici permettono solo un movimento parziale, dato che non implementano una gestione realmente tridimensionale degli ambienti simulati. \nFine 1990: Avvento dei modelli tridimensionali.\nQuesta generazione di motori grafici implementano una gestione pi\u00f9 sofisticata dei mondi tridimensionali permettendo al giocatore di esplorare l'ambiente con tutte le visuali possibili. Questi motori fanno un utilizzo ampio di texture e iniziano a gestire le accelerazioni tridimensionale delle schede grafiche che appaiono sul mercato. Lo sviluppo dei motori grafici inizia a diventare molto oneroso per le societ\u00e0 e quindi alcune aziende acquistano in licenza il motore grafico di altre ditte per i loro giochi.\nInizio 2000: Pi\u00f9 poligoni e maggiori dettagli.\nLe nuove schede grafiche permettono ai motori grafici di gestire molti pi\u00f9 poligoni e di implementare alcuni effetti di luce, effetti particellari (fumo, acqua, etc), e iniziano a gestire anche la fisica di alcuni elementi. I giocatori possono utilizzare veicoli e percorrere ampie ambientazioni. Il costo sempre maggiore dello sviluppo dei motori grafici riduce le societ\u00e0 disposte a investire ingenti risorse nel loro sviluppo a incrementa il numero di societ\u00e0 che ne acquistano in licenza uno prodotto da terzi.\n2000: Migliore gestione delle luci.\nI motori grafici includono gestione migliori delle luci al fine di rendere gli ambienti pi\u00f9 realistici. I motori grafici implementano pixel shader, bump mapping, vertex shader.\n2000: Ricerca del fotorealismo.\nLe schede grafiche diventano sempre pi\u00f9 potenti e flessibili. Questo permette agli sviluppatori di concentrarsi sullo sviluppo di grafica fotorealistica. Al fine di raggiungere questi obiettivi i motori grafici includono una gestione realistica delle ombre, una gestione delle texture procedurali e una gestione di effetti ottici come la gestione della profondit\u00e0 di campo, motion blur e una gestione unificata delle luci al fine di ottenere ombre sfumate.\nI motori includono una gestione della fisica dei materiali e degli oggetti avanzata."}
{"id": "1529357", "revid": "59558", "url": "https://it.wikipedia.org/wiki?curid=1529357", "title": "AnaLive", "text": ""}
{"id": "1529373", "revid": "78273", "url": "https://it.wikipedia.org/wiki?curid=1529373", "title": "Marsa Susa", "text": ""}
{"id": "1529380", "revid": "275648", "url": "https://it.wikipedia.org/wiki?curid=1529380", "title": "Fabio Armiliato", "text": "Biografia.\nHa studiato al Conservatorio Niccol\u00f2 Paganini della sua citt\u00e0, dove ha anche frequentato un corso di composizione. Vincitore del II Concorso Nazionale Tito Schipa di Lecce e del Concorso Internazionale Pavia Lirica, ha debuttato nel 1984 come Gabriele Adorno in \"Simon Boccanegra\" al Teatro Carlo Felice di Genova.\nNel 1989 \u00e8 stato Cavaradossi alle Terme di Caracalla e Riccardo al Teatro Regio di Parma e nel 1991 Radames in \"Aida\" all'Op\u00e9ra municipal de Marseille. Nel 1993 vi \u00e8 stata la consacrazione internazionale con il debutto al Metropolitan Opera ne \"Il trovatore\", seguito da Radames in \"Aida\" e Turiddu in \"Cavalleria rusticana\".\nAltri importanti debutti sono stati: al Teatro alla Scala nel 1994, al Teatro Col\u00f3n di Buenos Aires e alla San Francisco Opera nel 1994, allo Sferisterio di Macerata nel 1995, all'Op\u00e9ra National de Paris nel 1996, alla Wiener Staatsoper nel 1998. Nel 1999 ha debuttato all'Arena di Verona cantando \"Aida\" e \"Carmen\".\nDal 2000 \u00e8 stato legato sentimentalmente al soprano Daniela Dess\u00ec, con cui ha fatto coppia anche sul palcoscenico in diversi titoli, quali \"Andrea Ch\u00e9nier\", \"Manon Lescaut\", \"Adriana Lecouvreur\", \"Aida\" ,Boh\u00e8me, \"Simon Boccanegra\", \"Francesca da Rimini\". Nel 2011 ha debuttato in \"Otello\" all'Opera Royal de Wallonie di Liegi, ha recitato nel film di Woody Allen \"To Rome with Love\", \u00e8 stato insignito del \u201cPremio Internazionale Tito Schipa\u201d di Ostuni e proclamato cittadino onorario di Recanati nel nome di Beniamino Gigli.\n\u00c8 fratello del direttore d'orchestra Marco Armiliato."}
{"id": "1529381", "revid": "38120", "url": "https://it.wikipedia.org/wiki?curid=1529381", "title": "Killer instinct", "text": ""}
{"id": "1529383", "revid": "260676", "url": "https://it.wikipedia.org/wiki?curid=1529383", "title": "Calabasas", "text": "Calabasas \u00e8 una citt\u00e0 nella contea di Los Angeles, in California, negli Stati Uniti, situata sulle colline a ovest della San Fernando Valley e nelle montagne a nord-ovest di Santa Monica tra Woodland Hills, Agoura Hills, West Hills, Hidden Hills e Malibu, California. Il Leonis Adobe, una struttura adobe nella citt\u00e0 vecchia di Calabasas, risale al 1844 ed \u00e8 uno dei pi\u00f9 antichi edifici sopravvissuti nella grande Los Angeles. La citt\u00e0 \u00e8 stata formalmente incorporata nel 1991. A partire dal censimento del 2010, la popolazione della citt\u00e0 era di , rispetto a al censimento del 2000."}
{"id": "1529385", "revid": "767487", "url": "https://it.wikipedia.org/wiki?curid=1529385", "title": "Ar\u012bs Tataroun\u012bs", "text": "Era un playmaker di 192 cm.\nCarriera.\nHa cominciato la sua carriera alle squadre giovanili del Panathinaikos e nel 2005 \u00e8 stato promosso per la prima volta alla squadra maschile. Ha partecipato ai campionati Europei U16 con la nazionale greca (giugno 2005) ed al campionato dei paesi balcanici con la nazionale greca U18 (dicembre 2006).\nNel 2006-07 ha giocato in prestito alla squadra ateniese di Pagrati della \u0392 con la quale ha conquistato la promozione in A2. Nella stagione 2007-08 ha esordito in Eurolega contro la Chorale Roanne."}
{"id": "1529393", "revid": "70062822", "url": "https://it.wikipedia.org/wiki?curid=1529393", "title": "Sideband addressing", "text": "In informatica, il sideband addressing \u00e8 una funzionalit\u00e0 della porta AGP che massimizza l'efficienza e il throughput della connessione separando il bus degli indirizzi da quello dei dati tramite l'aggiunta di 8 linee da 8 bit ciascuna (Sideband Address Port). Questo consente al controller grafico di ricevere nuove richieste e comandi anche mentre sulle 32 linee principali (Main Address/Data Lines) vi \u00e8 flusso di dati. Il risultato \u00e8 quello di migliorare nel complesso il throughput della porta AGP."}
{"id": "1529396", "revid": "1814494", "url": "https://it.wikipedia.org/wiki?curid=1529396", "title": "Templi romani di Cori", "text": "Cori, nella provincia di Latina, possiede diverse testimonianze di templi romani. Tra questi il pi\u00f9 importante \u00e8 quello di Ercole, seguito da quelli dei Dioscuri.\nIl tempio detto di Ercole.\nIl tempio di Ercole venne eretto durante la dittatura di Silla, tra l'89 a.C. e l'80 a.C. sulla sommit\u00e0 del colle su cui era sorta la citt\u00e0 di \"Cora\", a 398 metri di altitudine, per volere di due magistrati locali, il cui nome \u00e8 inciso sull'architrave della porta. Il tempio deve il suo stato di conservazione alla trasformazione in chiesa: all'interno della cella si insedi\u00f2 infatti la chiesa di San Pietro, distrutta dai bombardamenti alleati nel 1944.\nL'edificio \u00e8 tetrastilo, ossia con quattro colonne sul fronte principale. Altre quattro colonne per lato delimitavano il pronao, oltre il quale si apriva la cella. Le otto colonne del tempio, di ordine dorico si sono conservate, cos\u00ec come la trabeazione ed il frontone. Il tempio richiama fortemente la tradizione templare italica, derivante dagli esempi etruschi e repubblicani.\nIl tempio domina la citt\u00e0 dall'alto, tant'\u00e8 che \u00e8 visibile anche da lontano.\nIl tempio dei Dioscuri.\nIl tempio dei Dioscuri era invece situato nei pressi del foro. Costruito tra il IV secolo a.C. e il II secolo a.C. l'edificio venne restaurato, come testimoniato da un'iscrizione sull'architrave, verso il I secolo a.C. da due magistrati, che utilizzarono parte del tesoro del tempio ricostruendo l'edificio in stile corinzio. Il tempio, oltre a luogo di culto, aveva dunque anche la funzione di tesoriera della citt\u00e0, cos\u00ec come il Partenone e il \"Capitolium\" di Ostia.\nL'edificio venne inglobato e sulle sue rovine sorsero diversi edifici privati e una chiesa, che venne dedicata a San Salvatore. Alcuni resti sono conservati nel chiostro della vicina chiesa di Sant'Oliva. Ci\u00f2 che resta della struttura sono due colonne in stile corinzio che sorreggono un tratto di architrave attraverso cui \u00e8 stato possibile risalire ai committenti dell'opera e alle divinit\u00e0 a cui il tempio era dedicato e parte del podio. Altri resti sono inglobati in un edificio moderno adiacente ai resti visibili. Le colonne sono alte 10 metri e rivestite di stucco in modo da sembrare di marmo, hanno un diametro di 90 centimetri e distano tre metri l'una dall'altra. Originariamente il tempio era esastilo, ossia con sei colonne sul fronte principale.\nDalle indagini archeologiche \u00e8 risultato che la cella del tempio era tripartita, ossia divisa in tre ambienti distinti.\nTempli di Diana e della dea Fortuna.\nDi questi due templi non rimangono testimonianze rilevanti, essendo stati inglobati dalla chiesa di Santa Maria della Piet\u00e0 nel XVII secolo.\nAltri templi.\nAll'interno della Chiesa di Sant'Oliva, sul lato destro, sono visibili parte delle colonne di quello che era un tempio romano, la cui attribuzione \u00e8 ancora ignota, anche se tradizionalmente \u00e8 identificato come tempio di Giano.\nInoltre le fonti storiche hanno tramandato l'esistenza di templi dedicati a diverse divinit\u00e0, tra cui Minerva, Apollo, Esculapio e Cerere. Alcuni resti delle colonne che li componevano sono visibili nei pressi del tempio dei Dioscuri, nell'area del foro, in via delle Colonne. "}
{"id": "1529397", "revid": "962319", "url": "https://it.wikipedia.org/wiki?curid=1529397", "title": "Carson (California)", "text": "Carson \u00e8 un comune (\"city\") degli Stati Uniti d'America della contea di Los Angeles nello stato della California. La popolazione era di 91 714 persone al censimento del 2010. Si trova a sud dalla Downtown di Los Angeles e a circa 14 miglia di distanza dall'Aeroporto Internazionale di Los Angeles. Incorporato il 20 febbraio 1968, Carson \u00e8 il comune pi\u00f9 giovane della regione di South Bay della Greater Los Angeles Area.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, c'erano 91 714 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 23,8% di bianchi, il 23,8% di afroamericani, lo 0,6% di nativi americani, il 25,6% di asiatici, il 2,6% di oceaniani, il 18,7% di altre etnie, e il 4,8% di due o pi\u00f9 etnie. Ispanici o latinos di qualunque etnia erano il 38,6% della popolazione.\nAmministrazione.\nGemellaggi.\nCarson \u00e8 gemellata con le seguenti citt\u00e0:"}
{"id": "1529406", "revid": "190245", "url": "https://it.wikipedia.org/wiki?curid=1529406", "title": "System Integrity Team", "text": ""}
{"id": "1529407", "revid": "767487", "url": "https://it.wikipedia.org/wiki?curid=1529407", "title": "Bonham (gruppo musicale)", "text": "I Bonham furono un gruppo heavy metal fondato da Jason Bonham, figlio del batterista dei Led Zeppelin John Bonham.\nStoria.\nJason Bonham, dopo aver partecipato ad alcuni gruppi, nel 1988 decise di formare una propria band. Inizialmente pens\u00f2 a Wolf Chris Ousey ma gli prefer\u00ec il canadese Daniel McMaster a cui si aggiunsero il bassista/tastierista John Smithson e il chitarrista Ian Hatton. Il nome fu il noto cognome del leader: i Bonham.\nNel 1989 registrarono \"The Disregard of Timekeeping\" con cui ottenne l'oro grazie ai singoli \"\"Wait For You\" e \"Guilty\"\", piazzandosi al n\u00ba 38 della classifica di Billboard. Le copie vendute furono circa 750.000.\nNel 1992 i Bohnam pubblicarono il secondo album intitolato \"Mad Hatter\" poi, con il nuovo cantante Marti Frederiksen, Bonham decise di cambiare nome al gruppo in Motherland e nel 1996 si pens\u00f2 ad un nuovo gruppo: i Jason Bonham Band."}
{"id": "1529409", "revid": "37056", "url": "https://it.wikipedia.org/wiki?curid=1529409", "title": "Lingua etiope", "text": ""}
{"id": "1529417", "revid": "767487", "url": "https://it.wikipedia.org/wiki?curid=1529417", "title": "Cerritos (California)", "text": "Cerritos \u00e8 una citt\u00e0 della contea di Los Angeles, Stati Uniti, e fa parte delle Gateway Cities del sudest della contea di Los Angeles. Fu incorporata il 24 aprile 1956.\nA Cerritos si schiant\u00f2 il volo Aerom\u00e9xico 498; nell'incidente, oltre alle 67 persone a bordo, persero la vita anche 15 a terra."}
{"id": "1529421", "revid": "1345932", "url": "https://it.wikipedia.org/wiki?curid=1529421", "title": "Monte Markham", "text": "Il monte Markham \u00e8 un massiccio con due vette di rispettivamente e , situato nella Dipendenza di Ross, in Antartide. Il massiccio si trova in particolare nelle montagne della Regina Elisabetta, sulla costa di Shackleton, all'estremit\u00e0 settentrionale dell'altopiano di Markham, e dal suo versante settentrionale parte uno dei maggiori rami del ghiacciaio Otago.\nStoria.\nIl monte Markham \u00e8 scoperto dalla spedizione Discovery negli anni 1901-04, ed ha preso nome da sir Clements Markham, allora presidente della Royal Geographical Society, che progett\u00f2 la spedizione."}
{"id": "1529423", "revid": "179152", "url": "https://it.wikipedia.org/wiki?curid=1529423", "title": "Regione Autonoma Valle d'Aosta", "text": ""}
{"id": "1529424", "revid": "179152", "url": "https://it.wikipedia.org/wiki?curid=1529424", "title": "Regione Valle d'Aosta", "text": ""}
{"id": "1529425", "revid": "149726", "url": "https://it.wikipedia.org/wiki?curid=1529425", "title": "Autovettori e autovalori", "text": ""}
{"id": "1529426", "revid": "287204", "url": "https://it.wikipedia.org/wiki?curid=1529426", "title": "Olimpia Volley Ball Club Vercelli", "text": "L'Olimpia VBC Vercelli \u00e8 stata una societ\u00e0 pallavolistica maschile di Vercelli.\nStoria della societ\u00e0.\nSorta nel 1943 per iniziativa di Nino Piacco, che fu tra i fondatori della FIPAV, dopo l'inglobamento della societ\u00e0 \"Lega Navale\", che termin\u00f2 al secondo posto il campionato del 1948, l'Olimpia rappresent\u00f2 per diversi anni la massima espressione della pallavolo piemontese; fece il suo esordio in Serie A nel 1954, per restarvi, con alterne fortune, fino al termine del campionato 1968-69. Tra i giocatori pi\u00f9 famosi che vestirono la maglia dell'Olimpia Vercelli in quel periodo sono annoverati P. Guidetti, Giacomo Roveglia e Roberto Binaschi, che contano rispettivamente 35, 23 e 13 presenze in Nazionale.\nAttualmente la societ\u00e0, sponsorizzata dalla Mokaor, milita in Serie C, e concentra particolarmente la sua attenzione sul settore giovanile."}
{"id": "1529428", "revid": "729019", "url": "https://it.wikipedia.org/wiki?curid=1529428", "title": "Ginneta", "text": "I Ginneti (, al singolare \u03b3\u03c5\u03bc\u03bd\u03af\u03c4\u03b7\u03c2) erano i soldati dell'antica Grecia con armamento protettivo leggero.\nDescrizione.\nI ginneti, come i peltasti e i toxotes, facevano parte della fanteria leggera degli eserciti greci. L'armamento era composto da uno scudo leggero e da un arco, una fionda o un giavellotto.\nA Sparta tale compito era destinato agli iloti i quali, prima che le falangi greche venissero a contatto, avevano il compito di scagliare i giavellotti nelle formazioni nemiche, ritirandosi subito dopo dietro la falange.\nNel corso del tempo, i ginneti, i peltasti e i toxotes acquisirono sempre maggiore importanza, per la variet\u00e0 di compiti che a questi battaglioni potevano essere affidati.\nPer questo venivano assoldati in guerra un gran numero di mercenari specializzati e inquadrati a seconda delle loro capacit\u00e0."}
{"id": "1529430", "revid": "37056", "url": "https://it.wikipedia.org/wiki?curid=1529430", "title": "Etiopico", "text": ""}
{"id": "1529431", "revid": "1363832", "url": "https://it.wikipedia.org/wiki?curid=1529431", "title": "Cucina maltese", "text": "La cucina maltese \u00e8 l'espressione dell'arte culinaria sviluppata a Malta. Tale cucina ha subito notevoli influenze dalla cucina italiana (in particolar modo la cucina siciliana), africana, britannica e degli altri paesi del bacino del mediterraneo.\nPiatti tipici.\nI piatti tipici sono:\nBevande tipiche.\nTra le bevande maggiormente tipiche si trova lo \"Kinnie\": una bibita gasata analcolica a base di succo d'arancia ed estratti d'erbe. Viene prodotta anche una birra locale denominata Cisk Lager, la Blue Label, la Hop Leaf e la Clipper."}
{"id": "1529442", "revid": "305330", "url": "https://it.wikipedia.org/wiki?curid=1529442", "title": "John Sulston", "text": ""}
{"id": "1529443", "revid": "933835", "url": "https://it.wikipedia.org/wiki?curid=1529443", "title": "Berenice (Libia)", "text": ""}
{"id": "1529454", "revid": "74801", "url": "https://it.wikipedia.org/wiki?curid=1529454", "title": "Shawnee (Oklahoma)", "text": "Shawnee \u00e8 una citt\u00e0 degli Stati Uniti d'America, capoluogo della contea di Pottawatomie, nello Stato dell'Oklahoma, USA. La sua popolazione era costituita a luglio 2007 da abitanti.\nCitt\u00e0 della provincia americana, fa parte del comprensorio territoriale denominato Oklahoma City Metroplex-Shawnee.\nLa citt\u00e0 prende il nome e fu fondata negli anni 1839-1840 da nativi Shawnee, provenienti dal Texas, dal Kansas e dal Missouri.\nSituata sull'Interstate 40 ad est di Oklahoma City (dalla cui periferia dista a circa mezz'ora d'auto), \u00e8 servita in direzione est-nord-est dalla compagnia McClellan-Kerr Arkansas River Navigation System che garantisce collegamenti con il golfo del Messico e la regione dei Grandi Laghi.\nGi\u00e0 terra dei nativi americani Seminole, dotata di attrezzature per lo sport (in particolare il golf e gli sport acquatici praticati sugli Shawnee's Twin Lakes, i \"laghi gemelli\"), la citt\u00e0 ha progetti economico-formativi in comune con la citt\u00e0 giapponese di Nikaho, anche in virt\u00f9 della presenza di uno stabilimento della TDK.\nSecondo l'United States Census Bureau, la citt\u00e0 ha un territorio pari a , di cui circa di superficie terrestre e (5,37%) di superficie fluviale o lacustre.\nA Shawnee hanno sede il Gordon Cooper Technology Center, intitolato all'astronauta LeRoy Gordon Cooper, e due poli universitari: l'Oklahoma Baptist University e la St. Gregory's University."}
{"id": "1529456", "revid": "767487", "url": "https://it.wikipedia.org/wiki?curid=1529456", "title": "Pietro Ponzetto", "text": "Inizi\u00f2 a giocare a scacchi sin dall'et\u00e0 di sei anni. Ha intrapreso l'attivit\u00e0 agonistica nel 1966 raggiungendo il titolo di Maestro FSI. Dal 1970 ha affiancato all'attivit\u00e0 agonistica anche quella didattica. \u00c8 autore di diverse pubblicazioni riguardanti gli scacchi ed \u00e8 stato direttore della rivista \"Scacco!\"."}
{"id": "1529465", "revid": "6220", "url": "https://it.wikipedia.org/wiki?curid=1529465", "title": "De Vulgari eloquentia", "text": ""}
{"id": "1529467", "revid": "486946", "url": "https://it.wikipedia.org/wiki?curid=1529467", "title": "Leone alato di San Marco", "text": ""}
{"id": "1529468", "revid": "287204", "url": "https://it.wikipedia.org/wiki?curid=1529468", "title": "F\u00e9lix de M\u00e9rode", "text": "Esordi.\nVisse a Parigi sotto il Primo Impero, ove, nel 1809, spos\u00f2 Rosalie de Gramont, figlia del marchese di Gramont e di Madame de Noailles, cognata del marchese di La Fayette.\nLa Rivoluzione belga del 1830.\nAlfiere della rivoluzione.\nIl suo momento di gloria ebbe luogo con lo scoppio della Rivoluzione belga del 1830: ne fu uno dei principali capipopolo e vi perdette il fratello Fr\u00e9d\u00e9ric de M\u00e9rode, morto in combattimento con gli Olandesi. Con la proclamazione dell'indipendenza di quel Paese, F\u00e9lix fu membro del governo provvisorio belga del 1830, poi del Congresso Nazionale del Belgio, eletto nel novembre 1830.\nDeputato al Congresso nazionale.\nIl Congresso elabor\u00f2 la Costituzione belga, basata sulla forma della monarchia costituzionale. Dopodich\u00e9 si occup\u00f2 della elezione di un monarca, sul modello della, assai recente, 'elezione' di Luigi Filippo a \"Re dei Francesi\": decaduti gli Orange Nassau non v'era, evidentemente, alcuna dinastia legittima a reclamare quel trono. Pare che taluni ambienti avessero pensato di candidare lo stesso de M\u00e9rode: ma si trattava di una proposta assolutamente irrealistica, che egli, saggiamente, declin\u00f2.\nSi procedette, invece, alla elezione, il 3 febbraio 1831, del Duca di Nemours, secondogenito di Luigi Filippo di Francia.\nEd il de M\u00e9rode fece parte della delegazione di deputati inviata a Parigi per proporre la corona al giovane principe. La missione non ebbe successo, in quanto Luigi Filippo declin\u00f2 l'offerta il 17 febbraio 1831, costretto dalla feroce opposizione delle altre potenze (tanto che Palmerston si spinse a minacciare una reazione militare).\nSegu\u00ec un breve momento di incertezza, nel corso del quale il Congresso reag\u00ec eleggendo un reggente del neonato regno (24 febbraio 1831): de M\u00e9rode si candid\u00f2, ma venne sconfitto dal barone belga de Chokier (eletto con 108 voti su 156, contro i 43 del de M\u00e9rode).\nMinistro di Leopoldo I.\nTuttavia seppe recuperare un ruolo politico centrale, sostenendo la elezione di Leopoldo di Sassonia-Coburgo, eletto sovrano il 4 giugno 1831, al quale il de M\u00e9rode fu assai prossimo: nel 1831 venne nominato \"ministro di Stato\", ma si dimise nel 1839 per non essere costretto a firmare il Trattato dei XXIV articoli, che obblig\u00f2 il giovane Regno a cedere il territorio dell'attuale Granducato del Lussemburgo ed il Limburgo orientale (regione della quale il de M\u00e9rode era originario).\nFamiglia.\nDa Rosalie de Gramont (1792 - 1823), ebbe cinque figli:\nDopo la morte della moglie, spos\u00f2 nel 1831 la sorella di questa, Philippine da cui ebbe una figlia:\nOggi, i suoi discendenti vivono a Rixensart, un piccolo villaggio del Brabante vallone."}
{"id": "1529469", "revid": "111325", "url": "https://it.wikipedia.org/wiki?curid=1529469", "title": "Elemental gelade", "text": ""}
{"id": "1529470", "revid": "35813", "url": "https://it.wikipedia.org/wiki?curid=1529470", "title": "Francisco Javier Cienfuegos Jovellanos", "text": ""}
{"id": "1529473", "revid": "729019", "url": "https://it.wikipedia.org/wiki?curid=1529473", "title": "Gaston de Foix-Nemours", "text": "Origini familiari.\nGaston era il figlio primogenito dell'infante di Navarra, Visconte di Narbona e conte di \u00c9tampes Jean de Foix e di Marie d'Orl\u00e9ans.Gaston era perci\u00f2 cugino dei re di Navarra Francesco Febo e Caterina, da parte di padre e quindi era nipote di Luigi XII di Francia, da parte di madre. La sua famiglia veniva dal mezzogiorno francese ed era imparentata con i regnanti di Navarra. Tipica stirpe della nobilt\u00e0 francese di spada vantava una lunga tradizione nel mestiere delle armi; suo nonno Gastone IV di Foix combatt\u00e9 gli inglesi in Guienna nella Guerra dei Cent'anni e partecip\u00f2 alla battaglia di Castillon, suo padre fu pretendente alla corona di Navarra, i suoi cugini Odet de Foix, Thomas de Foix-Lescun e Andr\u00e9 de Foix combatterono tutti nelle Guerre d'Italia, e tutti vi morirono.\nSua madre Marie d'Orleans era la sorella di Luigi XII. Il suo nonno materno, Carlo di Valois-Orl\u00e9ans, ferito ad Agincourt e rimasto per 25 anni prigioniero in Inghilterra, era cavaliere dell'Ordine del Toson d'oro.\nBiografia.\nNel 1500 successe al padre come conte di \u00c9tampes e visconte di Narbona. Nel 1505 aveva ceduto il titolo di Visconte di Narbona al Re, ottenendo in cambio, il 19 novembre 1507, la nomina a Duca di Nemours e quindi Pari di Francia (registrato il 14 gennaio 1508). Di Gaston de Foix da una descrizione Luigi da Porto in una sua lettera:\n\"...di statura piccolo, di pelo biondo, di grandissima indole e di guardatura regale e quasi divina. Leggiadrissimo nel corpo e ne' vestimenti onorato, era in lui grandissima liberalit\u00e0; tanto ch'egli usava mentre ch'era nell'esercito di non porsi a mangiare, se prima non fossero stati chiamati tutti gli amici nella sua mensa. Era tutto soggetto, com'\u00e8 costume d'ogni cuore valoroso, alle passioni d'amore; non per\u00f2 in guisa che a quelle posponesse la gloria delle armi e tralasciasse di quelle alcun degno fatto.\"\nGovernatore di Milano.\nGaston de Foix fu con Luigi XII nella sua discesa in Italia contro la Repubblica di Venezia, partecip\u00f2 alla vittoriosa battaglia di Agnadello. Il 25 giugno 1511 venne nominato governatore di Milano al posto di Charles d'Amboise e nello stesso anno, ventunenne, fu nominato comandante dell'Armata Reale in Italia durante la Guerra della Lega di Cambrai. Nel novembre dello stesso anno fronteggi\u00f2 l'armata svizzera chiamata dal papa a riprendere il Ducato di Milano. Il Foix concentr\u00f2 tutte le vettovaglie nelle piazzeforti, a Gallarate cerc\u00f2 invano di procurar battaglia alla testa di 500 lance, 200 uomini d'arme del Re e numerose artiglierie, ma gli svizzeri rifiutarono. Scarsi di vettovaglie e privi dello stipendio promesso, le fanterie elvetiche rientrarono in Svizzera.\n\"La folgore d'Italia\".\nAssicurata la Lombardia, il Foix mosse verso sud dove l'esercito ispano-pontificio posto sotto il comando del Vicer\u00e9 di Napoli Raimondo di Cardona aveva riconquistato tutte le terre del Ducato di Ferrara oltre il Po. L'armata radunata a Imola contava un migliaio di uomini d'arme spagnoli, 800 cavalieri, 8.000 fanti e numerose artiglierie, pi\u00f9 un nutrito seguito di baroni e signorie del Regno di Napoli al seguito del vicer\u00e9; a questi si aggiungevano 800 uomini d'arme, 800 cavalleggeri e 8.000 fanti forniti dal papa e guidati da Fabrizio Colonna e Marcantonio Colonna, poich\u00e9 il generale Prospero Colonna, sdegnato di dover servire sottoposto al Cardona, si disse indisponibile a guidare l'esercito. Con queste forze il vicer\u00e9 decise d'assedire Bologna, dove Gaston de Foix aveva inviato Odet de Foix con 2000 lanzichenecchi e 200 lance. L'esercito francese, raccolto a Finale si mosse all'alba, sotto una bufera di neve ed entr\u00f2 l'indomani per Porta San Felice a Bologna, contava di 1300 lance, 6.000 lanzichenecchi e 8.000 tra fanti francesi e italiani. Saputa la venuta dei francesi, Raimondo de Cardona si ritir\u00f2 a Imola. Liberata cos\u00ec Bologna il Foix prosegu\u00ec verso Brescia, appena presa dai veneziani. L'avanzata francese fu rapidissima malgrado le nevi e il freddo, tanto che colse l'esercito veneziano ancora disorganizzato e ancora disperso. Un primo scontro fu nelle vicinanze d'Isola della Scala. Gaston de Foix schier\u00f2 700 uomini d'arme e 3000 fanti contro 300 uomini d'arme, 400 cavalleggeri e 12000 fanti al comando di Giampaolo Baglioni. Le cariche della cavalleria francese ruppero gli squadroni veneziani che volti in fuga lasciarono sul campo due cannoni e quasi 300 tra morti e feriti. L'avanzata continu\u00f2 rapida fino a Brescia, non appena fatto campo il Foix ordin\u00f2 immediatamente l'assalto delle mura cittadine presso la Porta della Pusterla, facilmente presa. Il giorno dopo furono dettate le condizioni alla citt\u00e0, il Foix si diceva disponibile a salvare beni e popolo eccetto i veneziani, ma Andrea Gritti rifiut\u00f2.\nAssedio di Brescia.\nLa mattina del 18 febbraio 1512 Gaston de Foix scelse 400 uomini d'arme appiedati e 6.000 tra guasconi e lanzichenecchi con i cui penetr\u00f2 nella citt\u00e0 senza troppi intralci, poich\u00e9 i soldati veneziani e la guarnigione cittadina si era ritirata nel Duomo vecchio. La battaglia fu feroce e alla fine i veneziani cedettero, nel frattempo l'esercito francese entrava tutto nella citt\u00e0. Il Foix aveva espressamente ordinato che finch\u00e9 fossero continuati i combattimenti nessuno si abbandonasse a saccheggi, pena la morte. Dei 500 uomini d'arme, 800 cavalleggeri, 8000 fanti schierati dai veneziani ne morirono circa 8.000; i caduti francesi furono 5.000. Nella battaglia rimase gravemente ferito il Cavalier Baiardo e il comandante La Palice.\nConquistata la citt\u00e0 il Foix acconsent\u00ec al saccheggio che fu particolarmente cruento, molti bresciani furono passati a fil di spada. Andrea Gritti fu imprigionato, Luigi Avogadro e i figli Pietro e Francesco vennero pubblicamente giustiziati mentre la citt\u00e0 veniva volutamente abbandonata alle razzie dei soldati.\nDella celerit\u00e0 straordinaria della campagna del Foix dice il Guicciardini:\n\"Fu celebrato per queste cose per tutta la cristianit\u00e0 con somma gloria il nome Fois, che con la ferocia e la celerit\u00e0 sua avesse, in tempo di quindici d\u00ec, costretto l'esercito ecclesiastico e spagnolo a partirsi dalle mura di Bologna, rotto alla campagna Giampaolo Baglioni con parte delle genti de' viniziani, recuperata Brescia con tanta strage de' soldati e del popolo; di maniera che per universale giudicio si confermava, non avere, gi\u00e0 parecchi secoli, veduta in Italia nelle opere militari una cosa somigliante.\"\nLa battaglia di Ravenna.\nNel marzo del 1512 Gaston si era garantito un saldo controllo dell'Italia settentrionale e diresse le truppe a sud con l'intento di prendere Ravenna. Cardona port\u00f2 le truppe cautamente vicine alle linee francesi per guadagnare una forte posizione difensiva. Gaston poteva contare su circa 23.000 soldati, 8.500 dei quali erano lanzichenecchi, e 54 pezzi d'artiglieria (con il supporto di Alfonso I d'Este). Cardona su meno di 16.000 combattenti e 30 pezzi di artiglieria. La guarnigione cittadina contava circa 5.000 uomini. Gaston invi\u00f2 un formale invito al combattimento a Cardona che prontamente accett\u00f2.\nLa decisiva battaglia di Ravenna venne combattuta l'11 aprile del 1512. Gli spagnoli avevano alle spalle il fiume Ronco e mantenevano un fronte abbastanza sicuro grazie agli ostacoli e ai fossati preparati dal famoso geniere Pedro Navarro. Gaston lasci\u00f2 2.000 uomini a sorvegliare Ravenna e mosse il resto dei suoi uomini contro Cardona. I francesi formarono un semicerchio attorno ai fossati nemici e cominciarono a sparare dai fianchi verso le postazioni spagnole. Il fuoco nemico non preoccup\u00f2 la ben protetta fanteria spagnola ma la cavalleria sub\u00ec pesantemente l'attacco e si lanci\u00f2 all'assalto dei francesi senza alcun ordine. I francesi li respinsero senza difficolt\u00e0 e contrattaccarono. Un'ora di lotta sanguinosa venne combattuta tra spagnoli e lanzichenecchi nelle trincee finch\u00e9 i due cannoni che Gaston aveva mandato dietro le linee spagnole aprirono il fuoco sulla retroguardia nemica causando enormi danni e ingenti perdite.\nLa battaglia era vinta ma durante l'attacco Gaston, che aveva personalmente condotto una carica di cavalleria contro la fanteria di Cardona, venne ucciso. I francesi avevano perso 9.000 uomini; gli spagnoli quasi l'intera armata e avevano sub\u00ecto la cattura di Pedro Navarro. La morte di Gaston de Foix fu per\u00f2 un colpo durissimo per i francesi e l'esito delle guerre italiane sarebbe forse stato diverso se il giovane e impetuoso comandante fosse sopravvissuto.\nIl re di Francia Francesco I commission\u00f2 per il condottiero il grandioso \"Monumento funebre a Gaston de Foix\" allo scultore lombardo Agostino Busti detto il Bambaia, realizzato tra il 1515 e il 1523, rimasto incompiuto a seguito della cacciata dei francesi da Milano, oggi \u00e8 conservato tra i Musei del Castello Sforzesco e i Musei Civici di Torino."}
{"id": "1529475", "revid": "287204", "url": "https://it.wikipedia.org/wiki?curid=1529475", "title": "Serie A 1967-1968 (pallavolo maschile)", "text": "La Serie A maschile FIPAV 1967-68 fu la 23\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Ruini Firenze dopo uno spareggio vinto per 3-1 (15-12, 9-15, 15-5, 16-14) a Faenza contro la Salvarani Parma, il 23 maggio 1968."}
{"id": "1529476", "revid": "1305772", "url": "https://it.wikipedia.org/wiki?curid=1529476", "title": "Gastone di Foix", "text": ""}
{"id": "1529478", "revid": "97701", "url": "https://it.wikipedia.org/wiki?curid=1529478", "title": "Gastone de Foix", "text": ""}
{"id": "1529479", "revid": "97701", "url": "https://it.wikipedia.org/wiki?curid=1529479", "title": "Gastone de Foix-Nemours", "text": ""}
{"id": "1529480", "revid": "1305772", "url": "https://it.wikipedia.org/wiki?curid=1529480", "title": "De M\u00e9rode", "text": ""}
{"id": "1529483", "revid": "287204", "url": "https://it.wikipedia.org/wiki?curid=1529483", "title": "Lukas Bauer", "text": ""}
{"id": "1529486", "revid": "767487", "url": "https://it.wikipedia.org/wiki?curid=1529486", "title": "Abstract Rude", "text": ""}
{"id": "1529489", "revid": "104216", "url": "https://it.wikipedia.org/wiki?curid=1529489", "title": "Microsoft Systems Management Server", "text": "Microsoft Systems Management Server (SMS) \u00e8 un software di amministrazione dei sistemi, prodotto da Microsoft per la gestione di grandi sistemi di computer basati su Windows. SMS fornisce controllo remoto, gestione delle patch, distribuzione del software, inventari hardware e software. Una funzione opzionale \u00e8 quella del deployment di sistemi operativi che richiede l'installazione del SMS 2003 OS Deployment Feature Pack. La versione attuale \u00e8 la System Center 2012 Configuration Manager.\nDescrizione.\nCi sono state tre principali iterazioni di SMS. Le versioni 1.x del prodotto definiscono l'ambito di gestione del server di controllo (il sito) nei termini in cui viene gestito il dominio NT. Dalle versioni 2.x, il paradigma del sito passa ai gruppi di sottoreti con cui vengono gestiti insieme. Con SMS 2003, il sito pu\u00f2 essere definito come uno o pi\u00f9 siti di Active Directory.\nLa maggiore differenza tra le versioni 2.x e SMS 2003 \u00e8 l'introduzione di Advanced Client. Advanced Client comunica con una infrastruttura di gestione pi\u00f9 scalabile, chiamata Management Point. Un Management Point (MP) pu\u00f2 gestire fino a 25.000 Advanced Client.\nL'Advanced Client viene introdotto per fornire una soluzione al problema di gestire i portatili che si connettono ad una rete aziendale da molteplici localit\u00e0 e non dovrebbero sempre scaricarsi i dati sempre dalla stessa posizione (sebbene debbano sempre ricevere i criteri dal proprio sito). Quando un Advanced Client \u00e8 in un'altra localit\u00e0 (sito SMS), pu\u00f2 utilizzare un punto di distribuzione locale (MP) per scaricare o eseguire un programma in modo da salvaguardare la banda di rete attraverso la WAN."}
{"id": "1529490", "revid": "110157", "url": "https://it.wikipedia.org/wiki?curid=1529490", "title": "Luk\u00e1\u0161 Bauer", "text": "Biografia.\nOriginario di Bo\u017e\u00ed Dar e attivo dal gennaio del 1996, in Coppa del Mondo ha esordito il 13 dicembre 1997 nella 10\u00a0km a tecnica classica della Val di Fiemme (54\u00ba), ha ottenuto il primo podio il 3 marzo 2002 nella sprint a squadre a tecnica libera di Lahti (3\u00ba) e la prima vittoria il 18 gennaio 2003 nella 15\u00a0km a tecnica libera di Nov\u00e9 M\u011bsto na Morav\u011b. Nella stagione 2007-2008 si \u00e8 aggiudicato la Coppa del Mondo generale e quella di distanza; ha ottenuto l'ultima vittoria nel circuito, nonch\u00e9 ultimo podio, il 30 novembre 2013 a Kuusamo.\nIn carriera ha partecipato a cinque edizioni dei Giochi olimpici invernali, (45\u00ba nella 10\u00a0km, 33\u00ba nella 30\u00a0km, 32\u00ba nell'inseguimento), (6\u00ba nella 30\u00a0km, 8\u00ba nella 50\u00a0km, 12\u00ba nell'inseguimento, 7\u00ba nella staffetta), (2\u00ba nella 15 km, 16\u00ba nella 50 km, 10\u00ba nell'inseguimento, 9\u00ba nella staffetta), (3\u00ba nella 15 km, 12\u00ba nella 50 km, 7\u00ba nell'inseguimento, 3\u00ba nella staffetta) e (5\u00ba nella 15 km, 31\u00ba nella 50 km, 8\u00ba nella staffetta), e a undici dei Campionati mondiali, vincendo due medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nHS = partenza a handicap\nMS = partenza in linea\nPU = inseguimento\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nMS = partenza in linea\nPU = inseguimento\nTC = tecnica classica\nTL = tecnica libera"}
{"id": "1529491", "revid": "767487", "url": "https://it.wikipedia.org/wiki?curid=1529491", "title": "Ahmad (rapper)", "text": "Discografia.\nAlbum.\ncon 4th Avenue Jones:\nSingoli.\ncon 4th Avenue Jones:"}
{"id": "1529496", "revid": "339392", "url": "https://it.wikipedia.org/wiki?curid=1529496", "title": "Campionati del mondo di sci nordico 2005", "text": ""}
{"id": "1529497", "revid": "339392", "url": "https://it.wikipedia.org/wiki?curid=1529497", "title": "Campionati del mondo di sci nordico 2003", "text": ""}
{"id": "1529499", "revid": "339392", "url": "https://it.wikipedia.org/wiki?curid=1529499", "title": "Campionati del mondo di sci nordico 2001", "text": ""}
{"id": "1529500", "revid": "339392", "url": "https://it.wikipedia.org/wiki?curid=1529500", "title": "Campionati del mondo di sci nordico 1999", "text": ""}
{"id": "1529501", "revid": "339392", "url": "https://it.wikipedia.org/wiki?curid=1529501", "title": "Campionati del mondo di sci nordico 1997", "text": ""}
{"id": "1529502", "revid": "339392", "url": "https://it.wikipedia.org/wiki?curid=1529502", "title": "Campionati del mondo di sci nordico 1995", "text": ""}
{"id": "1529503", "revid": "339392", "url": "https://it.wikipedia.org/wiki?curid=1529503", "title": "Campionati del mondo di sci nordico 1993", "text": ""}
{"id": "1529504", "revid": "339392", "url": "https://it.wikipedia.org/wiki?curid=1529504", "title": "Campionati del mondo di sci nordico 1991", "text": ""}
{"id": "1529505", "revid": "339392", "url": "https://it.wikipedia.org/wiki?curid=1529505", "title": "Campionati del mondo di sci nordico 1989", "text": ""}
{"id": "1529506", "revid": "339392", "url": "https://it.wikipedia.org/wiki?curid=1529506", "title": "Campionati del mondo di sci nordico 1987", "text": ""}
{"id": "1529507", "revid": "339392", "url": "https://it.wikipedia.org/wiki?curid=1529507", "title": "Campionati del mondo di sci nordico 1985", "text": ""}
{"id": "1529508", "revid": "767487", "url": "https://it.wikipedia.org/wiki?curid=1529508", "title": "A.L.T.", "text": ""}
{"id": "1529511", "revid": "339392", "url": "https://it.wikipedia.org/wiki?curid=1529511", "title": "Campionati del mondo di sci nordico 1982", "text": ""}
{"id": "1529512", "revid": "289247", "url": "https://it.wikipedia.org/wiki?curid=1529512", "title": "Campionati del mondo di sci nordico 1980", "text": ""}
{"id": "1529513", "revid": "339392", "url": "https://it.wikipedia.org/wiki?curid=1529513", "title": "Campionati del mondo di sci nordico 1978", "text": ""}
{"id": "1529514", "revid": "289247", "url": "https://it.wikipedia.org/wiki?curid=1529514", "title": "Campionati del mondo di sci nordico 1976", "text": ""}
{"id": "1529515", "revid": "339392", "url": "https://it.wikipedia.org/wiki?curid=1529515", "title": "Campionati del mondo di sci nordico 1974", "text": ""}
{"id": "1529516", "revid": "289247", "url": "https://it.wikipedia.org/wiki?curid=1529516", "title": "Campionati del mondo di sci nordico 1972", "text": ""}
{"id": "1529517", "revid": "339392", "url": "https://it.wikipedia.org/wiki?curid=1529517", "title": "Campionati del mondo di sci nordico 1970", "text": ""}
{"id": "1529518", "revid": "289247", "url": "https://it.wikipedia.org/wiki?curid=1529518", "title": "Campionati del mondo di sci nordico 1968", "text": ""}
{"id": "1529519", "revid": "339392", "url": "https://it.wikipedia.org/wiki?curid=1529519", "title": "Campionati del mondo di sci nordico 1966", "text": ""}
{"id": "1529520", "revid": "289247", "url": "https://it.wikipedia.org/wiki?curid=1529520", "title": "Campionati del mondo di sci nordico 1964", "text": ""}
{"id": "1529521", "revid": "339392", "url": "https://it.wikipedia.org/wiki?curid=1529521", "title": "Campionati del mondo di sci nordico 1962", "text": ""}
{"id": "1529522", "revid": "289247", "url": "https://it.wikipedia.org/wiki?curid=1529522", "title": "Campionati del mondo di sci nordico 1960", "text": ""}
{"id": "1529523", "revid": "339392", "url": "https://it.wikipedia.org/wiki?curid=1529523", "title": "Campionati del mondo di sci nordico 1958", "text": ""}
{"id": "1529524", "revid": "289247", "url": "https://it.wikipedia.org/wiki?curid=1529524", "title": "Campionati del mondo di sci nordico 1956", "text": ""}
{"id": "1529526", "revid": "339392", "url": "https://it.wikipedia.org/wiki?curid=1529526", "title": "Campionati del mondo di sci nordico 1954", "text": ""}
{"id": "1529527", "revid": "289247", "url": "https://it.wikipedia.org/wiki?curid=1529527", "title": "Campionati del mondo di sci nordico 1952", "text": ""}
{"id": "1529529", "revid": "339392", "url": "https://it.wikipedia.org/wiki?curid=1529529", "title": "Campionati del mondo di sci nordico 1950", "text": ""}
{"id": "1529530", "revid": "289247", "url": "https://it.wikipedia.org/wiki?curid=1529530", "title": "Campionati del mondo di sci nordico 1948", "text": ""}
{"id": "1529531", "revid": "767487", "url": "https://it.wikipedia.org/wiki?curid=1529531", "title": "Anybody Killa", "text": "Aliases.\nABK, come molti altri artisti della Psychopathic Records, nel corso della sua carriera si \u00e8 fatto riconoscere con diversi nickname fino ad arrivare al suo nome attuale, Anybody Killa."}
{"id": "1529543", "revid": "123316938", "url": "https://it.wikipedia.org/wiki?curid=1529543", "title": "Museo dell'aviazione polacca", "text": " \n \nIl Museo dell'aviazione polacca (polacco: \"Muzeum Lotnictwa Polskiego w Krakowie\") \u00e8 un importante museo di velivoli storici e motori aeronautici situato a Cracovia, in Polonia. Sorge sul sito dell'aeroporto abbandonato di Rakowice-Czy\u017cyny (polacco: \"lotnisko Krak\u00f3w-Rakowice-Czy\u017cyny\").\nCon la sua collezione di oltre 200 velivoli (dato del 2005) tra cui alianti, e oltre 100 motori aeronautici risulta tra i pi\u00f9 importanti musei mondiali del settore. Anche se sono diversi i velivoli esposti in fase iniziale di restauro il museo annovera tra le sue strutture esemplari rimasti gli unici a livello mondiale. Il museo inoltre ospita una vasta libreria e archivi fotografici dedicati all'aeronautica nazionale e mondiale.\nCollezione.\nVelivoli.\nIl museo \u00e8 in possesso di altri esemplari incompleti, molti dei quali situati nei magazzini.\nMotoaliante.\nIl museo \u00e8 in possesso di altri esemplari incompleti, molti dei quali situati nei magazzini."}
{"id": "1529545", "revid": "767487", "url": "https://it.wikipedia.org/wiki?curid=1529545", "title": "Apathy", "text": ""}
{"id": "1529550", "revid": "287204", "url": "https://it.wikipedia.org/wiki?curid=1529550", "title": "Pepe rosa", "text": ""}
{"id": "1529551", "revid": "156378", "url": "https://it.wikipedia.org/wiki?curid=1529551", "title": "Juri Chechi", "text": ""}
{"id": "1529552", "revid": "228587", "url": "https://it.wikipedia.org/wiki?curid=1529552", "title": "Pepe lungo", "text": ""}
{"id": "1529556", "revid": "843557", "url": "https://it.wikipedia.org/wiki?curid=1529556", "title": "Robert Schwartzman", "text": "Biografia.\n\u00c8 il figlio del produttore Jack Schwartzman e dell'attrice Talia Shire. Suo fratello \u00e8 Jason Schwartzman, attore e batterista del gruppo dei Phantom Planet. Come membro della hollywoodiana famiglia Coppola, uno dei suoi cugini \u00e8 Nicolas Cage, e Francis Ford Coppola \u00e8 suo zio. Il suo nonno materno \u00e8 Carmine Coppola; in suo onore Robert aggiunse il nome del nonno al suo. Nel 1994, a 12 anni, perde il padre, morto per un cancro al pancreas.\nCarmine ha frequentato la Windward School a Los Angeles, California. Nel 2004 \u00e8 presente ad un concerto tributo ai Ramones per il trentesimo anniversario della fondazione del gruppo (immortalato nel film-documentario \"\") insieme a Henry Rollins dei Black Flag, Steve Jones dei Sex Pistols, Brett Gurewitz dei Bad Religion, Tim Armstrong dei Rancid ed altri ancora."}
{"id": "1529561", "revid": "1305772", "url": "https://it.wikipedia.org/wiki?curid=1529561", "title": "Mauro Berrettini", "text": "Biografia.\nHa studiato presso l'Istituto d'arte di Siena e il Liceo Artistico di Carrara. Dopo avere insegnato Educazione Artistica nelle scuole si \u00e8 dedicato attivamente alla scultura.\nNel 1981 ha collaborato con artisti di fama internazionale, quali Pietro Cascella, Gi\u00f2 Pomodoro, Costantino Nivola e Joe Tilson, al progetto \"Campo del Sole\" in localit\u00e0 Punta Navaccia, nel comune di Tuoro sul Trasimeno sul Lago Trasimeno. \nNel 1984 ha realizzato l'ambientazione di piazza Artemio Franchi a Siena. Ha quindi continuato a collaborare a progetti di scultura collettivi in contesti ambientali particolari e quartieri urbani. Tra questi il parco scultoreo realizzato per il nuovo quartiere dell'Agrestone a Colle Val d'Elsa.\n\u00c8 autore di fontane e sculture monumentali in diverse citt\u00e0 italiane. \"La Pietra Sospesa\" \u00e8 una sua scultura che si trova nel Parco Sculture del Chianti. Ha tenuto due personali a Siena, dove vive e lavora, nel 1984 e nel 1999."}
{"id": "1529569", "revid": "287204", "url": "https://it.wikipedia.org/wiki?curid=1529569", "title": "Pap\u00e0 Gambalunga (serie animata)", "text": " \u00e8 un anime basato sul romanzo \"Pap\u00e0 Gambalunga\" del 1912 di Jean Webster, e prodotto dalla \"Nippon Animation\" in collaborazione con la \"Fuji Television\" nel 1990. La serie si compone di 40 episodi, trasmessi per la prima volta in Italia nel 1991 su Italia 1.\nLa regia \u00e8 di Kazuyoshi Yokota, mentre il character design \u00e8 di Sh\u016bichi Seki, lo stesso di altre serie famosissime come \"Peline Story\", \"Tom Story\" e \"Lucy May\". Nello studio grafico dei personaggi, soprattutto in quello di Judy Abbot con le sue caratteristiche trecce, Shuichi Seki si \u00e8 ispirato ai disegni di Jean Webster che accompagnano il romanzo fin dalla sua prima edizione.\nLa serie fa parte del progetto World Masterpiece Theater (Sekai Meisaku Gekijo) della Nippon Animation.\nTrama.\nAntefatto (ep. 1-2).\nJudy Abbot \u00e8 una trovatella. I suoi genitori l'abbandonarono ancora in fasce davanti ad una chiesa in un misero quartiere di New York, e fino a 14 anni ha sempre vissuto presso l'orfanotrofio \"John Greer\". Dei suoi genitori non sa nulla: il suo cognome \u00e8 stato preso dall'elenco telefonico (Abbot \u00e8 il primo della lista) e il suo nome da una tomba del vicino cimitero.\nTerminate le scuole medie, il suo destino sembra quello di essere avviata al lavoro, ma il presidente del comitato dell'istituto, colpito dal suo talento nella scrittura, decide di diventare suo tutore offrendole la possibilit\u00e0 di frequentare le scuole superiori. L'ignoto benefattore che desidera rimanere anonimo (si far\u00e0 chiamare John Smith) pone come unica condizione che Judy gli scriva periodicamente per tenerlo al corrente dei suoi progressi nello studio e nella vita. L'unica immagine che Judy ha di questo eccentrico personaggio, \u00e8 la sua lunga ombra dalle gambe sottili proiettata contro una parete dalla luce radente dei fari della sua automobile: la ragazza decider\u00e0 quindi di soprannominare il suo tutore \"Pap\u00e0 Gambalunga\".\nPrimo anno (ep. 3-12).\nJudy, dal misero orfanotrofio dove aveva vissuto fino ad allora, si trova catapultata nel New Jersey alla Scuola superiore \"Abramo Lincoln\", uno dei pi\u00f9 rinomati college femminili statunitensi, frequentato da ragazze dell'alta borghesia. Tiene fede all'impegno che ha con il suo tutore ed inizia subito quella che diventer\u00e0 una lunga corrispondenza-diario, descrivendogli la sua vita all'interno del college e le sue due compagne di stanza: la timida e dolce Sallie McBright e la viziata ed altezzosa Julia Pendleton. Il tutore, per proteggere il suo anonimato, non risponder\u00e0 mai di persona alle lettere della ragazza: lo far\u00e0 solo tramite il suo segretario Walter Griggs.\nJudy \u00e8 profondamente grata a pap\u00e0 Gambalunga per la possibilit\u00e0 di studiare che le ha offerto, ed \u00e8 risoluta nello sfruttare al massimo questa occasione unica. Si rende per\u00f2 presto conto che sia il suo carattere generoso e solare, sia le sue origini di trovatella non le permetterebbero mai di essere accettata nell'ipocrita ambiente altolocato in cui si trova e che lei tanto odia. Ecco che Judy \u00e8 costretta a fingersi un'altra agli occhi di tutti: nasce quindi la nuova Judy, una ragazza alto-borghese che ha vissuto fino ad allora in una grande villa e che ora, dopo la morte dei genitori, ha un tutore legale che amministra il suo ricco patrimonio. Questa bugia, apparentemente innocente, segner\u00e0 profondamente e drammaticamente il seguito della storia.\nL'unico personaggio che a questo punto conosce la vera identit\u00e0 di Judy \u00e8 il suo misterioso Pap\u00e0 Gambalunga, che rimarr\u00e0 quindi per la ragazza l'unico legame con la realt\u00e0 della sua vera personalit\u00e0. Per questo col passare del tempo tra i due si stabilir\u00e0 lentamente un vero rapporto padre-figlia, lei che gli dimostra la sua riconoscenza e che lo elegge suo confidente, l'unico a condividere con lei un segreto che diventa via via sempre pi\u00f9 pesante, lui che le regge il gioco, aiutandola a tenere nascosta la sua vera identit\u00e0, sorvegliandola in modo discreto, proteggendola e in fondo viziandola con bellissimi regali, tentando di esaudire ogni suo desiderio.\nJudy, la \"falsa\" Judy, s'inserisce quindi facilmente nella vita del college e dimostra ben presto di essere brillante negli studi, con un grande talento per la letteratura. Il suo racconto \"Dalla mia torre\" verr\u00e0 pubblicato sul giornale della scuola, onore mai concesso fino ad allora ad una studentessa del primo anno. Unico neo \u00e8 il rapporto problematico con Julia, la sua compagna di stanza, che mal sopporta il carattere troppo alla mano di Judy e che comincia a sospettare della sua vera identit\u00e0.\nIn tutto questo, s'inserisce in primavera l'improvvisa visita alla scuola di Jervis Pendleton, il giovane zio di Julia, al quale Judy \u00e8 costretta suo malgrado a far visitare il campus. Jervis \u00e8 il tipico rappresentante di quella umanit\u00e0 che Judy odia: ricco, eccentrico, scostante. Durante la sua visita per\u00f2 la ragazza si render\u00e0 conto che Jervis non \u00e8 quel personaggio terribile che si era immaginata, e quella mezza giornata in sua compagnia rimarr\u00e0 a lungo impressa nella sua mente.\nArriva l'estate e la scuola chiude. Judy non ha un posto dove andare, tranne l'orfanotrofio ed in una sua lettera implora Pap\u00e0 Gambalunga di trovarle un altro posto dove trascorrere le vacanze. Il suo tutore le offrir\u00e0 il soggiorno presso la fattoria \"Lock Willow\" di propriet\u00e0 degli anziani coniugi Semple. Judy si far\u00e0 ben presto apprezzare dai Semple: con il suo carattere generoso e solare dimostrer\u00e0 di non essere quella ragazzina viziata che la sua provenienza da un college frequentato dalla ricca borghesia potrebbe far supporre. Inoltre verr\u00e0 presto alla luce una strana coincidenza: la fattoria era in passato di propriet\u00e0 di Jervis Pendleton, che l'aveva regalata alla signora Semple, la sua vecchia balia, in segno di riconoscenza. Jervis \u00e8 considerato quasi come un figlio dai due anziani e il fatto di avere un amico in comune rafforzer\u00e0 profondamente il legame tra Judy e i Semple, che poco a poco, vedranno in lei quello che era stato tanti anni prima il piccolo Jervis.\nSecondo anno (ep. 13-30).\nLe ragazze del college stanno diventando grandi. Judy fra poco compir\u00e0 16 anni e come tutte le sue compagne comincia a pensare al futuro. Si rende presto conto che quello che pi\u00f9 desidera \u00e8 di essere indipendente e padrona della sua vita. Vuole pagarsi lei stessa gli studi, perci\u00f2 trova lavoro come istitutrice presso una famiglia, tentando nel frattempo di vendere i suoi racconti. Inoltre eccelle negli esami tanto da vincere una borsa di studio per l'universit\u00e0. E qui iniziano i primi contrasti con il suo tutore, che non vede di buon occhio la sua volont\u00e0 d'indipendenza e che le imporr\u00e0 di dare le dimissioni da istitutrice.\nIntanto Judy fa la conoscenza di Jimmy McBright, fratello maggiore di Sallie, la sua compagna di stanza; inoltre le visite di Jervis Pendleton al college si faranno pi\u00f9 frequenti e Judy scoprir\u00e0 di essere sempre pi\u00f9 affascinata dallo zio di Julia.\nArriva di nuovo l'estate e Judy viene invitata da Jimmy a passare le vacanze a casa sua e dei suoi genitori. In realt\u00e0 il ragazzo si \u00e8 innamorato di Judy, ma non \u00e8 ricambiato visto che lei continua a considerarlo come un fratello maggiore. Judy \u00e8 comunque contenta dell'invito, ma Pap\u00e0 Gambalunga, stranamente, la obbliga a rinunciare, imponendole di nuovo e in malo modo il ritorno alla fattoria Lock Willow.\nQui i rapporti tra Judy e il suo Pap\u00e0 Gambalunga s'incrinano profondamente: lei non riesce a comprendere l'ordine ingiusto che il suo tutore le ha imposto (tra l'altro neppure il segretario di John Smith sembra capirlo), ma \u00e8 costretta suo malgrado ad obbedire.\nAlla fattoria la ragazza ha due liete sorprese: la prima \u00e8 la lettera di un editore che le comunica di aver acquistato un suo racconto, la seconda \u00e8 la visita a sorpresa di Jervis. Al di l\u00e0 dei rapporti formali (Judy continua a chiamarlo \"signor Pendleton\" e a dargli del \"Lei\") tra i due nasce una strana alchimia: la ragazza elegger\u00e0 Jervis suo nuovo confidente e passer\u00e0 con lui delle vacanze indimenticabili. In autunno, al suo ritorno a scuola, si render\u00e0 conto di essere profondamente innamorata.\nTerzo anno (ep. 31-40).\nOrmai a Judy, presa dallo studio, rimane poco tempo per pensare ad altro. Il rapporto con Jervis si far\u00e0 per\u00f2 sempre pi\u00f9 profondo fino a che i due dichiareranno reciprocamente il loro amore. Julia, la nipote di Jervis, \u00e8 profondamente cambiata e maturata. Smessi i panni della ragazzina viziata, si riveler\u00e0 la pi\u00f9 grande amica di Judy, aiutandola nel rapporto con il suo giovane zio, in contrasto anche con la volont\u00e0 della sua famiglia. Ma Judy, la \"vera\" Judy, sa che la storia con Jervis non pu\u00f2 avere un futuro. Sa che lui \u00e8 innamorato della \"falsa\" Judy, la ricca ragazza dell'alta borghesia che Judy sta impersonando e che non accetterebbe mai una ragazza povera, proveniente da un misero orfanotrofio. Quando Jervis le chieder\u00e0 di sposarlo, lei non trover\u00e0 il coraggio di confessargli la verit\u00e0 e sar\u00e0 quindi costretta a rifiutare, facendogli credere di non essere mai stata innamorata di lui.\nOra Judy si scopre sola. Si rende conto che tutti i suoi amici e l'uomo che pi\u00f9 ama, in realt\u00e0 non vogliono bene a lei, ma ad una persona che non esiste, e sa che se scoprissero la verit\u00e0, la scaccerebbero. Le rimane soltanto il suo Pap\u00e0 Gambalunga, l'unico a conoscere la sua vera identit\u00e0 e l'unico a volerle bene per quello che \u00e8 e non per ci\u00f2 che sembra. La ragazza in una lunga lettera gli fa comprendere tutta la sua disperazione e i motivi che l'hanno spinta ad agire come ha fatto con Jervis, pregandolo come ultima cosa di venire alla cerimonia di consegna dei diplomi per poterlo finalmente conoscere.\nJudy \u00e8 una delle allieve pi\u00f9 brillanti del corso, e riceve l'onore di tenere il discorso di commiato durante la cerimonia della consegna dei diplomi. Ha ottenuto esattamente tutto quello per cui aveva lottato: ha sfruttato a pieno l'occasione di studiare che il suo tutore le aveva concessa superando a pieni voti gli esami finali, potr\u00e0 andare all'universit\u00e0 con la borsa di studio che si \u00e8 conquistata e sar\u00e0 quindi finalmente indipendente, ma ha pagato a caro prezzo il suo successo.\nPer il suo sogno americano ha venduto la propria anima, rinunciando per sempre alla stima e all'affetto delle persone a cui voleva bene.\nDurante il suo discorso, trover\u00e0 finalmente il coraggio di confessare la verit\u00e0 e la sua vera identit\u00e0 di misera trovatella davanti ad un uditorio attonito, manifestando la sua profonda riconoscenza e il suo grande affetto verso il tutore che ancora non conosce e che crede sia in mezzo al pubblico.\nImprovvisamente per\u00f2 sopraggiunge il segretario di John Smith, ossia Walter Griggs, con una terribile notizia. Il suo tutore non \u00e8 venuto alla cerimonia perch\u00e9 gravemente malato: Judy dovr\u00e0 affrettarsi a raggiungere la sua casa a New York per incontrarlo prima che sia troppo tardi. E qui inizier\u00e0 il disperato viaggio di Judy, che si rende conto di stare perdendo l'unica persona che conti veramente per lei, l'unico che le ha sempre voluto bene per ci\u00f2 che era, e che ormai considera suo padre.\nFinalmente, giunta a casa del suo tutore ormai in fin di vita, scoprir\u00e0 l'incredibile vera identit\u00e0 di Pap\u00e0 Gambalunga: il tutore altri non \u00e8 che lo stesso Jervis!\nL'anime finisce con il matrimonio tra Judy e Jervis.\nDal romanzo all'anime.\nLa serie animata \u00e8 tratta da Daddy Long Legs di Jean Webster, un romanzo epistolare del 1912 ambientato nello stesso periodo, che \u00e8 costituito quasi interamente dalle lettere che la protagonista Jerusha/Judy scrive a Pap\u00e0 Gambalunga. La trama dell'anime \u00e8 abbastanza fedele alla storia originale e le lettere del romanzo sono semplicemente tradotte negli avvenimenti dell'anime. Ci sono per\u00f2 alcuni punti che si distaccano dal romanzo originale:\nCitazioni.\nL'anime, pur rispettando la trama, contiene inoltre numerose scene e interi episodi non presenti nel romanzo. Alcuni di questi avvenimenti \"aggiunti\" sono palesi citazioni dalle trasposizioni cinematografiche precedenti e principalmente del film \"Pap\u00e0 Gambalunga\" del 1955 con Fred Astaire:"}
{"id": "1529581", "revid": "146092", "url": "https://it.wikipedia.org/wiki?curid=1529581", "title": "Fontana del Nettuno (Piazza Cavour)", "text": ""}
{"id": "1529582", "revid": "594360", "url": "https://it.wikipedia.org/wiki?curid=1529582", "title": "Federazione Industria Musicale Italiana", "text": "La Federazione Industria Musicale Italiana, nota anche con l'acronimo FIMI, \u00e8 una federazione che rappresenta circa 2\u00a0500 imprese produttrici e distributrici in campo musicale e discografico.\n\u00c8 nata nel 1992 da una scissione della Associazione fonografici italiani da parte delle multinazionali discografiche e dal marzo 1995 si occupa di monitorare settimanalmente le vendite e la distribuzione delle pubblicazioni discografiche in Italia diffondendo le classifiche e le certificazioni ufficiali, dapprima in collaborazione con la Nielsen SoundScan, poi, a partire dal 2010, con GfK Italia.\n\u00c8 la fonte ufficiale per quanto riguarda i dati discografici italiani sulle vendite e le distribuzioni di album, raccolte, DVD musicali e download digitali.\nLa classifica dei singoli pi\u00f9 venduti in Italia, in vigore dal febbraio 1997, \u00e8 stata soppressa all'inizio del 2008, venendo sostituita definitivamente dalla gi\u00e0 esistente classifica dei brani pi\u00f9 scaricati dalla rete.\nNel 2013 \u00e8 stata creata la dicitura \"Top of the Music\" e il corrispondente logo per individuare e distinguere le classifiche e le certificazioni ufficiali.\nAttivit\u00e0 della FIMI.\nRelazioni istituzionali e lobbying.\nFIMI opera un servizio di monitoraggio quotidiano di tutti i procedimenti legislativi nazionali ed internazionali di interesse per la categoria; produce relazioni e proposte normative, nonch\u00e9 interfaccia i rappresentanti delle maggiori istituzioni nazionali e locali. Tramite la rappresentanza di Confindustria Cultura Italia e di IFPI a Bruxelles, FIMI opera in un network internazionale che presidia le maggiori istituzioni comunitarie e i consessi internazionali quali OMPI e OMC.\nRicerche e studi.\nFIMI raccoglie e diffonde dati e ricerche di settore, sia nazionale che internazionale, che consentono alle imprese di conoscere l'andamento e lo sviluppo del mercato. Le imprese associate possono accedere a dati economici e a studi realizzati dalle pi\u00f9 importanti societ\u00e0 di ricerca.\nAssistenza legale.\nGli associati possono consultare FIMI in relazione a problematiche legali riguardanti la tutela del copyright, le questioni previdenziali e i rapporti con la societ\u00e0 degli autori ed editori.\nClassifiche.\nLa Federazione Industria Musicale Italiana si occupa di stilare settimanalmente, dal venerd\u00ec al gioved\u00ec, le classifiche di vendita ufficiali in Italia delle diverse tipologie di pubblicazioni. In particolare, vengono pubblicate attualmente:\nPrecedentemente venivano pubblicate anche:\nCertificazioni.\nDopo polemiche su alcuni casi di autocertificazioni di dischi d'oro e platino, da parte delle case discografiche che non dichiaravano dati reali, dal 1\u00ba gennaio 2009/2010 FIMI, in collaborazione con GfK che rileva le vendite dei prodotti fisici e delle singole tracce online, ufficializza le certificazioni di vendita di ogni singola registrazione musicale pubblicata e venduta in Italia.\nLe certificazioni FIMI vengono pubblicate tramite il sito web ufficiale della federazione stessa. Tutti i dischi d'oro e di platino vengono consegnati sulla base dei dati raccolti da GfK Italia, con una copertura pari ai due terzi del mercato totale; al raggiungimento di una soglia pari ai due terzi di quella corrispondente all'assegnazione della certificazione, FIMI comunica tale risultato alla casa discografica interessata, che viene incaricata di certificare autonomamente l'eventuale raggiungimento del restante terzo di copie necessarie. Una volta ricevuta la dichiarazione di risposta dalla casa discografica, la certificazione viene ufficializzata da FIMI."}
{"id": "1529583", "revid": "287204", "url": "https://it.wikipedia.org/wiki?curid=1529583", "title": "FIMI", "text": ""}
{"id": "1529587", "revid": "21880", "url": "https://it.wikipedia.org/wiki?curid=1529587", "title": "Stefano Delle Chiaje", "text": "Biografia.\nStudi\u00f2 medicina a Napoli, dove fu allievo di Giuseppe Saverio Poli, con il quale inizi\u00f2 la compilazione della \"Testacea\", descrizione dei molluschi del Regno delle Due Sicilie; in seguito insegn\u00f2 anatomia patologica e svolse attivit\u00e0 di ricerca nel campo della teratologia. \n\u00c8 ricordato anche per le sue ricerche nell'ambito sia della botanica, e in special modo sulle piante officinali, sia della zoologia, con particolare riferimento alla tassonomia degli invertebrati del Regno di Napoli.\nNel 1822 divenne socio del Regio Istituto d'incoraggiamento alle scienze naturali, divenendone parte attiva per tutta la sua vita.\nNel suo \"Memorie sulla storia e notomia degli animali senza vertebre del Regno di Napoli\" (Napoli 1823-30), descrive la sua scoperta del sistema lacunare (piccole cavit\u00e0 e canalicoli che ospitano un liquido; \"trovasi questo sistema tra la pelle e i visceri addominali costituente particolari canali e lacune che si aprono in vari modi all'esterno o merc\u00e9 forami situati preso l'intestino retto...o sotto la superficie del piede o mediante numerose aperture allogate nel perimetro del piede...o in grazia di numerosa serie di forami esistente ai lati della teca di mezze vertebre...intorno al collo del piede...oppure in tutta la superficie del corpo...o finalmente per mezzo di un cunicolo dentro l'addome o ramificato o aperto in ambedue gli estremi merc\u00e9 varie vescichette\" (II, p. 27).\nDal 1846 tenne la cattedra di Anatomia.\nSi dedic\u00f2 inoltre allo studio e alla scrittura di trattati sulla farmacologia, tossicologia (tra i primi in Italia), anatomia umana e animale, parassitologia e botanica.\nIl suo contributo alla biologia conta anche la scoperta di sei specie di Oloturie, Hirudo sebetia (una sanguisuga terapeutica), distinse nel genere Siphunculus, le specie nudus e saccatus e descrisse il Cyclamen poli (un ciclamino).\nNel 1842 venne ammesso come socio all'Accademia Nazionale delle Scienze.\nDal 1846 al 1860 fu direttore del Museo di anatomia umana di Napoli, ampliandone le collezioni, sia con l'acquisizione dei reperti del Gabinetto Anatomico, sia con il proprio contributo di reperti teratologici e preparati di anatomia comparata.\nA seguito dell'unificazione italiana, i suoi lavori e la memoria del suo contributo alle scienze, furono nascosti e ostacolati dai successori."}
{"id": "1529590", "revid": "1904508", "url": "https://it.wikipedia.org/wiki?curid=1529590", "title": "\u00c9tienne de Gerlache", "text": "Esordi.\nNato nel piccolo comune di Biourge, nelle Ardenne, a diciott'anni, in un'epoca in cui i Paesi Bassi meridionali erano stati annessi al Primo Impero di Napoleone il Grande, de Gerlache si trasfer\u00ec a Parigi per studiarvi diritto, uscendone licenziato alla locale Scuola di diritto. Fu quindi nominato avvocato alla Corte di Cassazione francese.\nIl Regno Unito dei Paesi Bassi.\nL'Unione delle Opposizioni.\nRientr\u00f2 quindi in Belgio che, dal 1815, era stato unito ai Paesi Bassi nel Regno Unito dei Paesi Bassi, retto dalla Casa d'Orange-Nassau, nella persona del protestante Guglielmo I. Si trattava di un Regno costituzionale retto, tuttavia, da un governo profondamente conservatore, che, negli anni, giunse a scontentare viepi\u00f9 i liberali \"di sinistra\". Mentre scontentava anche gli esponenti cattolici dei Paesi Bassi meridionali gi\u00e0 spagnoli ed austriaci: uno \"scontento\" che de Gerlache rappresent\u00f2 agli Stati Generali dell'Aia, sino al fatidico 1830.\nSi trattava, insomma, di un terreno di coltura ideale per il nazionalismo proto-belga, che rendeva possibile un'\"unione\" (noi diremmo il \"connubio\") fra \"liberali radicali\" e cattolici.\nDe Gerlache ebbe il merito di avviare, gi\u00e0 dal 1825, il primo serio tentativo di questa \"Unione delle opposizioni\". Fallito questo, nel 1827, sempre a Liegi egli diede impulso al giornale cattolico 'Corriere della Mosa' (\"le Courier de la Meuse\") che cominciava a ravvicinare le proprie posizioni con il liberale 'Almanacco di Liegi' (\"Almanach de Li\u00e8ge\" o \"Mathieu Laensbergh\"). L\u2019'Unione' ebbe definita affermazione l'8 novembre 1828, allorch\u00e9 il liberale \"Il Corriere dei paesi Bassi\" (\"le Courier des Pays-Bas\"), edito a Bruxelles si alline\u00f2 su questa politica, con un allora famoso articolo a firma di Louis De Potter.\nUna carriera limitata a Liegi.\nNel frattempo, de Gerlache, pur venendo eslcuso da ogni responsabilit\u00e0 amministrativa nazionale, pot\u00e9 seguire una notevole carriera da notabile locale, nella citt\u00e0 di Liegi: luogo non secondario ma decisamente marginale nel contesto del protestante ed olandese Regno Unito dei Paesi Bassi: nel 1821 divenne consigliere della reggenza di Liegi; nel 1824 membro degli Stati Generali del Regno Unito dei Paesi Bassi; nel 1825 consigliere alla corte superiore di giustizia di Liegi.\nLa Rivoluzione belga.\nGli Stati Generali dell'Aia.\nLa relativa marginalizzazione della classe dirigente dei Paesi Bassi meridionali, della quale la marginalit\u00e0 della carriera del de Gerlache \u00e8 chiara testimonianza, continuava ad erodere le basi del consenso del regno di Guglielmo I, complice l'ormai realizzata \"Unione delle opposizioni\", fino a quando il successo della Rivoluzione di Luglio a Parigi non accese la miccia della rivolta di Bruxelles.\nIl 27 agosto 1830, nel corso della rivoluzione, agli inizi di una sollevazione a Liegi, de Gerlache cre\u00f2 una commissione di sicurezza pubblica per gestire la situazione.\nAll'inizio di settembre, egli si rec\u00f2 agli Stato Generali all'Aia, ove mise in guardia il sovrano riguardo alle conseguenze di un intervento militare contro le citt\u00e0 insorte del Belgio.\nIl 29 settembre, gli Stati Generali votarono la separazione amministrativa delle provincie meridionali da quelle del nord.\nDe Gerlache rientr\u00f2 in Belgio e venne nominato dal Governo provvisorio belga del 1830 presidente della commissione incaricata di elaborare la Costituzione belga.\nIl Congresso Nazionale.\nIl 27 ottobre, venne eletto al Congresso Nazionale del Belgio per il distretto di Liegi, quindi vicepresidente di tale assemblea.\nL\u00ec si pronunci\u00f2 per l'indipendenza del Belgio e l'adozione della forma istituzionale della monarchia costituzionale.\nAllorch\u00e9 il de Chokier venne eletto reggente, il 24 febbraio 1831, de Gerlache ne prese il posto come presidente del Congresso. Non solo, il reggente lo nomin\u00f2 anche Primo Ministro del primo governo del Belgio Indipendente. Tutti i suoi ministri, nominati dal reggente de Chokier, erano liberali (Albert Goblet, Alexandre Gendebien, Sylvain Van de Weyer, Charles de Brouck\u00e8re, Jean-Fran\u00e7ois Tielemans): ma il tentativo non dur\u00f2 che sei giorni (dal 26 febbraio al 4 marzo 1831), travolto dagli attacchi dei liberali contro de Gerlache, nonch\u00e9 dal grande tema della politica estera, volendo, il reggente, appoggiarsi esclusivamente sull'appoggio di Luigi Filippo di Francia.\nL'elezione di Leopoldo I a re dei Belgi.\nLa grande questione del momento era, infatti, l'elezione di un monarca, che sostituisse la decaduta Casa d'Orange-Nassau. Un primo tentativo era fallito, con il rifiuto di Luigi Filippo ad accettare il posto per il proprio secondogenito, il Duca di Nemours, di fronte alla feroce opposizione delle altre potenze (Palmeston si spinse a minacciare una reazione militare).\nDe Gerlache seppe fare tesoro di questo pericoloso fallimento e, di ritorno al Congresso, fu tra coloro che proposero la candidatura di Leopoldo di Sassonia-Cobourgo-Gotha al trono del Belgio. Tanto che fece parte della delegazione inviata a Londra per annunciare ufficialmente al principe la sua elezione.\nIl Regno del Belgio.\nNonostante gli scontri fra cattolici e liberali che avevano segnato la caduta del governo de Gerlache, la nascita del nuovo Regno non segn\u00f2 affatto la fine della \"politica unionista\". Anzi, nel contesto della precaria condizione internazionale ed interna di quei primi anni, la concordia nazionale si impose come un'imprescindibile condizione necessaria al mantenimento dell'indipendenza: i primi governi belgi sono, dunque, tutti classificabili come unionisti (\"unionistes\").\nIn un simile contesto, de Gerlache, seppe far valere il proprio ruolo storico di antesignano: nel 1831 venne eletto deputato di Liegi alla Camera dei rappresentanti e l\u00ec ne venne eletto presidente. Nel 1832 si lasci\u00f2 l'incarico essendo stato scelto da Leopoldo I per l'incarico chiave di primo presidente della Corte di Cassazione (che tenne per ben 35 anni, sino al 1867).\nNon solo: nel 1839, venne nominato ambasciatore straordinario alla Conferenza di Londra, ove tent\u00f2 di ottenere una revisione del vecchio Trattato dei XXIV articoli, che in quell'anno Guglielmo I aveva finalmente accettato di ratificare, con grave scorno dei Belgi che dovettero cedere il territorio dell'attuale Granducato del Lussemburgo ed il Limburgo orientale."}
{"id": "1529595", "revid": "116927066", "url": "https://it.wikipedia.org/wiki?curid=1529595", "title": "Blue Jeans (serie televisiva)", "text": "Blue Jeans (\"The Wonder Years\") \u00e8 una serie televisiva statunitense prodotta dal 1988 al 1993 e ambientata a cavallo tra gli anni sessanta e anni settanta. Fu trasmessa per la prima volta in Italia dalla Rai negli anni novanta.\nTrama.\nLa serie gira attorno agli eventi dell'infanzia e adolescenza del protagonista Kevin (Fred Savage) e dei suoi amici pi\u00f9 stretti, Paul Pfeiffer (Josh Saviano) e Winnie Cooper (con la quale Kevin avr\u00e0 la sua prima storia d'amore). Nella prima stagione, ambientata nel 1968, Kevin \u00e8 ancora bambino e sta per iniziare la scuola media (\"junior high school\"), mentre nell'ultima stagione, ambientata negli anni settanta, ha gi\u00e0 passato l'et\u00e0 dell'adolescenza.\nPeculiarit\u00e0 di questa serie televisiva \u00e8 la voce onnisciente di Kevin da adulto, voce di sottofondo che interviene a pi\u00f9 riprese in ogni episodio ricordando e descrivendo le sensazioni allora provate da Kevin da un punto di vista per\u00f2 pi\u00f9 adulto. La voce narrante dell'ultimo episodio ci spiega che Kevin si \u00e8 sposato ed ha avuto dei figli, ma ha perso prematuramente il padre, sostituito da Wayne (il fratello maggiore di Kevin) nell'azienda di famiglia; Paul riuscir\u00e0 ad andare all'universit\u00e0 di Harvard per studiare legge, mentre Winnie decider\u00e0 di proseguire gli studi alla Sorbonne di Parigi in storia dell'arte e manterr\u00e0 con Kevin un profondo sentimento d'amicizia.\nIl brano musicale con cui si apre ogni episodio \u00e8 \"With a Little Help from My Friends\" dei Beatles, nella versione eseguita da Joe Cocker in studio."}
{"id": "1529600", "revid": "599013", "url": "https://it.wikipedia.org/wiki?curid=1529600", "title": "Waverley", "text": ""}
{"id": "1529602", "revid": "107003767", "url": "https://it.wikipedia.org/wiki?curid=1529602", "title": "Burn-Up W", "text": " \u00e8 un OAV diretto da Hiroshi Negishi e realizzato nel 1996 dalla AIC in quattro episodi per il mercato home video. In seguito \u00e8 stata prodotta anche una serie televisiva chiamata \"Burn-Up Excess\".\nTrama.\nUno strano gruppo di mercenari chiamato \"Team Warrior\" deve completare delle missioni in cui ciascun membro metter\u00e0 in gioco s\u00e9 stesso."}
{"id": "1529605", "revid": "7", "url": "https://it.wikipedia.org/wiki?curid=1529605", "title": "Unificazione italiana", "text": ""}
{"id": "1529611", "revid": "76963", "url": "https://it.wikipedia.org/wiki?curid=1529611", "title": "Deanna Durbin", "text": "\"Star\" del cinema hollywoodiano, fu l'attrice e cantante pi\u00f9 popolare delle commedie musicali dello studio Universal Pictures, forte di un successo dovuto anche alla sua voce da soprano leggero.\nRicevette un premio Oscar (1939) nella categoria giovani attori.\nLa sua storica rivale \u00e8 stata Judy Garland.\nSapeva ironizzare sulla sua aria da \"ragazza della porta accanto\" dal viso \"acqua e sapone\" dicendo di s\u00e9:\nUna stella sulla Hollywood Walk of Fame ricorda la sua carriera.\nBiografia.\nNata al \"Grace Hospital\" di Winnipeg, nella provincia canadese di Manitoba, da James ed Ada Durbin, entrambi di origini britanniche (provenivano dal Lancashire ed avevano un'altra figlia di nome Edith), si trasfer\u00ec con la famiglia in California quando era ancora molto giovane. Il suo nome d'arte, \"Deanna\", lo ricav\u00f2 anagrammando parzialmente il suo nome di nascita, Edna.\nPresto la sua voce cristallina e armoniosa divenne oggetto delle attenzioni di diversi \"talent-scouts\", che riuscirono a convincerla nel firmare il suo primo contratto con una major cinematografica, la MGM nel 1936 all'et\u00e0 di soli quattordici anni, per apparire in un musical dal titolo \"Every Sunday\", al fianco di un'altra nuova scoperta che si chiamava Judy Garland. Sebbene la pellicola avesse lo scopo di promuovere entrambe, i produttori della MGM discussero a lungo sulla opportunit\u00e0 di lanciare contemporaneamente due nuove attrici cantanti, e questa fu la decisione finale del grande produttore Louis B. Mayer, ma nel corso dei mesi successivi questa politica venne mutata a favore della sola Garland mentre il contratto con la Durbin venne sciolto.\nLa giovane attrice fu tuttavia subito scritturata dalla concorrente Universal Studios che la lanci\u00f2 nella pellicola \"Tre ragazze in gamba\", con la regia di Henry Koster, che avrebbe in seguito diretto gran parte delle sue pellicole. Il film, oltre a segnare il vero debutto cinematografico dell'attrice (la precedente pellicola era un \"musical\" di durata molto breve), si rivel\u00f2 un enorme successo di critica e di pubblico, e permise alla Universal Studios, insieme alla pellicola successiva dal titolo \"Cento uomini e una ragazza\" di salvarsi dall'imminente bancarotta.\nNel 1939 ricevette, a pari merito con l'attore Mickey Rooney, il premio \"Honorary Juvenile Award\" per il miglior giovane attore statunitense, e da quel momento divenne una delle attrici e cantanti pi\u00f9 popolari non soltanto negli Stati Uniti ma in tutto il mondo.\nLa sua notoriet\u00e0 attravers\u00f2 i cinque continenti ed \u00e8 testimoniata da numerosi aneddoti, alcuni dei quali davvero curiosi ed interessanti. Nel 1941, il dittatore italiano Benito Mussolini scrisse una lettera aperta sul giornale \"Il Popolo\" d'Italia che invitava l'attrice ad adoperarsi per convincere il presidente statunitense Franklin Delano Roosevelt a non far coinvolgere la sua nazione nella seconda guerra mondiale, l'invito non fu mai raccolto dalla Durbin. Anna Frank, simbolo delle vittime dell'olocausto, aveva sul muro della stanza dell'appartamento dove si rifugiava dai nazisti insieme alla sua famiglia, delle foto dell'attrice, che amava moltissimo, ed \u00e8 ancora visibile, come dimostrato nel documentario girato dal migliore amico della Frank, Pick-Goslar, dal titolo \"Anne Frank Remembered\".\nLo statista britannico Winston Churchill la considerava \"un talento formidabile\" e pretese di vedere in anteprima tutte le pellicole dell'attrice prima che venissero distribuite nelle sale cinematografiche inglesi, ed era uso festeggiare le vittorie britanniche durante il conflitto mondiale con una sua visione personale del suo film preferito della Durbin, \"Cento uomini e una ragazza\".\nIn Inghilterra nel 1942 venne organizzato un \"Deanna Durbin Festival\" di sette giorni, nei quali le pellicole dell'attrice venivano proiettate in esclusiva nei cinema appartenenti al circuito dell\"'Odeon Theatre Circuit\", con grandi incassi. La BBC riport\u00f2 in seguito che tale successo non venne mai pi\u00f9 tributato per una sola stella hollywoodiana.\nIl talento della Durbin veniva celebrato non solo in qualit\u00e0 di attrice, ma anche di cantante soprano, al punto tale che la celebre insegnante di canto lirico, la sorella Mary Leo, che ha formato talenti quali Malvina Major e Kiri Te Kanawa, ha sempre incitato pubblicamente i suoi allievi a seguire ed imitare le tecniche canore della Durbin.\nInterruppe la carriera nel 1948 quando, neppure trentenne, era una delle attrici pi\u00f9 pagate di Hollywood. Non manc\u00f2 di rinfacciare ai suoi produttori lo scarso livello dei film per i quali veniva ingaggiata. All'inizio degli anni cinquanta rifiut\u00f2 redditizie offerte come quella di un \"comeback\" al fianco di Mario Lanza.\nDopo aver lasciato il cinema, si ritir\u00f2 in Francia dove rimase fino alla morte, avvenuta il 17 aprile del 2013 all'et\u00e0 di 91 anni: la notizia del decesso fu diramata solo diversi giorni dopo."}
{"id": "1529615", "revid": "120774296", "url": "https://it.wikipedia.org/wiki?curid=1529615", "title": "Aristide Faccioli", "text": "Si trasfer\u00ec ancora giovane a Torino dove si laure\u00f2 in Ingegneria al Politecnico.\nBiografia.\nBrevett\u00f2 nel 1883 un motore a gas a doppio effetto. Nel 1891 consegu\u00ec la licenza per l'applicazione di motori ad idrocarburo su vetture e nel 1895 il brevetto per il perfezionamento di motori a quattro tempi.\nNel 1898 progett\u00f2 la \"Welleyes\", un'automobile con motore orizzontale a due cilindri costruita dalla Accomandita Ceirano di cui era il direttore tecnico.\nAlla fondazione della Fiat nel 1899, che assorb\u00ec l'azienda di Giovanni Battista Ceirano, Faccioli ne divenne il primo direttore tecnico e modificando il precedente progetto realizz\u00f2 il primo modello della casa torinese, la FIAT 3 \u00bd HP.\nSuccessivamente progett\u00f2 altri modelli, la Tipo 6 corsa, Tipo 8 e Tipo 10, fino alla rottura con l'azienda nel 1901, quando fu nominato direttore tecnico Enrico Marchesi.\nNel 1902 fond\u00f2 a Torino l'azienda Ing. A. Faccioli &amp; C. per la produzione di motori per automobili e marini. Nel 1905 produsse anche autoveicoli da 12, 16 e 24\u00a0hp e omnibus. L'anno successivo sciolse l'azienda e ne fond\u00f2 un'altra, la Societ\u00e0 Faccioli Ferro Rampone per la produzione di radiatori e per la messa a punto di motori, che liquid\u00f2 due anni dopo, nel 1908.\nNel 1908 progett\u00f2 lo S.P.A. Faccioli, il primo velivolo interamente italiano, un triplano realizzato dalla S.P.A. (\"Societ\u00e0 Piemontese Automobili\"), di cui era diventato dipendente. Staccatosi da terra a 20 m d'altezza, il 13 gennaio 1909 all'Aeroporto di Venaria Reale, altre fonti indicano Mirafiori, Torino, pilotato dal figlio Mario Faccioli, per l'inesperienza del pilota fin\u00ec distrutto in fase di atterraggio.\nMor\u00ec suicidandosi a Torino nel gennaio del 1920, gettatosi dal terzo piano di via Giorgio Bidone 2, sua abitazione.\nNella ricorrenza del cinquantenario del primo volo dell'aereo progettato da Aristide Faccioli fu posta una targa, tuttora esistente, sul muro della fabbrica S.P.A. in corso Ferrucci 122 a Torino."}
{"id": "1529621", "revid": "119765111", "url": "https://it.wikipedia.org/wiki?curid=1529621", "title": "Plestia", "text": "Plestia \u00e8 un'antica citt\u00e0 umbra, posta a 99 miglia da Roma, seguendo la \"via della Spina\", scomparsa nel X secolo per cause sconosciute. Era situata sull'altopiano di Colfiorito nella zona della chiesa di Santa Maria di Pistia, sulle rive del \"Lacus Plestinus\" bonificato in seguito con la costruzione del collettore \"Botte dei Varano\". Si trovava in una posizione che \u00e8 a cavallo del confine tra le attuali regioni Umbria e Marche\nTerritorio.\nAl centro del piano del Casone, dove oggi, nonostante le bonifiche, in inverno si formano ancora specchi d'acqua, si trovava l'antico \"Lacus Plestinus\" e si diramavano le seguenti strade:\nAnche durante la massima espansione del lago rimasero aperti i valichi a Nord e a Est e il fatto che si incontrassero qui il cardo e il decumano favor\u00ec gli insediamenti.\nAssetto urbano.\nL'area urbana, di circa 35 ettari nel I secolo a.C., era delimitata ad est dalla linea di costa del lago mentre a sud il limite viene individuato a circa 200 m dall'attuale chiesa di Santa Maria di Pistia grazie a fotografia aerea; incerti gli altri anche se il santuario della dea Cupra, poche centinaia di metri a nord della chiesa, doveva essere gi\u00e0 fuori dall'abitato. Gli assi stradali erano ortogonali orientati N-S/E-W e il foro della citt\u00e0 viene identificato all'incrocio tra la \"via della Spina\" e la \"via nucerina\".\nSotto la chiesa si trovano i resti di un imponente edificio pubblico di et\u00e0 repubblicana, interpretato come tempio o portico; a sud e a est, in territorio marchigiano, un altro importante edificio pubblico in \"opus quadratum\" dello stesso periodo. A questi si sono sovrapposti insediamenti pi\u00f9 recenti, probabilmente botteghe affacciate su un'area pubblica lastricata dotata di marciapiede.\nUna canaletta in travertino e un colonnato sono stati individuati nella zona antistante alla chiesa.\nResti di abitazioni private sono stati portati alla luce al lato opposto della strada che da Colfiorito conduce a Taverne di Serravalle di Chienti. Fra questi si trovano due ricche \"domus\" con pavimenti in mosaico databili tra fine et\u00e0 repubblicana e inizi et\u00e0 imperiale. In una dei esse si riconosce il cortile con colonnato e canalette, lastre di pietra a copertura delle fognature, il tablinio e altri ambienti di rappresentanza.\nLa ricchezza degli edifici pubblici e delle \"domus\" testimoniano la centralit\u00e0 di quest'area nell'assetto urbano e pi\u00f9 in generale l'importanza della citt\u00e0 nel periodo del controllo romano.\nOrigini.\nReperti risalenti al Paleolitico superiore individuati nella localit\u00e0 Fonte delle Mattinate, un ripostiglio di asce dai margini rialzati ai piedi del monte Trella e altri ritrovamenti sporadici riconducibili all'et\u00e0 del bronzo (fine III millennio a.C.) testimoniano l'importanza fin dalla preistoria degli altopiani di Colfiorito negli itinerari transappenninici come punto nodale tra i territori tirrenici e quelli adriatici.\nFondi di capanna risalenti agli inizi dell'et\u00e0 del ferro e 250 tombe a fossa semplice con corredo, datate dagli inizi del IX secolo a.C. alla fine del III secolo a.C., testimoniano che l'area fu occupata da insediamenti stabili gi\u00e0 dalla fine del X secolo a.C. e sembra aver avuto rapporti con gli ambienti etrusco e piceno. Nella seconda met\u00e0 del VII secolo a.C. si conclude il processo di differenziazione sociale con l'affermazione di un'aristocrazia montanara, un maggior benessere della comunit\u00e0 e un conseguente aumento demografico ben documentati nella necropoli e nell'estensione degli insediamenti. Questi erano allora prevalentemente di sommit\u00e0 per il controllo delle vie di transito e il castelliere di monte Orve, con cinta muraria in opera poligonale lunga 1,3\u00a0km, una serie di terrazze artificiali e l'arce alla sommit\u00e0 con fortificazione propria e sacello, sembra fosse il pi\u00f9 importante.\nAd occupare la zona erano i \"Plestini\", popolo umbro diffuso su un territorio di 120\u2013130\u00a0km\u00b2 delimitato a ovest dalla media Valle del Topino e dalla Valle del Menotre, ad est dalle montagne del territorio camerte. Il loro nome, secondo alcuni, deriverebbe dai filistei (in ebraico \u05e4\u05dc\u05e9\u05ea\u05d9\u05dd \"plishtim\") che ebbero rapporti con i piceni. Ampliando quanto detto da Polibio, Livio e Cornelio Nepote, ne parlano gi\u00e0 Plinio e Appiano permettendo ai moderni studiosi di localizzare in questa zona lo scontro della II guerra punica (217 a.C.) tra 4000 cavalieri romani, in fuga dopo la battaglia del Trasimeno, comandati dal pretore Caio Centenio e le truppe cartaginesi di Maarbale.\nDal VI secolo a.C. al I secolo a.C. fu in funzione un luogo di culto dedicato alla dea Cupra. Nato come santuario \"federale\" per le popolazioni dei castellieri, svolse in una comunit\u00e0 non urbanizzata una funzione di aggregazione anche dal punto di vista politico e per servizi di tipo emporico attirando la popolazione a stabilirsi in pianura.\nTra il IV e il II secolo a.C. nel processo di \"romanizzazione\", ossia di omogeneizzazione culturale delle trib\u00f9 italiche, entrano in crisi l'assetto politico e sociale, l'organizzazione territoriale paganico-vicana, il modello insediativo basato sui castellieri e si intensificano i trasferimenti a valle con la creazione di ville rustiche per il controllo economico, ma non strategico e militare, del territorio.\nI \"plestini\" furono coinvolti probabilmente nel \"foedus aequum\" del 309 a.C. tra Camerti e Romani che gli permise di conservare una certa autonomia. Nel III secolo a.C. venne loro concessa la cittadinanza \"sine suffragio\" e la qualit\u00e0 di prefettura; nel II secolo a.C. la cittadinanza \"optimo iure\" e l'iscrizione nella trib\u00f9 \"Oufentina\".\nL'area sacra a Cupra continuava ad esercitare la sua funzione di attrazione per centralit\u00e0 e ricchezza di acque e perci\u00f2 fu qui che, in avanzata et\u00e0 repubblicana, dopo forse la guerra sociale del 90 a.C., si comp\u00ec il processo di urbanizzazione che port\u00f2 alla nascita della citt\u00e0 di Plestia, con la creazione della \"Res Publica Plestinorum\", municipio romano della \"VI Regio\" augustea.\nEconomia e attivit\u00e0.\nSuperata l'organizzazione socio-politica di modello paganico-vicano dei castellieri, la potenza romana che conservava l'interesse per l'antica viabilit\u00e0, assunse il controllo strategico del territorio con accordi (\"foedera\") o vincoli politici e amministrativi. Permase il ruolo di nodo stradale favorevole agli scambi che porter\u00e0 le attivit\u00e0 economiche verso il commercio e il controllo delle merci di passaggio.\nDa alcune iscrizioni si apprende la presenza di un \"curator rei publicae\",un \"quattuorvir\", un \"quaestor\", un \"sevir augustalis\", un \"aedilis\" e un \"Ordo Plestinorum\".\nLa \"Passio sancti Feliciani\", scritta nel VI secolo, attribuisce l'evangelizzazione di Plestia a san Feliciano vescovo di Foligno e di Forum Flaminii, cio\u00e8 tra il 248 e il 251, . Al tempo di papa Simmaco, nei sinodi di Roma del 499 e del 502 compare un \"Florentius Plestinus\" e, visto che il concilio di Sardica dal 343 proibiva di creare vescovati nei centri minori per non svilire l'autorit\u00e0 e il ruolo dei vescovi, si pu\u00f2 dedurre che la diocesi di Plestia fosse un centro demico nella regione metropolitica di Roma.\nQuando i longobardi invasero l'Italia nel 568 facendo crollare le istituzioni romane su cui si reggeva la societ\u00e0, misero in crisi anche i piccoli centri come Plestia il cui territorio entr\u00f2 a far parte del longobardo Ducato di Spoleto. Il Ducato di Spoleto nella zona era diviso tra varie amministrazioni (gastaldati di Spoleto, Nocera Umbra e Camerino e sculdasciato di Foligno). Un anonimo autore della vita di san Rinaldo cita \"Plestea\" tra le citt\u00e0 ridotte a castelli con l'opera restauratrice di Ottone I (951 - 983) dopo le devastazioni di Goti, Longobardi ed altri barbari.\nSopravvisse una modesta attivit\u00e0 abitativa che spiega la permanenza a Plestia di Ottone III nel 996, documentata da due diplomi del 23 e del 26 giugno, dopodich\u00e9 Plestia scomparve dalla storia come citt\u00e0 e come diocesi."}
{"id": "1529626", "revid": "149726", "url": "https://it.wikipedia.org/wiki?curid=1529626", "title": "Echidna dal becco corto", "text": ""}
{"id": "1529627", "revid": "149726", "url": "https://it.wikipedia.org/wiki?curid=1529627", "title": "Echidna istrice", "text": ""}
{"id": "1529629", "revid": "123584258", "url": "https://it.wikipedia.org/wiki?curid=1529629", "title": "Sound of the Underground (singolo)", "text": "Sound of the Underground \u00e8 il singolo d'esordio del gruppo musicale pop britannico Girls Aloud, gruppo vincitore del reality show musicale \"Popstars\" in Regno Unito. \u00c8 anche il primo estratto dall'omonimo album \"Sound of the Underground\", uscito l'anno successivo.\nLa canzone \u00e8 stata scritta da Miranda Cooper, Niara Scarlett, Brian Higgins e Xenomania e prodotta da queste ultime due.\nIl singolo \u00e8 stato pubblicato in Regno Unito nella settimana di Natale ed \u00e8 rimasta alla prima posizione della classifica locale per quattro settimane consecutive. Conteneva anche una b-side, la cover di una canzone dei East 17, \"Stay Another Day\".\n\u00c8 stato pubblicato anche in altri stati europei il 21 giugno 2003."}
{"id": "1529632", "revid": "155118", "url": "https://it.wikipedia.org/wiki?curid=1529632", "title": "Societ\u00e0 patrilineare", "text": ""}
{"id": "1529634", "revid": "119990434", "url": "https://it.wikipedia.org/wiki?curid=1529634", "title": "Zaglossus attenboroughi", "text": "L'echidna dal becco lungo di Sir David (\"Zaglossus attenboroughi\" Flannery e Groves, 1998) \u00e8 un mammifero monotremo appartenente alla famiglia dei Tachiglossidi.\nIl nome della specie \u00e8 stato dato in onore del noto naturalista e divulgatore David Attenborough, noto soprattutto per i documentari realizzati per la BBC.\nDescrizione.\nLa specie \u00e8 la pi\u00f9 piccola del genere: le dimensioni sono pi\u00f9 vicine a quelle della echidna dal becco corto che alle altre specie di \"Zaglossus\". Le zampe hanno cinque artigli. La pelliccia \u00e8 folta e corta.\nDistribuzione e stato di conservazione.\nQuesta echidna \u00e8 endemica delle Montagne dei Ciclopi situate nell'isola di Nuova Guinea. La specie \u00e8 stata descritta sulla base dell'esame di un solo individuo catturato nel 1961, tanto che si era pensato che la specie fosse estinta. Nel 2007, tuttavia, alcuni ricercatori della Zoological Society of London hanno esaminato tane e tracce che sembrano appartenere a \n\"Z. attenboroughi\"."}
{"id": "1529637", "revid": "149726", "url": "https://it.wikipedia.org/wiki?curid=1529637", "title": "Echidna dal becco lungo di Sir David", "text": ""}
{"id": "1529639", "revid": "767487", "url": "https://it.wikipedia.org/wiki?curid=1529639", "title": "Francesco Anselmo", "text": "Biografia.\nSpinto dalla famiglia, si iscrive al Conservatorio Giuseppe Verdi di Torino, dove si diploma in pianoforte; prima ancora di terminare gli studi, per\u00f2, inizia a suonare nel 1948 con l'orchestra del dopolavoro dei tranvieri del suo quartiere, Borgo San Paolo.\nAgli inizi degli anni cinquanta conosce il direttore d'orchestra e violinista Armando Sciascia, ed entra nel suo complesso di ballo, con cui si esibisce in tutta Europa fino al 1954.\nL'anno successivo decide di entrare nell'orchestra di Gastone Parigi, con cui rester\u00e0 fino al 1964 e in cui inizia l'attivit\u00e0 di arrangiatore.\nQuando Sciascia fonda la casa discografica Vedette offre ad Anselmo la direzione artistica dell'etichetta, e il musicista torinese seguir\u00e0 gli artisti della casa discografica, come l'Equipe 84, Gian Pieretti e i Pooh, firmando anche alcune musiche del repertorio di questi artisti (anche fungendo da prestanome per quelli di loro non ancora iscritti alla SIAE), usando anche lo pseudonimo \"Selmoco\" (ottenuto con le sillabe finali del cognome e la finale del nome).\nLavora con la Vedette per pi\u00f9 di vent'anni, anche durante il cambiamento di denominazione in Editoriale Sciascia, e incide per l'etichetta Phase 6 Super Stereo (sottoetichetta della Vedette specializzata in musica strumentale e sonorizzazioni) alcuni album, usando molti pseudonimi: Alex Brown, Dorsey Dodd, Lee Selmoco, Peter Hamilton, Pinto Varez, Peter Dracula, Arsenio Bracco.\nDagli anni settanta diventa il pianista ufficiale del Quartetto Cetra, accompagnandolo fino al termine dell'attivit\u00e0 musicale; forma poi un trio con il batterista e cantante Michele Di Palma e con il bassista Anselmo di Gioia, con cui si esibisce dal vivo."}
{"id": "1529642", "revid": "125848303", "url": "https://it.wikipedia.org/wiki?curid=1529642", "title": "Pietro De Laurentiis", "text": "Biografia.\nGli esordi.\nL'esordio pubblico di Pietro De Laurentiis avviene nel 1939 a diciannove anni, quando vince la Rassegna delle Arti figurative di Chieti, con un gesso, \"Ritratto di vecchio contadino\". \nOttenuta una borsa di studio, si trasferisce a Roma per studiare presso l'Accademia di Belle Arti. \nNel 1947 inizia l'attivit\u00e0 di docenza presso la Facolt\u00e0 di Architettura di Roma, dove insegner\u00e0 fino al 1985.\nIl suo arrivo a Roma \u00e8 segnato dall'incontro con Luigi Moretti, uno dei padri del razionalismo italiano. Questi gli affida un'aquila per uno degli edifici della GIL: Il senso di questo \u201c\"spiritoso\"\u201d \u00e8 da intendere all'interno di una sua specifica ricerca che lo porta a tentare la scoperta di nuove possibilit\u00e0 espressive a partire dalle immagini dell'Abruzzo contadino cui tenta di dare voce.\nIl secondo dopoguerra.\nNel clima effervescente dell'immediato dopoguerra partecipa \u2013 da artista \u2013 alla ricostruzione: del 1948 sono gli stucchi della navata centrale della cattedrale di Civitavecchia e la partecipazione alla V Quadriennale di Roma; del 1949 alcune griglie in bronzo per la pavimentazione della Chiesa di Sant'Eugenio a Roma e un grande Cristo per la scenografia di Luigi Moretti del \"Nessuno sal\u00ec a bordo\"; del 1953 \u00e8 la partecipazione alla mostra \"Il Treno della rinascita\", allestita su vagoni ferroviari. Frequenta l'ambiente artistico romano che ruota intorno al \u201ctridente\u201d tra i poli dei Caff\u00e8 Rosati e Canova a Piazza del Popolo e delle Osterie del \u201cBottaro\u201d e del \u201cRe degli amici\u201d intorno a Via Ripetta. Stringe amicizia in particolare con il poeta Sandro Penna, lo scultore Francesco Coccia e il pittore Nazareno Gattamelata.\nGli anni cinquanta.\nNel corso degli anni cinquanta si dedica a una personale ricerca nel campo dei valori plastici in cui si intrecciano \u201cispirazioni dalle forme cubiste\u201d a \u201cmotivi di un antico folclore\u201d, componendo figure risultanti da una ritmica contrapposizione dei volumi, non senza una dose di humor.\nSono questi gli anni in cui elabora le forme che confluiranno poi in una serie di mostre (il Pincio, Roma, 1956 \u2013 Selecta, Roma, 1958 \u2013 Montenapoleone, Milano, 1959) e in un numero speciale della rivista \"Spazio\", diretta da Luigi Moretti, che viene interamente dedicato alle opere di De Laurentiis selezionate da Lionello Venturi in occasione di una personale.\nContemporaneamente si dedica a un intenso lavorio da \u201corganizzatore culturale\u201d e porta in Abruzzo un ciclo di conferenze - patrocinato dal Comune di Pescara, nel quale si gettano i presupposti per la creazione del piano regolare della citt\u00e0 e per l'istituzione di una Facolt\u00e0 di Architettura e Urbanistica - cui chiama a partecipare architetti e studiosi quali Ludovico Quaroni e Giulio Carlo Argan\nGli anni sessanta.\nLa fine degli anni cinquanta segna anche il passaggio dalle forme ancestrali dei suoi personaggi (guerrieri, contadini, animali) alla stupita contemplazione dei paesaggi urbani e industriali, e l'avviarsi verso \u201cuna sorta d'espressionismo non figurativo, lirico e impetuoso\u201d.\nQuesta sua ricerca trova sbocco in un'opera pubblica: Le Citt\u00e0 Illuminate, i pannelli commissionatagli dalla Acea per la sua sede romana, aventi come tema la luce, in cui si pone il problema \"del rapporto architettura-scultura, che non aveva mai affrontato, anche se nelle opere precedenti si era fatto luce in lui un innato senso architettonico,\". Non a caso, per queste sculture, Eugenio Battisti - che ne aveva seguito la genesi in presa diretta fin dal 1959, nelle frequenti visite allo studio - parla di \"sapore razionalistico, sottolineato dalla attenta elaborazione del bronzo, dalla patina semplice ma sensibilmente chiaroscurale e, soprattutto, dalla necessit\u00e0 di una lettura lenta e da vicino.\".\nTra gli altri lavori su commissione esegue la fontana monumentale del Liceo Scientifico di Ancona (1959), dei pannelli in marmo per la nuova ala della Direzione Generale dell'INPS di Roma (1965), un complesso in bronzo per la sede dell'Assitalia in Roma (1966), pannelli di arredo interno per le navi della Flotta Lauro (1966), bassorilievi lignei per il Battistero della Cattedrale di Chicago (Holy Name Cathedral) (1968), e altri.\nGli anni settanta.\nNegli anni settanta la problematica del rapporto tra l'arte plastica e lo spazio circostante va ben oltre il rapporto tra la scultura e l'architettura, coinvolgendolo direttamente nelle battaglie civili e culturali per la salvaguardia dell'ambiente minacciato dall'urbanizzazione selvaggia.\nDe Laurentiis trasporta il problema teorico dello spazio artistico e architettonico, nel campo dell'impegno civile e nella salvaguardia del patrimonio artistico e ambientale. \nCon Antonio Cederna e Fulco Pratesi \u00e8 protagonista delle battaglie per il verde e l'ambiente a Roma, contribuendo con la sua opera a salvare o a rendere pubblici parchi e opere architettoniche minacciate dalla speculazione edilizia; al suo nome sono legate le battaglie per la salvaguardia di Villa Blanc (all'interno della quale, in una d\u00e9pendance ha fissato il suo atelier fin dal 1959), Villa Carpegna, il Pineto, villa Torlonia, le mura aureliane. Partecipa alla discussione sull'arte, l'urbanistica e l'ambiente. Diventer\u00e0 socio onorario di Italia Nostra, organizzazione che, alla sua morte, organizzer\u00e0 un premio a suo nome.\nGli anni ottanta.\nNegli ultimi anni la sua ricerca artistica e intellettuale si volge a un ripensamento del ruolo della \u201ctecnica\u201d: da un lato si volge a un'indagine teorica sulle cosiddette \u201carti minori\u201d, dall'altro inizia a sperimentare le possibilit\u00e0 offerte al disegno dai primi strumenti informatici.\nIn generale gli anni ottanta sono legati a un ripensamento generale delle sue esperienze artistiche, architettoniche e sociali. Comincia cos\u00ec un lavoro sistematico di rielaborazione e valutazione del proprio operato nei vari campi. \u00c8 quindi impegnato, a una codificazione dei propri procedimenti attraverso una rigorosa analisi degli elementi costitutivi dell'opera scultorea e della sua parte visibile e sensibile: la superficie.\nNel 1989, ormai minato da una lunga malattia, decide di ritirarsi dall'attivit\u00e0 accademica. In quell'occasione la Facolt\u00e0 di Architettura dell'Universit\u00e0 di Roma\u00a0\u2013 caso unico\u00a0\u2013 gli dedica un omaggio organizzando una mostra antologica e un convegno dal titolo \"Il segno nella progettazione\": il catalogo, curato da Roberto De Rubertis, riporta interventi di Mario Docci (preside della Facolt\u00e0) e di Filiberto Menna.\nMuore nella sua casa di Roma il 17 ottobre 1991. Lascia come preciso legato culturale, ai suoi eredi, la salvaguardia della storica Villa Blanc in Roma ."}
{"id": "1529646", "revid": "122246", "url": "https://it.wikipedia.org/wiki?curid=1529646", "title": "Chiesa di San Nicola di Bari (Pellezzano)", "text": "La chiesa di S. Nicola di Bari \u00e8 una chiesa di Pellezzano.\nStoria.\nLa chiesa di S. Nicola di Bari in Coperchia risale probabilmente al secolo XII.\nLa prima notizia \u00e8 del 1235 ed \u00e8 data da un atto di concessione di terre \"\"extra salernum in loco copercle propre ecclesiam sancti Nicolai\", fatta nel 1235 dal monastero di Cava de' Tirreni a Matteo Gualtiero.\nRicordata nel 1309, \u00e8 tenuta in beneficio da Giovanni Stoldais di Salerno nel 1338 ed \u00e8 detta \"Iuris Patrona-tus\", diritto che poi un secolo e mezzo pi\u00f9 tardi, nel 1487, viene tutelato dall'Arcivescovo Ottaviano Bentivoglio per la famiglia De Porta nella nomina del rettore curato (parroco) di S. Nicola di Coperchia. Nel 1600 ancora di patronato. Il parroco \u00e8 nominato su presentazione del titolare della chiesa di S.Marco De Porta da Salerno.\nS. Nicola di Coperchia \u00e8 ricordato tra le parrocchie della For\u00eca di Salerno.\nNel libro \"Il mio amico Vescovo\" e nel libro \"Sanctus Nicolaus e la chiesa di Coperchia\" sono riportate notizie sulla chiesa di S. Nicola.\nInterno.\nLa chiesa si presenta ad una navata tagliata da un transetto che ci convince di un iniziale progetto a croce latina. Inoltrandosi nella navata appare subito un tempio di vasto respiro e, lungo di essa, si trovano tre cappelline a destra in simmetria con altrettante tre a sinistra.\nNella 1\u00aa cappellina sul lato destro troviamo la statua di S. Giuseppe col Bambino; nella 2\u00aa la statua di S. Michele Arcangelo; nella 3\u00aa ci accoglie il Cristo Crocifisso, artisticamente lavorato, che ci induce al raccoglimento e alla riverenza.\nSul lato sinistro, nella 1\u00aa cappellina troviamo la statua di Santa Lucia; nella 2\u00aa la statua di San Rocco e nella 3\u00aa una bellissima statua della Vergine Immacolata.\nNelle cappelle di Santa Lucia e di San Michele Arcangelo troviamo una data significativa \"Anno 1881\" e inoltre troviamo scritto rispettivamente: \"Al suo angelo custode il devoto popolo questo altare dedicava l'anno 1881\" (perch\u00e9 un tempo vi era la statua dell'Angelo Custode) e \"A devozione di Matteo Galdi da Torre Annunziata 1881\".\nAlla parte destra del transetto si nota un altare con sopra una meravigliosa tavola della Vergine del Rosario in tutto il suo splendore; inoltre troviamo la nicchia con la statua dell'Addolorata e la tela di San Matteo Apostolo ed Evangelista.\nA sinistra, invece, un altare con la statua del Sacro Cuore di Ges\u00f9, la nicchia con la statua della Madonna del Rosario e la tela di Santa Caterina d'Alessandria.\nLa volta della navata \u00e8 costellata da tre dipinti ed in essi sono effigiati S. Nicola, l'Immacolata Concezione e S. Michele Arcangelo.\nLa cupola che si erge sopra 4 pilastri all'incrocio del transetto con la navata reca alla base le quattro tradizionali immagini degli Evangelisti, opera di Giuseppe Avallone, pittore Salernitano.\nL'abside, prima del restauro secondo i canoni del Concilio Ecumenico Vaticano II, era separato dal transetto da due balaustre baroccheggianti con vivi colori e tinte forti. Tre gradini portavano all'altare la cui mensa era leggermente staccata dalla parete quel tanto sufficiente per coprirla di fiori. Al di sopra di essa troneggia la statua di S. Nicola benedicente.\nL\u00e0 dove sorge la cantoria alcune lapidi ricordano ricostruzioni e restauri che ci riportano indietro nel tempo quando i terremoti distruggevano la chiesa e puntualmente la piet\u00e0 dei fedeli era sempre viva e pronta a condurre azioni corali per la rinascita del tempio.\nI restauri.\nIl restauro del tempio si \u00e8 svolto in vari momenti a partire dal 1960. L'ultimo restauro avviato dal parroco don Gerardo Pierro fu completato nel 1980 e l'inaugurazione sarebbe dovuta avvenire il 6 dicembre di quell'anno, festa di S. Nicola. Ma il terremoto del 23 novembre 1980 rovin\u00f2 ancor di pi\u00f9 il tempio.\nIl restauro definitivo si \u00e8 avuto negli anni '90, parroco don Biagio Napoletano, con l'inaugurazione avvenuta il 28 marzo 1993, dell'arcivescovo di Salerno Mons. Gerardo Pierro, gi\u00e0 parroco della comunit\u00e0 di Coperchia per oltre un ventennio, nominato vescovo di Tursi-Lagonegro il 26 giugno del 1981. Con l'ultima ristrutturazione si \u00e8 creata la Cappellina della Manna di S. Nicola, nel vano a destra dell'ingresso, l\u00e0 dove era collocato nel passato l'antico battistero. Accanto alla Cappella dell'Immacolata \u00e8 stato realizzato anche lo stemma episcopale di S.E. Mons. Pierro.\nIl campanile.\nEsternamente alla Chiesa vi \u00e8 il campanile, opera maestosa del XVI secolo, restaurato nell'anno 1972. Delle tre campane presenti sul campanile una \u00e8 molto antica, risalente al 1385 secondo quanto indicato dalla lapide posta sopra la porta che conduce al campanile. Non \u00e8 possibile scoprire tale data sulle campane perch\u00e9 esse sono state in seguito tutte rifuse. Ci affidiamo pertanto alle indicazioni forniteci dalla lapide, l\u00ec collocata nell'anno del Signore 1808.\nLa campana centrale, la pi\u00f9 grande, reca la seguente iscrizione: \"Salvator Mundi Deus Miserere Nobis Et Salva Nos Coriste Sanctissima Virgo Praeces Nostras Suscipe Et Ora Pro Nobis. Sancta Pater Nicolae - Fideles Coperchiae - Me Restauravere A.D. 1917\".\nReca inoltre impresse le immagini della Madonna, di S. Nicola e del SS. Sacramento.\nLa campana destra \u00e8 datata anch'essa A.D. 1917 e porta impresse le immagini di S. Giuseppe, della Madonna e di S. Michele.\nLa campana sinistra reca la data del 1894. Tale campana \u00e8 lesionata e ha bisogno di una rifusione. La rottura risale circa al 1920. Pesa q.li 3,10 e attualmente reca la seguente iscrizione: \"Altitona Laetos Indico Voce Dies Murmure Quasi Tetro Inesorabile Fatum - Napoli, 1894- Carmine De Luca e figli - A sue spese ne cur\u00f2 la fusione il Comm. Emilio Napoli\"\" con l'ultimo rigo aggiunto dopo la rifusione. Reca inoltre impresse le immagini di S. Nicola, S. Michele, S. Giuseppe e della Madonna del Rosario.\nNel 1990 sono state aggiunte altre due campane benedette dal Card. Corrado Ursi il 1\u00ba giugno dello stesso anno.\nAl di sotto del campanile, in un vano in passato adibito a deposito proprio di fronte alla piazza del paese, \u00e8 collocato un Crocifisso opera della rinomata ditta Stuflesser di Ortisei.\nOra la parrocchia \u00e8 impegnata nel restauro dell'organo."}
{"id": "1529654", "revid": "149726", "url": "https://it.wikipedia.org/wiki?curid=1529654", "title": "Kollikodon", "text": ""}
{"id": "1529656", "revid": "767487", "url": "https://it.wikipedia.org/wiki?curid=1529656", "title": "Preludio alla guerra", "text": "Preludio alla guerra \u00e8 un film di propaganda del 1942 diretto da Frank Capra e Anatole Litvak, primo episodio della serie \"Why We Fight\", realizzata dal Dipartimento della Guerra degli Stati Uniti durante la Seconda guerra mondiale.\nNel 1943 ha vinto il Premio Oscar come miglior documentario.\nNel 2000 \u00e8 stato inserito, insieme agli altri episodi della serie, fra i film preservati nel National Film Registry della Biblioteca del Congresso.\nTrama.\nIl film si apre su una parata delle forze armate statunitensi. La voce narrante chiede \u00abPerch\u00e9 gli americani sono in marcia?\u00bb. Risponde elencando una serie di teatri di guerra (Pearl Harbor, Gran Bretagna, Francia, Cina, Cecoslovacchia, Norvegia, Paesi Bassi, Polonia, Grecia, Belgio, Albania, Jugoslavia, Russia), mentre vengono mostrate immagini di guerra e distruzione.\nIn quale modo il \"nostro\" mondo \u00e8 diventato libero? Solo con una lunga, incessante storia di sforzi e lotte. Alcune personalit\u00e0 eccezionali (Mos\u00e8, Maometto, Confucio, Ges\u00f9) hanno spiegato che gli uomini sono stati creati liberi, e alcuni Stati hanno posto questo concetto come base del proprio ordinamento (Costituzione degli Stati Uniti). Grandi uomini hanno vissuto e combattuto per la libert\u00e0: George Washington, Thomas Jefferson, Giuseppe Garibaldi, Lafayette, Sim\u00f3n Bol\u00edvar, Abraham Lincoln.\nNell'\"altro\" mondo il corso della storia ha preso una direzione diversa. In Italia, nella speranza di risolvere i problemi economici, \u00e8 stata sacrificata la democrazia per affidarsi ad un solo uomo, Benito Mussolini. In Germania, ad approfittare del caos seguito alla prima guerra mondiale, del desiderio di vendetta e della connaturata tendenza nazionale alla disciplina \u00e8 stato Adolf Hitler. In Giappone, a contare \u00e8 solo la volont\u00e0 dell'imperatore, una divinit\u00e0 per i giapponesi, disposti a sacrificare ad esso e ai suoi piani imperialistici la propria libert\u00e0. Il fascismo e il nazismo trasformano i singoli individui in folla, massa, privandoli dei loro diritti di esseri umani.\nMentre la propaganda di Stato prende il posto della libert\u00e0 di stampa, la libert\u00e0 di espressione viene colpita nel modo peggiore, con l'uccisione degli oppositori politici, quali il leader socialista Giacomo Matteotti in Italia.\nA venir meno \u00e8 anche la libert\u00e0 religiosa. In Germania, vengono sciolte associazioni religiose, bruciate sinagoghe, rimosse le croci cristiane da tutte le chiese e sostituite con \u00abil simbolo immortale della Germania, la svastica\u00bb, centinaia di uomini religiosi sono perseguitati, imprigionati, uccisi. L'unico intermediario tra il popolo e Dio deve essere il F\u00fchrer, il signore e salvatore di un mondo nuovo.\nLe nuove generazioni sono formate secondo i principi e valori dei regimi autoritari.\n Mentre la ricerca della pace e della sicurezza porta negli anni venti ad una serie di trattati internazionali che dovrebbero scongiurare nuove guerre mondiali e negli Stati Uniti alla scelta del disarmo e dell'isolazionismo, i leader di Italia, Germania e Giappone inculcano nei loro popoli l'idea che siano destinati a conquistare e dominare il mondo: in Italia viene affermata l'idea di restaurare la gloria dell'antico Impero romano, in Giappone che dominare l'intero Pacifico sia un proprio diritto. Le mire espansionistiche dei tre Stati sono chiaramente dimostrate da massicci programmi di riarmo.\nL'aggressione ed occupazione ingiustificata della Manciuria da parte del Giappone nel settembre 1931, condannata come ingiustificata da parte della Societ\u00e0 delle Nazioni, mette fine alla sicurezza collettiva e d\u00e0 via libera alle aggressioni. A seguire per primo l'esempio \u00e8 Mussolini che, nella necessit\u00e0 di spostare l'attenzione dai problemi interni, sceglie come facile obiettivo l'Etiopia, priva di un esercito moderno. Il prossimo non pu\u00f2 che essere Hitler.\nQuesto \u00e8 quello per cui stiamo combattendo: la libert\u00e0 da questi nemici. Noi o loro: due mondi si contrappongono l'un l'altro, uno deve prevalere, l'altro perire."}
{"id": "1529658", "revid": "135491", "url": "https://it.wikipedia.org/wiki?curid=1529658", "title": "Prelude to War", "text": ""}
{"id": "1529662", "revid": "287204", "url": "https://it.wikipedia.org/wiki?curid=1529662", "title": "Musica Jazz", "text": "Musica Jazz \u00e8 una rivista italiana di informazione e critica musicale specializzata in musica jazz. \u00c8 pubblicata ininterrottamente dall'agosto 1945, per i primi due anni con il titolo \"Musica e Jazz\", senza aver mai saltato un'uscita, e nel dicembre 2020 ha raggiunto l'841\u00b0 numero. Fondata a Milano da Gian Carlo Testoni, \u00e8 da lui stata diretta fino al 1965 e poi, fino al 1984, da Arrigo Polillo, cui sono seguiti Pino Candini, Claudio Sessa, Filippo Bianchi e Luca Conti.\nHa periodicit\u00e0 mensile e dal novembre 1981 viene pubblicata con un supporto discografico allegato.\nInserti e allegati.\nDal numero di novembre 1981, la rivista allega mensilmente un supporto discografico corredato da una monografia interna.\nGli inediti e le rarit\u00e0 allegati erano tali al momento dell'uscita dei supporti, in alcuni casi sono stati poi ristampati in tempi successivi da etichette diverse.\nCD.\nDal luglio 1991 il supporto discografico \u00e8 allegato sotto forma di CD. , sia per la presenza di brani molto spesso inediti o particolarmente rari, sia perch\u00e9 per alcuni di essi le copertine sono state disegnate da noti illustratori, come Guido Crepax e Maurizio Bovarini."}
{"id": "1529673", "revid": "486946", "url": "https://it.wikipedia.org/wiki?curid=1529673", "title": "Slavija Vara\u017edin", "text": ""}
{"id": "1529674", "revid": "844563", "url": "https://it.wikipedia.org/wiki?curid=1529674", "title": "Dr\u017eavno prvenstvo 1938-1939", "text": "Il Prvenstvo Jugoslavije u nogometu 1938-1939 (\"campionato di calcio della Jugoslavia 1938-1939\"), conosciuto anche come Dr\u017eavno prvenstvo 1938-1939 (\"campionato nazionale 1938-1939\"), fu la sedicesima edizione della massima serie del campionato jugoslavo di calcio, disputata tra il 7 agosto 1938 e il 30 aprile 1939 e conclusa con la vittoria del , al suo quinto titolo.\nQualificazioni.\n Le vincitrici delle 14 sottofederazioni nella stagione 1937-38, pi\u00f9 il (ultimo nel Dr\u017eavno prvenstvo 1937-1938 ed inserito nel gruppo Ovest), si sfidano per tre posti nel Dr\u017eavno prvenstvo 1938-1939.\nCampionato nazionale.\nClassifica.\n L'ultima retrocede nei campionati delle sottofederazioni, la penultima va allo spareggio con la finalista sconfitta delle qualificazioni. Ma tutto salta per la riforma del campionato nell'agosto 1939.\nLegenda:\nNote:\nStatistiche.\nLa federazione faceva dirigere alcune partite anche da arbitri stranieri, soprattutto italiani: Raffaele Scorzoni (2 gare dirette), Generoso Dattilo (1), Francesco Mattea (1), Mario Ciamberlini (1) e Rinaldo Barlassina (1). \nClassifica marcatori.\n! colspan=\"7\" style=\"text-align: right;\" | Fonte: exyufudbal"}
{"id": "1529676", "revid": "844563", "url": "https://it.wikipedia.org/wiki?curid=1529676", "title": "Dr\u017eavno prvenstvo 1937-1938", "text": "Il Prvenstvo Jugoslavije u nogometu 1937-1938 (\"campionato di calcio della Jugoslavia 1937-1938\"), conosciuto anche come Dr\u017eavno prvenstvo 1937-1938 (\"campionato nazionale 1937-1938\"), fu la quindicesima edizione della massima serie del campionato jugoslavo di calcio, disputata tra il 22 agosto 1937 e il 5 agosto 1938 e conclusa con la vittoria del , al suo primo titolo.\nQualificazioni.\n Le vincitrici delle 14 sottofederazioni nella stagione 1936-37 si sfidano per un posto nel Dr\u017eavno prvenstvo 1937-1938. A vincere \u00e8 lo .\nCampionato nazionale.\nClassifica.\nLegenda:\nNote:\nStatistiche.\nLa federazione faceva dirigere alcune partite anche da arbitri stranieri, soprattutto italiani: Generoso Dattilo (3 gare dirette), Mario Ciamberlini (2), Raffaele Scorzoni (1), Giuseppe Scarpi (1), Giacomo Bertolio (1) e Francesco Mattea (1). \nClassifica marcatori.\n! colspan=\"7\" style=\"text-align: right;\" | Fonte: exyufudbal"}
{"id": "1529683", "revid": "1993636", "url": "https://it.wikipedia.org/wiki?curid=1529683", "title": "Convenzione di Londra sugli Stretti", "text": "La convenzione di Londra sugli Stretti venne conclusa il 13 luglio 1841 dalle grandi potenze europee \u2013 Russia, Gran Bretagna, Francia, Austria e Prussia \u2013 per impedire, in caso di conflitto, il passaggio di navi da guerra attraverso gli stretti del Bosforo e dei Dardanelli anche agli alleati dell'Impero ottomano.\nLa convenzione avvantaggi\u00f2 soprattutto la potenza navale britannica ai danni della Russia, che, a differenza della flotta inglese, non disponeva di un accesso diretto al mar Mediterraneo.\nLa convenzione di Londra sugli Stretti fu uno strumento per puntellare la sovranit\u00e0 dell'Impero ottomano e scongiurare il pericolo di un suo collasso.\nLa navigazione degli stretti sul Bosforo e dei Dardanelli \u00e8 regolata dalla convenzione di Montreux del 1936."}
{"id": "1529684", "revid": "33617", "url": "https://it.wikipedia.org/wiki?curid=1529684", "title": "Abraxas (mitologia)", "text": "Nella mitologia greca, Abraxas era uno dei cavalli di Eolo, il dio dei venti.\nIl mito.\nEolo possiede un magico carro volante trainato da cavalli, di questi, solo i maschi sono uniti da una fune.\nSecondo la tradizione pi\u00f9 accreditata i loro nomi sono Bronte e Sterope. Igino, dal canto suo, sostiene che secondo Omero si chiamano Terbero e Abraxas, mentre per Ovidio i loro nomi sono Piroide, Eoo, Etone e Flegonte.\nInterpretazione e realt\u00e0 storica.\nAnche se Igino cita Omero, non si \u00e8 ben compreso da quale luogo di Omero egli tragga questa notizia, sempre che ci si riferisca all'Omero autore dei poemi epici.\nAbraxas \u00e8 l'unico fra i nomi citati ad essere sicuro. Bronte e Sterope sono anche i nomi di due ciclopi."}
{"id": "1529685", "revid": "287204", "url": "https://it.wikipedia.org/wiki?curid=1529685", "title": "Monti Mackenzie", "text": "I Monti Mackenzie sono una catena montuosa del Canada compresa tra i fiumi Liard e Peel. Costituisce parte del confine naturale tra i territori dello Yukon e i Territori del Nord-Ovest. \nLe cime pi\u00f9 alte della catena sono il Keele Peak a 2.972 metri situato nel territorio dello Yukon e il Monte Nirvana con i suoi 2.773 metri nei Territori del Nord-Ovest, vi si trovano inoltre le sorgenti di vari fiumi, tra i quali il Bonnet Plume, il Macmillan, il North Nahanni e il South Nahanni. Soltanto due strade attraversano i Monti Mackenzie, riprova della scarsissima presenza umana a queste latitudini che ne garantisce per\u00f2 una relativa incontaminatezza, tanto che \u00e8 presente un parco nazionale canadese: il Nahanni National Park Reserve. \nStime ritengono che su questa catena montuosa siano presenti oltre il 50% delle riserve mondiali di tungsteno. Importanti ne sono i giacimenti, la piccola citt\u00e0 mineraria di Tungsten richiama appunto alla presenza in queste terre del minerale."}
{"id": "1529686", "revid": "1745361", "url": "https://it.wikipedia.org/wiki?curid=1529686", "title": "Acareo", "text": "Nella mitologia greca, Acareo fu avversario di Eracle in una gara di pugilato.\nIl mito.\nQuando Eracle uccise Augia re di Elide e i suoi figli, mise sul trono della citt\u00e0 Fileo e celebr\u00f2 i giochi olimpici, erigendo un altare a Pelope, figlio di Tantalo e costruendone altri dedicati ai dodici dei dell'Olimpo. Eracle allora istitu\u00ec delle gare di ginnastica ad Olimpia, scegliendo un luogo molto bello, accanto al fiume Alfeo.\nSecondo Igino, il suo sfidante nella gara di pancrazio (una sorta di pugilato) fu un altrimenti ignoto Acareo."}
{"id": "1529689", "revid": "1745361", "url": "https://it.wikipedia.org/wiki?curid=1529689", "title": "Agastene", "text": "Nella mitologia greca, Agastene fu lo sposo di Peloride.\nIl mito.\nAgastene, fiero eroe greco originario dell'Elide, ebbe un figlio chiamato Polisseno, uno dei pretendenti alla mano della bella Elena. Quando la bella donna fu rapita dai troiani e si organizz\u00f2, dopo trattative andate in fumo, la guerra di Troia, molti accettarono di partire sia per scopi personali sia per scopi patriottici. Il figlio di Agastene part\u00ec alla volta di Troia con una flotta di 40 navi\nInterpretazione e realt\u00e0 storica.\nIgino, nelle sue \"Fabulae\", mostra un elenco dei pretendenti e delle navi che partirono per la guerra: il suo elenco differisce da quello degli altri autori, in primis da Omero, la fonte pi\u00f9 nota sulla guerra di Troia."}
{"id": "1529694", "revid": "767487", "url": "https://it.wikipedia.org/wiki?curid=1529694", "title": "B\u0103gaciu", "text": "B\u0103gaciu (in ungherese \"Sz\u00e1szbog\u00e1cs\", in tedesco \"Bogeschdorf\") \u00e8 un comune della Romania di 2.686 abitanti, ubicato nel distretto di Mure\u0219, nella regione storica della Transilvania.\nIl comune \u00e8 formato dall'unione di 2 villaggi: B\u0103gaciu e Deleni.\nDi particolare rilievo \u00e8 la chiesa fortificata, costruita dai Sassoni nel XIV-XV secolo; la chiesa \u00e8 a singola navata, con un'abside poligonale, un massiccio campanile ed un portale con una cornice gotica. La fortificazione che la circonda, della fine del XV secolo, \u00e8 rinforzata da tre torri."}
{"id": "1529695", "revid": "287204", "url": "https://it.wikipedia.org/wiki?curid=1529695", "title": "Bagaciu", "text": ""}
{"id": "1529696", "revid": "729019", "url": "https://it.wikipedia.org/wiki?curid=1529696", "title": "Dissecazione aortica", "text": "La dissezione o dissecazione aortica \u00e8 una malattia vascolare relativamente rara, gravata da un'alta mortalit\u00e0 se non trattata con chirurgia d'urgenza. Si verifica quando una lesione dello strato pi\u00f9 interno della aorta consente al sangue di fluire tra gli strati della parete aortica, costringendoli a separarsi. Si viene cos\u00ec a verificare uno slaminamento della tonaca intima del vaso con formazione di un secondo lume detto \"falso lume\". Nella maggior parte dei casi la dissecazione si associa alla comparsa di un improvviso e grave dolore toracico anteriore (ma talvolta anche al dorso), spesso descritto dai pazienti come un dolore dalle caratteristiche laceranti.\nMolti pazienti riferiscono altri sintomi come vomito, sudorazione profusa e vertigini. Altri sintomi possono derivare dal diminuito afflusso di sangue ad altri organi: si verificano con relativa frequenza sintomi neurologici, fra cui l'ictus, oppure l'ischemia mesenterica. La dissezione aortica pu\u00f2 portare rapidamente a morte il paziente a causa di un insufficiente flusso sanguigno al cuore o per una rottura dell'aorta stessa.\nLa dissezione aortica \u00e8 pi\u00f9 comune nei soggetti con una storia di ipertensione, alcune particolari malattie del tessuto connettivo che interessano la parete dei vasi sanguigni e ne causano un indebolimento strutturale (come la sindrome di Marfan, in chi ha una valvola aortica bicuspide e nei soggetti in precedenza sottoposti ad un intervento chirurgico al cuore.\nUn trauma maggiore, l\u2019abitudine al fumo di tabacco, l\u2019assunzione di cocaina, lo stato di gravidanza, una diagnosi di aneurisma dell'aorta toracica, una vasculite con interessamento delle arterie e livelli lipidici anormali sono tutti fattori associati a un aumento del rischio.\nLa diagnosi \u00e8 sospettata in base ai sintomi accusati dal paziente e confermata dall'esecuzione di imaging radiologico (ecografia addominale oppure TAC addome o RMN: questi esami sono utilizzati oltre che per conferma diagnostica anche per una migliore definizione di sede ed estensione della dissezione. I due tipi principali di dissecazione sono il tipo A di Stanford (coinvolgimento della prima parte dell'aorta) e il tipo B (assenza di coinvolgimento).\nLa prevenzione della patologia si basa su un buon controllo della pressione sanguigna e sulla cessazione del fumo di sigaretta. Il trattamento della dissezione aortica dipende da quale parte dell'aorta \u00e8 stata coinvolta. La chirurgia \u00e8 solitamente necessaria per le dissecazioni che coinvolgono la prima parte dell'aorta; al contrario le dissecazioni che non coinvolgono l'aorta ascendente possono anche essere trattate con farmaci che riducono la pressione arteriosa e la frequenza cardiaca, a meno che non si verifichino complicanze. \nIl trattamento chirurgico pu\u00f2 essere eseguito a cielo aperto (con un'incisura che comporta l'apertura del torace) o ricorrendo ad un intervento riparativo di aneurisma per via endovascolare (si infila protesi vascolare nella sacca aneurismatica passando per l'arteria femorale).\nLa dissecazione aortica \u00e8 un evento relativamente raro e si verifica a un tasso stimato di 3 per 100.000 persone all'anno. \u00c8 pi\u00f9 comune nei soggetti di sesso maschile che nelle femmine. Tipicamente l'et\u00e0 al momento della diagnosi \u00e8 di 63 anni, con circa il 10% dei casi che si verificano prima del compimento dei 40 anni. Senza trattamento, circa la met\u00e0 delle persone con morfologia di tipo A muore entro tre giorni e circa il 10% delle persone con morfologia di tipo B muore entro un mese.\nClassificazione.\nSono stati utilizzati diversi sistemi di classificazione per descrivere la dissecazione aortica. \nUna classificazione di uso frequente si basa sul criterio temporale, e cio\u00e8 sulla durata dell'esordio dei sintomi prima della presentazione: le dissecazioni aortiche sono etichette come iperacute (durata &lt; di 24 ore), acute (2-7 giorni), subacute (8-30 giorni) e croniche (&gt; 30 giorni).\nAltri sistemi di classificazione comunemente in uso si basano sulla localizzazione anatomica dove si manifesta tale patologia (in particolare aorta ascendente o quella discendente). Il sistema Stanford \u00e8 probabilmente quello oggi pi\u00f9 comunemente utilizzato, poich\u00e9 \u00e8 pi\u00f9 in sintonia con la gestione del paziente.\nIl sistema DeBakey (dal nome del cardiochirurgo toracico Michael E. DeBakey) fornisce una descrizione anatomica della dissecazione aortica. Classifica la dissecazione in base a dove si trova la lacerazione intimale originale e in base all'estensione della dissezione (localizzazione nell'aorta ascendente o nell'aorta discendente oppure coinvolgimento sia dell'aorta ascendente che discendente.\nLa classificazione di Stanford \u00e8 divisa in due gruppi, A e B, a seconda dell'interessamento o meno dell'aorta ascendente. \nLa classificazione di Stanford \u00e8 utile in quanto segue la pratica clinica: infatti le dissezioni ascendenti dell'aorta di tipo A generalmente richiedono un trattamento chirurgico primario; al contrario alle dissezioni di tipo B generalmente viene riservato un trattamento farmacologico (morfina, betabloccanti e vasodilatatori arteriosi), almeno inizialmente, mentre l'intervento chirurgico \u00e8 riservato a eventuali complicanze.\nLa ragione per cui si interviene chirurgicamente nella riparazione delle dissecazioni di tipo A, \u00e8 che le dissecazioni aortiche ascendenti spesso coinvolgono la valvola aortica, la quale, avendo perso il supporto sospensivo, si spinge verso la radice aortica, causando cos\u00ec insufficienza aortica. La valvola deve cos\u00ec essere risospesa e adeguatamente riposizionata, cos\u00ec come spesso \u00e8 necessario riparare eventuali lesioni a carico dell'arteria coronaria. \nInoltre, l'area coinvolta nella dissecazione viene rimossa e sostituita con un innesto di Dacron, al fine di impedire che si verifichi un'ulteriore dissezione. Infine, si tenga presente che le dissezioni di tipo B raramente hanno un'evoluzione migliore, dal punto di vista della mortalit\u00e0, se sono sottoposte ad intervento chirurgico, a meno che non si verifichino rotture o compromissioni di altri organi, ad esempio i reni.\nCirca il 70% delle dissecazioni avviene nel tratto ascendente, che \u00e8 anche il punto pi\u00f9 pericoloso per la sopravvivenza del paziente.\nSintomatologia.\nCirca il 96% dei soggetti con dissecazione aortica si presenta al medico accusando un dolore severo con esordio improvviso, spesso in pieno benessere (cosiddetto dolore \"a colpo di pugnale\"). Il dolore pu\u00f2 essere descritto come una sensazione lacerante, lancinante o acuta. Il 17% degli individui ha la sensazione che il dolore si stia spostando mentre la dissecazione si estende lungo l'aorta (si parla di dolore toracico \"migrante\"). La localizzazione del dolore \u00e8 associata alla localizzazione della dissecazione. Il dolore toracico anteriore o in sede precordiale \u00e8 associato a dissecazioni che coinvolgono l'aorta ascendente, mentre il dolore interscapolare (dorsale) \u00e8 associato a dissecazioni aortiche che colpiscono l'aorta discendente. Se il dolore \u00e8 di natura pleuritica, pu\u00f2 suggerire una pericardite acuta causata dall'emorragia nel sacco pericardico. Questa \u00e8 un'eventualit\u00e0 particolarmente pericolosa, e deve essere temuto l'imminente instaurarsi di un tamponamento cardiaco acuto. Il tamponamento pericardico \u00e8 la causa pi\u00f9 comune di morte per la dissecazione aortica. \nMentre il dolore pu\u00f2 essere confuso con quello che in genere si associa a una sindrome coronarica acuta (attacco cardiaco), la dissecazione aortica di solito non \u00e8 associata con gli altri segni che suggeriscono un infarto del miocardio (ad esempio cambiamenti dell'ECG. Tuttavia nell'evoluzione della patologia \u00e8 possibile che insorgano sintomi suggestivi di insufficienza cardiaca congestizia.\nPi\u00f9 raramente, ma \u00e8 possibile che alcuni individui non presentino dolore, o pi\u00f9 spesso siano paucisintomatici: questi soggetti hanno in genere una dissecazione aortica cronica.\nSintomi meno comuni che possono essere osservati nel contesto della dissecazione aortica comprendono la gi\u00e0 citata insufficienza cardiaca congestizia (7%), la sincope (9%), l'ictus (6%), la neuropatia periferica da ischemia, la paraplegia e l'arresto cardiaco. Se un soggetto con dissecazione aortica si \u00e8 presentato riferendo un episodio di sincope, in circa il 50% dei casi ci\u00f2 \u00e8 dovuto a un sanguinamento nel sacco pericardio, che ha causato un tamponamento pericardico.\nLe complicanze neurologiche della dissecazione aortica (ad esempio l'ictus o la plegia) sono in genere dovute al coinvolgimento di una o pi\u00f9 arterie che irrorano una particolare zona del sistema nervoso centrale.\nSe la dissecazione si estende sino al seno coronario si potr\u00e0 instaurare una condizione di ischemia miocardica che, se non trattata immediatamente, potrebbe portare a infarto del miocardio. Altro segno utile ai fini diagnostici, bench\u00e9 piuttosto incostante, \u00e8 un soffio da insufficienza aortica (riconducibile alla modificazione emodinamica instauratasi in aorta).\nSe la dissezione aortica coinvolge l'aorta addominale, \u00e8 possibile che siano compromessi anche alcuni dei rami di questo vaso. Nelle dissecazioni aortiche addominali, la compromissione di una o entrambe le arterie renali si verifica nel 5-8% dei casi, mentre l'ischemia mesenterica (ischemia dell'intestino) si verifica in circa il 3% dei soggetti.\nPressione arteriosa.\nI pazienti affetti da dissecazione aortica hanno spesso una storia di ipertensione arteriosa. La pressione arteriosa dei soggetti che si presentano con dissecazione aortica acuta \u00e8 abbastanza variabile e tende ad essere pi\u00f9 elevata negli individui che hanno una dissecazione distale.\nNei soggetti con una dissecazione aortica prossimale, il 36% circa si presenta con ipertensione, mentre il 25% si presenta invece con ipotensione.\nLa dissecazione aortica prossimale tende ad essere maggiormente associate all'indebolimento della parete vascolare a causa della degenerazione cistica mediale. In coloro che presentano una dissezione aortica distali (tipo B), il 60-70% si presenta con ipertensione, mentre il 2-3% si presenta con una bassa pressione arteriosa.\nUna grave ipotensione al momento della presentazione del paziente in una struttura sanitaria \u00e8 un grave indicatore prognostico. Di solito \u00e8 associata a una situazione di tamponamento pericardico, una grave insufficienza aortica o una rottura dell'aorta. La misurazione accurata della pressione arteriosa \u00e8 importante. La pseudoipotensione (una misurazione della pressione sanguigna falsamente bassa) pu\u00f2 verificarsi a causa del coinvolgimento dell'arteria brachiocefalica (che irrora il braccio destro) o dell'arteria succlavia sinistra (che fornisce il braccio sinistro).\nInsufficienza aortica.\nL'insufficienza aortica (AI) si verifica nel 50% e fino al 66% delle dissecazioni aortiche ascendenti: a livello auscultatorio il soffio diastolico dovuto all'insufficienza aortica \u00e8 udibile in circa il 32% delle dissecazioni prossimali. L'intensit\u00e0 (loudness) del soffio dipende dalla pressione del sangue, pertanto potrebbe non essere udibile in caso di bassa pressione arteriosa.\nEsistono molteplici cause possibili per il verificarsi di insufficienza aortica (AI) in caso di dissecazione aortica ascendente. La dissecazione pu\u00f2 dilatare l'annulus della valvola aortica, in modo tale che i lembi della valvola non possono pi\u00f9 giustapporsi. Un altro meccanismo possibile \u00e8 che la dissecazione pu\u00f2 estendersi nella radice aortica e provocare il distacco dei lembi della valvola stessa. Un ulteriore possibile meccanismo \u00e8 associato ad una vasta lacerazione intimale: in questo caso il lembo intimale potrebbe prolassare nel tratto di efflusso del ventricolo sinistro, causando un'invaginazione dell'intima nella valvola aortica e impedendo cos\u00ec la corretta chiusura della valvola.\nInfarto del miocardio.\nL'infarto del miocardio si verifica nell'1-2% delle dissecazioni aortiche. La causa dell'infarto \u00e8 generalmente il coinvolgimento delle arterie coronarie, che riforniscono il cuore con sangue ossigenato, nella dissecazione. L'arteria coronaria destra \u00e8 coinvolta pi\u00f9 spesso rispetto all'arteria coronaria sinistra. Se l'infarto miocardico viene trattato con terapia trombolitica, la mortalit\u00e0 aumenta oltre il 70%, principalmente a causa del sanguinamento che si viene a verificare nel sacco pericardico e che causa tamponamento cardiaco.\nPoich\u00e9 i soggetti con dissecazione aortica si presentano spesso al pronto soccorso con una sintomatologia simile a quella di un infarto miocardico, il medico d'emergenza-urgenza deve fare attenzione a fare la diagnosi corretta prima di iniziare il trattamento specifico per l'infarto, poich\u00e9 il regime di trattamento per questa patologia pu\u00f2 essere letale per un individuo che presenta invece una dissecazione aortica.\nVersamento pleurico.\nUn versamento pleurico (ovvero una raccolta di liquido nello spazio pleurico, compreso tra i polmoni e la parete toracica o il diaframma) pu\u00f2 essere presente nei soggetti con dissecazione aortica ed \u00e8 dovuto sia al sangue che pu\u00f2 derivare da una lacerazione transitoria dell'aorta, sia per la raccolta di fluido secondaria ad una reazione infiammatoria intorno all'aorta. Se un versamento pleurico dovesse svilupparsi a causa di una dissecazione aortica, ci\u00f2 avviene pi\u00f9 comunemente nell'emitorace sinistro piuttosto che nell'emitorace destro.\nEziologia.\nLa dissecazione aortica \u00e8 associata a ipertensione arteriosa (circa il 72-80% delle persone che presentano una dissecazione aortica hanno una precedente storia di ipertensione arteriosa) e molti disturbi del tessuto connettivo. Una forma di vasculite (un processo infiammatorio a carico di un'arteria) pu\u00f2 talvolta, sia pure raramente, associarsi a una dissecazione aortica. Questa malattia in una minoranza di casi pu\u00f2 anche essere il risultato di un trauma toracico. L'uso di droghe illecite con stimolanti (ad esempio cocaina e metanfetamina) rappresenta un ulteriore fattore di rischio modificabile per la dissecazione aortica. Questa in alcuni individui sembra possa essere anche associata al fumo di tabacco.\nUna valvola aortica bicuspide (una rara forma di anomalie congenita cardiovascolare che coinvolge la valvola aortica) si trova nel 7-14% delle persone che hanno una dissecazione aortica. Questi individui sono particolarmente portati a sviluppare una dissecazione a carico dell'aorta ascendente. Il rischio di dissecazione in soggetti con valvola aortica bicuspide non \u00e8 invece associato al grado di stenosi della valvola.\nAlcuni disturbi del tessuto connettivo come la Sindrome di Marfan, la Sindrome di Ehlers-Danlos, e la sindrome di Loeys-Dietz aumentano il rischio di dissecazione aortica. Similmente alcune vasculiti come l'arterite di Takayasu, l'arterite a cellule giganti, la poliarterite nodosa e la malattia di Beh\u00e7et sono state associate alla possibilit\u00e0 di sviluppo di una successiva dissecazione aortica. La sindrome di Marfan si trova nel 5-9% delle persone che hanno avuto una dissecazione aortica. In questo sottogruppo, l'incidenza nei giovani individui \u00e8 aumentata. Gli individui con sindrome di Marfan tendono ad avere aneurismi dell'aorta e sono pi\u00f9 inclini a dissecazioni prossimali dell'aorta.\nAnche altre sindromi congenite come la Turner, e la Noonan, si associano ad un aumentato rischio di dissecazione aortica, in genere a seguito di una dilatazione della radice aortica.\nIl trauma toracico che pu\u00f2 comportare una dissecazione aortica pu\u00f2 essere diviso in due gruppi, distinti in base alla causa: trauma toracico chiuso (di osservazione comune dopo un incidente automobilistico) e il trauma toracico iatrogeno (associato a procedure chirurgiche o di cardiologia interventistica). Le cause iatrogene comprendono i traumi che si verificano durante le procedure di cateterismo cardiaco o correlate al gonfiaggio di un palloncino intra-aortico.\nLa dissecazione aortica pu\u00f2 essere una conseguenza tardiva della chirurgia cardiaca. Circa il 18% delle persone che presentano una dissecazione acuta aortica ha una storia personale di intervento chirurgico a cuore aperto. Gli individui sottoposti a sostituzione della valvola aortica per insufficienza aortica sono particolarmente a rischio perch\u00e9 l'insufficienza aortica comporta un aumento del flusso sanguigno nell'aorta ascendente. Ci\u00f2 pu\u00f2 causare dilatazione e indebolimento delle pareti dell'aorta ascendente.\nLa sifilide nella sua fase terziaria pu\u00f2 potenzialmente causare una dissecazione aortica.\nFisiopatologia.\nCome tutte le altre arterie, l'aorta \u00e8 composta da tre strati, l'intima, la media e l'avventizia. L'intima \u00e8 in contatto diretto con il sangue all'interno del vaso e consiste principalmente in uno strato di cellule endoteliali che poggiano su una membrana basale; la tonaca media \u00e8 costituita principalmente da tessuto connettivo e muscolare e il vaso \u00e8 protetto all'esterno dalla tonaca avventizia, comprendente anch'essa del tessuto connettivo.\nNella dissecazione aortica, il sangue penetra nell'intima ed entra nello strato medio. L'alta pressione viene a lacerare il tessuto di supporto della tonaca media slaminando i due terzi interni e dividendoli dalla avventizia, cio\u00e8 dal terzo di supporto esterno.\nQuesto evento pu\u00f2 propagarsi lungo la lunghezza dell'aorta per una distanza variabile, in avanti o all'indietro. Le dissecazioni che si propagano verso la biforcazione iliaca (seguendo cio\u00e8 con il flusso di sangue) sono dette dissecazioni anterograde e quelle che si propagano verso la radice aortica (opposte al flusso del sangue) sono dette dissecazioni retrograde. \nLa lacerazione iniziale di solito si verifica entro 100 mm dalla valvola aortica: ne consegue che una dissecazione retrograda pu\u00f2 facilmente compromettere il pericardio e portare a un emopericardio. Le dissezioni anterograde possono propagarsi fino alla biforcazione iliaca dell'aorta, rompere la parete aortica, o ricanalizzare nel lume intravascolare portando a un'aorta \"a doppia canna\". L'aorta a doppia canna abbassa la pressione del flusso sanguigno e pertanto riduce il rischio di rottura. Se la dissecazione aortica si rompe si verifica un'emorragia in una cavit\u00e0 corporea: la prognosi dipende dalla sede interessata dalla rottura. Sono possibili sia rotture retroperitoneali sia pericardiche.\nL'evento iniziale in una dissecazione aortica \u00e8 una lacerazione nel rivestimento intimale dell'aorta. A causa delle alte pressioni vigenti nel vaso, il sangue riesce a penetrare nella tonaca media in corrispondenza del punto di lacerazione. La forza del sangue che riesce a penetrare nella tonaca media fa s\u00ec che la lacerazione si estenda.\nIl sangue viaggia attraverso la tonica media creando un falso lume: la lacerazione in genere si estende distalmente (lontano dal cuore) ma pu\u00f2 estendersi sia prossimalmente sia in entrambe le direzioni (il vero lume \u00e8 il normale condotto del sangue nell'aorta). La separazione del falso lume dal vero lume \u00e8 rappresentata da uno strato di tessuto di intima noto come lembo intimale.\nLa stragrande maggioranza delle dissecazione aortiche origina con una lacerazione intimale sia nel aorta ascendente (65%), sia nell'arco aortico (10%), o appena distalmente al legamento arterioso in aorta toracica discendente (20%).\nNon appena il sangue inizia a scorrere nel falso lume, possono verificarsi lacerazioni secondarie nell'intima. Attraverso queste lacerazioni secondarie, il sangue pu\u00f2 rientrare nel vero lume.\nMentre non \u00e8 sempre chiaro il motivo per cui si viene a verificare una lacerazione intimale, molto spesso essa coinvolge la degenerazione del collagene e dell'elastina che sono costituenti fondamentali della tonaca media.\nQuesta situazione \u00e8 nota con il termine di necrosi cistica mediale ed \u00e8 pi\u00f9 comunemente associata alla sindrome di Marfan cos\u00ec come alla sindrome di Ehlers-Danlos.\nIn circa il 13% delle dissecazioni aortiche, non si trova evidenza di una rottura intimale. In questi casi, si ritiene che l'evento scatenante sia un ematoma intramurale (causato verosimilmente da sanguinamento nei media).\nPoich\u00e9 in questi casi non esiste alcuna connessione diretta tra il lume vero e il falso lume, diagnosticare una dissezione aortica mediante arteriografia (aortografia) \u00e8 difficile se la causa \u00e8 un ematoma intramurale.\nEpidemiologia.\nStabilire l'incidenza della dissecazione aortica in una determinata popolazione \u00e8 spesso difficile poich\u00e9 molti casi vengono diagnosticati solo dopo la morte (che pu\u00f2 spesso essere stata attribuita a un'altra causa). In caso di dissecazione aortica, infatti, errate diagnosi non sono affatto infrequenti. La dissecazione aortica colpisce circa 2,0-3,5 persone ogni 100.000 ogni anno. Studi epidemiologici eseguiti in Svezia suggeriscono che l'incidenza della dissecazione aortica potrebbe essere in aumento. I soggetti di sesso maschile sono pi\u00f9 comunemente colpiti rispetto alle donne: il 65% di tutte le persone con dissecazione aortica sono infatti maschi. L'et\u00e0 media alla diagnosi \u00e8 di circa 63 anni. Se si considerano le donne con meno di 40 anni di et\u00e0, la met\u00e0 di tutte le dissecazioni aortiche si verificano durante il periodo di gravidanza (in genere nel terzo trimestre o all'inizio del periodo postpartum). Complessivamente una dissecazione aortica si verifica in circa lo 0,6% delle gravidanze.\nFattori di rischio.\nTra i fattori non modificabili rientrano l'et\u00e0 e le patologie congenite quali la valvola aortica bicuspide, la sindrome di Turner e le connettivopatie come la sindrome di Marfan. Fattori di rischio modificabili (ovvero trattabili) sono l'aneurisma dell'aorta toracica ascendente (per aterosclerosi, sifilide, traumi ed altre cause), l'aterosclerosi e le dislipidemie, il fumo e l'ipertensione arteriosa.\nCause di morte.\nLa morte sopraggiunge per shock in seguito a rottura dell'aorta e grave emorragia interna.\nIl rischio di rottura fulminante parte dal 40% al presentarsi della sintomatologia e cresce dell'1% ogni ora; nell'arco delle 24 ore, il rischio \u00e8 superiore al 60%.\nDiagnosi.\nLa dissecazione aortica \u00e8 una delle emergenze pi\u00f9 impegnative in ambito cardiologico. La diagnostica \u00e8 spesso impegnativa perch\u00e9 richiede l'uso di procedure lunghe e dispendiose in termini di tempo, non sono sempre disponibili in ogni ospedale. Anche se la raccolta di una buona anamnesi dal soggetto pu\u00f2 essere fortemente indicativa di una dissecazione aortica, la diagnosi non pu\u00f2 sempre essere fatta sulla base della sola storia clinica e sui reperti dell'esame obiettivo. Spesso la diagnosi di conferma si ha solo in seguito alla visualizzazione del lembo intimale dopo un esame di imaging radiologico. D'altro canto l'alta mortalit\u00e0 della malattia (in particolare nella fase acuta) richiede un rapido chiarimento della diagnosi (in genere mediante ecocardiografia transesofagea, una TAC torace con mezzo di contrasto iodato o una RMN. L'ecocardiografia transesofagea (con uso di ultrasuoni ad alta frequenza) ha una elevata capacit\u00e0 di risoluzione grazie alla vicinanza anatomica dell'aorta all'esofago che consente di ottenere delle buone immagini. Altri test che possono essere utilizzati includono un aortogramma o un'angiografia a risonanza magnetica dell'aorta. Ognuno di questi test ha pro e contro, e non hanno sensibilit\u00e0 e specificit\u00e0 uguali nella diagnosi della dissezione aortica.\nIn generale la scelta della tecnica di imaging si basa sulla disponibilit\u00e0 della modalit\u00e0 di test nell'ospedale, sulla stabilit\u00e0 del paziente e sulla sensibilit\u00e0 e specificit\u00e0 dell'esame.\nSospetto iniziale.\nOgni improvviso forte dolore alla schiena, al torace o all'addome, per i quali non pu\u00f2 essere trovata un'altra spiegazione plausibile, deve indurre al sospetto di una dissecazione aortica o di un aneurisma aortico. In particolare se esistono ulteriori reperti, ad esempio il riscontro di ipertensione arteriosa (49% dei pazienti con dissecazione aortica), una marcata pressione differenziale (31%), un soffio diastolico (28%) o deficit neurologici focali (17%) il sospetto di dissecazione aortica diviene pi\u00f9 consistente e corre l'obbligo di eseguire ulteriori accertamenti per chiarire l'origine del problema.\nD-dimero.\nAlcuni medici nel processo di valutazione diagnostica ritengono utile misurare il livello del D-dimero nel sangue. Tale determinazione ha valore solo come predizione negativa, ovvero per escludere una possibile dissecazione: un livello inferiore a 500 ng/ml pu\u00f2 infatti essere considerato una prova contro una diagnosi di dissecazione aortica. Tuttavia questo approccio si ritiene sia applicabile solo nei casi ritenuti a \"basso rischio\" e se eseguito entro 24 ore dall'insorgenza dei sintomi. In ogni caso l'American Heart Association non consiglia di usare questo test nel processo diagnostico, poich\u00e9 le prove di evidenza sono ancora carenti.\nRadiografia del torace.\nLa radiografia del torace pu\u00f2 dimostrare un cambiamento nella morfologia dell'aorta toracica, che pu\u00f2 essere sospetta per dissecazione aortica. Classicamente, il riscontro di un allargamento del mediastino di nuova insorgenza sulla radiografia \u00e8 un reperto di moderata sensibilit\u00e0 per la rilevazione di una dissecazione aortica ascendente. Sfortunatamente questo reperto \u00e8 di bassa specificit\u00e0, in quanto molte altre condizioni possono causare un apparente allargamento del mediastino.\nAltri risultati radiografici associati alla dissecazione sono: \n\u00c8 importante sottolineare che circa il 12-20% delle dissezioni aortiche non sono rilevabili con la radiografia del torace; pertanto, una radiografia del torace \"normale\" non esclude la dissecazione aortica. Se vi \u00e8 un alto sospetto clinico, pu\u00f2 essere giustificato un test di imaging pi\u00f9 sensibile (angio-TAC, angio-RMN oppure un'ecografia transesofagea).\nAngio Tomografia computerizzata.\nL'angiografia con tomografia computerizzata \u00e8 un test rapido e non invasivo che fornisce un'accurata valutazione tridimensionale dell'aorta e pi\u00f9 in generale dell'albero arterioso. Queste immagini sono prodotte acquisendo molto rapidamente strati molto sottili del torace e dell'addome, affidando quindi a un sistema computerizzato la loro ricombinazione volta alla creazione di sezioni trasversali. Per delineare l'aorta con la precisione necessaria per effettuare una diagnosi corretta, \u00e8 necessario iniettare un materiale di contrasto iodato in una vena periferica. Un'apposita apparecchiatura a pompa (iniettore automatico) inietta la quantit\u00e0 di mezzo di contrasto prestabilita e nei tempi opportuni. In sostanza si ha una gestione in tempo reale della modulazione del flusso di contrasto, in sincronia con le scansioni tomografiche del macchinario TAC. Questo tipo di scansione \u00e8 programmata per acquisire le immagini quando il contrasto penetra nell'aorta. Le scansionei quindi proseguono man mano che il contrasto fluisce attraverso il vaso.\nLa tecnica ha una sensibilit\u00e0 variabile dal 96 al 100% e una specificit\u00e0 dal 96 al 100%. Sfortunatamente l'angio-TAC spesso non \u00e8 in grado di identificare il sito preciso ove \u00e8 avvenuta la rottura intimale. Un'ulteriore svantaggio \u00e8 dato dalla necessit\u00e0 di ricorrere a materiale di contrasto iodato.\nRisonanza magnetica.\nLa risonanza magnetica (RMN) pu\u00f2 essere utilizzata dia per fare diagnosi che per una migliore valutazione della dissecazione aortica, con una sensibilit\u00e0 del 98% e una specificit\u00e0 del 98%. Un esame RMN dell'aorta comporta una ricostruzione tridimensionale dell'aorta, che consente al medico di determinare la posizione della lesione intimale, il coinvolgimento di eventuali altri vasi e ramificazioni, e di individuare eventuali lacerazioni secondarie. \u00c8 un test non invasivo, non richiede l'uso di materiale di contrasto iodato e pu\u00f2 rilevare e quantificare il grado di insufficienza aortica.\nLo svantaggio di questa modalit\u00e0 di imaging \u00e8 soprattutto legato al fatto che la disponibilit\u00e0 dell'esame \u00e8 ancora riservata ad un numero limitato di centri ospedalieri (spesso \u00e8 disponibile solo in pochi ospedali di grandi dimensioni); inoltre le scansioni in risonanza magnetica richiedono tempi di esecuzione relativamente lunghi.\nL'esame presenta anche alcune controindicazioni specifiche. A causa dei campi magnetici ad alta intensit\u00e0 che vengono utilizzati durante l'esecuzione della risonanza magnetica, l'esame \u00e8 controindicato nei soggetti con protesi metalliche. Un ulteriore problema \u00e8 dato dal fatto che il paziente deve essere posizionato all'interno di un tubo di scansione di diametro di 60 cm, che pu\u00f2 provocare un senso di oppressione e di claustrofobia.\nEcocardiografia.\nDobbiamo distinguere tra ecocardiografia transtoracica - TTE (che identifica in modo affidabile una dissecazione dell'aorta ascendente) e l'ecocardiogramma transesofageo - TEE. Quest'ultimo \u00e8 un tipo di esame relativamente affidabile nella diagnosi di dissecazione aortica, con una sensibilit\u00e0 fino al 98% e una specificit\u00e0 fino al 97%. L'esame permette di visualizzare un flap intimale flottante nel lume aortico: ovviamente \u00e8 necessario verificare l'immagine in pi\u00f9 proiezioni per essere certi che quella visualizzata non sia una falsa immagine (ad esempio un riverbero). \n\u00c8 diventata una delle modalit\u00e0 di imaging pi\u00f9 utilizzate per eseguire diagnosi in caso di sospetta dissecazione aortica. Si tratta infatti di un esame relativamente non invasivo (anche se nella modalit\u00e0 transesofagea richiede comunque che la sonda di ecocardiografia sia inserita nell'esofago del paziente, il quale si trova cos\u00ec ad ingoiarla). \nL'esame \u00e8 particolarmente utile nella valutazione dell'insufficienza aortica, in caso di dissecazione aortica ascendente, per determinare se e quanto siano coinvolti gli osti (le origini) delle arterie coronarie. L'ecocardiogramma transesofageo pu\u00f2 essere eseguito, in soggetti che cooperano, senza ricorrere alla sedazione; tuttavia la maggior parte dei centri, per un maggiore comfort del paziente, preferisce ricorrere ad una sedazione blanda (ad esempio 1-2 mg di midazolam).\nTra gi svantaggi dell'ecocardiografia TEE deve essere considerata l'incapacit\u00e0 di visualizzare l'aorta ascendente distale (il tratto iniziale dell'arco aortico) e l'aorta addominale discendente, la parte di vaso che decorre al di sotto dello stomaco. Un TEE pu\u00f2 essere tecnicamente difficile da eseguire in soggetti con stenosi o varici esofagee.\nAortogramma.\nUn aortogramma prevede il posizionamento di un catetere nell'aorta e l'iniezione di materiale di contrasto durante l'esecuzione di radiografie dell'aorta. La procedura rientra pi\u00f9 in generale fra le procedure arteriogarfiche ed \u00e8 anche nota come aortografia. In un passato recente era considerata il gold standard diagnostico, ma oggigiorno \u00e8 stata soppiantata da altre modalit\u00e0 di imaging meno invasive.\nTrattamento.\nIn una dissecazione acuta, la scelta del trattamento dipende dalla sede in cui si verifica lo scollamento delle tonache. Nel caso di dissecazione di Stanford di tipo A (coinvolgimento dell'aorta ascendente), il trattamento chirurgico \u00e8 superiore al trattamento medico. Nel caso di dissecazione di Stanford di tipo B (coinvolgimento dell'aorta distale - incluse le dissezioni aortiche addominali), il trattamento medico \u00e8 preferibile rispetto a quello chirurgico. Il rischio di morte dovuto a dissecazione aortica \u00e8 pi\u00f9 alto nelle prime ore dopo l'inizio della dissecazione e diminuisce in seguito.\nPer questo motivo, le strategie terapeutiche differiscono a seconda che ci si trovi di fronte a una dissecazione acuta rispetto a una dissezione cronica. Si ricorda che una dissecazione acuta \u00e8, per definizione, un evento per il quale il paziente si presenta all\u2019attenzione del medico entro le prime due settimane. Se un soggetto riesce a sopravvivere a questo periodo finestra, la sua prognosi \u00e8 migliore. Circa il 66% di tutte le dissezioni si presenta in fase acuta.\nLe persone che si presentano due settimane dopo l'inizio della dissecazione sono considerate affette da dissecazione aortica cronica. Questi individui in un certo qual modo si sono auto-selezionati, in quanto sopravvissuti all'episodio acuto e possono quindi essere trattati con terapia farmacologica, purch\u00e9 clinicamente ed emodinamicamente stabili.\nTrattamento medico (farmacologico).\nLa dissecazione aortica si presenta generalmente come un'emergenza ipertensiva: ne consegue che l\u2019obiettivo principale del trattamento medico \u00e8 il rigoroso controllo della pressione arteriosa. Il trattamento iniziale deve infatti tendere ad arrestare la progressione dell'ematoma dissecante. La pressione sanguigna target dovrebbe essere una pressione arteriosa media (MAP) compresa tra i 60 ed i 75 mmHg o una pressione arteriosa anche pi\u00f9 bassa, se tollerata dal paziente.\nLa riduzione della pressione arteriosa con la quale il paziente si presenta alla valutazione medica deve avvenire gradualmente, e le diminuzioni iniziali non dovrebbero essere superiori al 20% circa della pressione basale.\nUn altro obiettivo fondamentale del trattamento iniziale \u00e8 la riduzione della cosiddetta forza di taglio dP/dt (cio\u00e8 della forza di espulsione del sangue dal ventricolo sinistro). La gestione a lungo termine di ogni tipo di stress (fisico, emotivo e psicologico) \u00e8 importante per ottenere un buon controllo della pressione arteriosa.\nI farmaci betabloccanti sono il trattamento di prima linea per i pazienti con dissecazione aortica acuta e cronica. Nella dissecazione acuta, sono generalmente preferiti gli agenti ad azione rapida, in quanto possono essere somministrati per via endovenosa e presentano dosaggi pi\u00f9 facili da regolare (ad esempio si ricorre all\u2019esmololo, propranololo o labetalolo). I farmaci vasodilatatori, ad esempio il nitroprussiato di sodio possono essere presi in considerazione per alcuni pazienti con pressione arteriosa estremamente alta, ma non dovrebbero mai essere utilizzati da soli, poich\u00e9 spesso stimolano un aumento riflesso (e non desiderabile) della frequenza cardiaca.\nI farmaci calcio-antagonisti possono essere utilizzati nel trattamento della dissecazione aortica, in particolare se esiste una controindicazione all'uso dei betabloccanti. I bloccanti dei canali del calcio che vengono generalmente utilizzati sono il verapamil e il diltiazem, a causa dei loro effetti combinati vasodilatatori e inotropi negativi.\nSe un paziente con dissecazione aortica si presenta con un'ipertensione arteriosa refrattaria (cio\u00e8 un'ipertensione persistente nonostante il ricorso alle dosi massime previste di ben tre diverse classi di agenti antipertensivi), \u00e8 necessario sospettare che la dissecazione aortica abbia coinvolto anche le arterie renali.\nTrattamento chirurgico.\nLe indicazioni per il trattamento chirurgico della dissecazione aortica comprendono una dissecazione aortica prossimale acuta e una dissecazione aortica distale acuta ma gravata da una o pi\u00f9 complicanze. \nLe complicanze che devono essere prese in considerazione includono la compromissione di un organo vitale, una rottura o l\u2019imminente rottura dell'aorta, la dissecazione retrograda con coinvolgimento dell'aorta ascendente e una storia personale di sindrome di Marfan o sindrome di Ehlers-Danlos.\nL'obiettivo nella gestione chirurgica della dissecazione aortica \u00e8 quello di asportare i segmenti dell'aorta pi\u00f9 gravemente danneggiati e di impedire l'ulteriore ingresso di sangue nel falso lume (sia nella zona di lacerazione intimale originaria, che in qualsiasi zona di lacerazione secondaria lungo il decorso del vaso). \u00c8 tecnicamente possibile eseguire l'escissione della lesione intimale, tuttavia questo tipo di intervento non cambia in modo significativo la mortalit\u00e0.\nRicorrere ad un particolare tipo di trattamento piuttosto che ad un altro dipende dal segmento o tratto di aorta coinvolto. Alcuni trattamenti possibili comprendono:\nPoich\u00e9 il falso lume potrebbe aver ostruito altri tronchi arteriosi emergenti, spesso si rende necessario, contestualmente all'intervento chirurgico per la dissecazione vera e propria, anche un intervento di rivascolarizzazione per eliminare l'ostruzione in questi vasi attigui, e ci\u00f2 al fine di risolvere la cattiva perfusione di molti organi vicini.\nUn certo numero di condizioni e di comorbilit\u00e0 aumentano il rischio chirurgico di intervento di riparazione nei pazienti colpiti da una dissecazione aortica. Queste condizioni includono quanto segue:\nFollow up.\nIl follow-up a lungo termine nelle persone che sopravvivono alla dissecazione aortica comporta un rigoroso controllo della pressione arteriosa. Il rischio di una rottura tardiva di un aneurisma aortico \u00e8 10 volte pi\u00f9 alto nei soggetti con ipertensione arteriosa non controllata, rispetto ai soggetti con una pressione sistolica inferiore a 130 mmHg. Pertanto l'ipertensione non controllata rimane il fattore di rischio trattabile pi\u00f9 significativo nella dissecazione aortica.\nIl rischio di morte \u00e8 pi\u00f9 alto nei primi due anni dopo l'evento acuto, ed i pazienti dovrebbero essere seguiti strettamente durante questo periodo di tempo. Circa il 29% delle morti tardive dopo l'intervento chirurgico \u00e8 dovuto alla rottura di un aneurisma dissecante. Inoltre, esiste una rilevante incidenza (calcolata tra il 17% e il 25%) di formazione di un nuovo aneurisma, tipicamente dovuta alla dilatazione del falso lume residuo. Questi nuovi aneurismi hanno maggiori probabilit\u00e0 di rottura, per il fatto che sono costituiti da pareti pi\u00f9 sottili.\nMolti medici suggeriscono imaging seriale dell'aorta, e la risonanza magnetica (RMN) \u00e8 la tecnica di imaging preferita.\nPrevenzione.\nTra i fattori di rischio riconosciuti per la dissecazione aortica, l'ipertensione, i livelli anormalmente alti di lipidi (ad esempio il colesterolo) nel sangue e il fumo di tabacco, sono tutti considerati fattori di rischio prevenibili.\nSi raccomanda di intervenire chirurgicamente a riparare un ingrossamento dell'aorta ascendente dovuto a un aneurisma con una dimensione superiore a 6 cm per ridurre il rischio di dissecazione. L'intervento chirurgico pu\u00f2 essere raccomandato quando la dimensione \u00e8 superiore a 4,5 cm se la persona \u00e8 affetta da una delle diverse patologie del tessuto connettivo oppure ha una storia familiare di rottura dell'aorta."}
{"id": "1529698", "revid": "767487", "url": "https://it.wikipedia.org/wiki?curid=1529698", "title": "B\u0103la", "text": "B\u0103la (in ungherese \"Bala\", in tedesco \"Bolla\") \u00e8 un comune della Romania di 833 abitanti, ubicato nel distretto di Mure\u0219, nella regione storica della Transilvania.\nIl comune \u00e8 formato dall'unione di 2 villaggi: B\u0103la e Ercea."}
{"id": "1529699", "revid": "1745361", "url": "https://it.wikipedia.org/wiki?curid=1529699", "title": "Agreo", "text": "Nella mitologia greca, Agreo era il nome di uno dei figli di Apollo.\nNella mitologia.\nApollo, il dio dalle tante virt\u00f9, un giorno si innamor\u00f2 di Eubea, figlia di Macareo, e dalla loro unione nacque Agreo.\nPareri secondari.\nAgreo, o Argeo a seconda delle fonti, sarebbe stato anche il figlio di Apollo e della ninfa Cirene, fratello dunque di Aristeo.\nInfine Agreo insieme a Nomio era anche uno degli epiteti dello stesso Aristeo, attribuitogli dalle ninfe che lo istruirono."}
{"id": "1529700", "revid": "1451528", "url": "https://it.wikipedia.org/wiki?curid=1529700", "title": "Fran\u00e7ois Georges-Picot", "text": "Biografia.\nGrazie ai suoi sforzi diplomatici fu reso possibile l'Accordo Sykes-Picot, volto alla divisione dei possedimenti dell'Impero Ottomano in Medio Oriente in due sfere di influenza, una sottoposta alla Gran Bretagna (gli attuali Stati di Israele, Giordania e Iraq) e l'altra alla Francia (gli attuali Libano e Siria).\nSposatosi nel 1897 con Marie Fouquet \u2013 da cui ebbe tre figli - Picot \u00e8 il prozio dell'ex presidente della Francia Val\u00e9ry Giscard d'Estaing."}
{"id": "1529701", "revid": "110157", "url": "https://it.wikipedia.org/wiki?curid=1529701", "title": "Protvino", "text": "Protvino \u00e8 una cittadina della Russia europea centrale, compresa nell'oblast' di Mosca e situata 116 km a sudovest della capitale, sul fiume Protva in prossimit\u00e0 della sua confluenza con l'Oka.\nFondata molto recentemente, nel 1960, come insediamento operaio durante la costruzione di un grande laboratorio di ricerca sulle particelle (acceleratore di protoni). Ottenne lo \"status\" di citt\u00e0 nel 1989. Ancora al giorno d'oggi la cittadina \u00e8 sede dell'\"Istituto per la Fisica delle Alte Energie\" (in russo \u0418\u043d\u0441\u0442\u0438\u0442\u0443\u0442 \u0444\u0438\u0437\u0438\u043a\u0438 \u0432\u044b\u0441\u043e\u043a\u0438\u0445 \u044d\u043d\u0435\u0440\u0433\u0438\u0439, \u0418\u0424\u0412\u042d, \"Institut Fiziki Vysokich \u0116nergii\", \"IFV\u0116\")\nSociet\u00e0.\nEvoluzione demografica.\n\"Fonte: protvino.ru\""}
{"id": "1529702", "revid": "709565", "url": "https://it.wikipedia.org/wiki?curid=1529702", "title": "Agrianome", "text": "Agrianome () \u00e8 un personaggio della mitologia greca.\nGenealogia.\nFiglia di Perseon, spos\u00f2 Odoidoco e dalla loro unione nacque Oileo.\nMitologia.\nVisse a Naricea, citt\u00e0 dove nacque anche il nipote Aiace Oileo.\nQuando Giasone invi\u00f2 gli araldi in tutta la Grecia alla ricerca di eroi disposti a partire per il recupero del vello d'oro, suo figlio Oileo rispose alla richiesta e partecip\u00f2 alla spedizione degli Argonauti."}
{"id": "1529704", "revid": "1793900", "url": "https://it.wikipedia.org/wiki?curid=1529704", "title": "Liard", "text": "Il Liard \u00e8 un fiume del Canada Nord Orientale. Nasce nella parte meridionale del territorio dello Yukon. Le sue sorgenti sono sui monti Pelly. Ha una lunghezza di 1.115 km e lungo il suo corso attraversa oltre allo Yukon anche la Columbia Britannica e i Territori del Nord-Ovest. Ha un vastissimo bacino imbrifero, stimato in 227.100\u00a0km\u00b2. \u00c8 tributario del fiume Mackenzie.\nCitt\u00e0 attraversate.\nI principali centri abitati lungo le rive del fiume Liard:"}
{"id": "1529706", "revid": "6923", "url": "https://it.wikipedia.org/wiki?curid=1529706", "title": "Unicaja", "text": "Il Monte de Piedad y Caja de Ahorros de Ronda, C\u00e1diz, Almer\u00eda, M\u00e1laga y Antequera, meglio conosciuta come Unicaja \u00e8 una banca, in particolare \u00e8 la pi\u00f9 importante entit\u00e0 finanziaria d'Andalusia in Spagna. La sede sociale \u00e8 a Malaga mentre il CED (Centro di Elaborazione Dati) si trova a Ronda. Il codice BIC \u00e8 UCJAES2M. Il presidente \u00e8 il sivigliano Braulio Medell Camara.\nStoria.\nVenne creata il 18 marzo 1991 dalla fusione delle banche:\nNell'anno 2005 contava 854 succursali, ripartite per le provincie di Malaga, Cadice, Almeria, Siviglia, Huelva, Cordova, Ja\u00e9n, Granada, Albacete, Ciudad Real, Madrid, Toledo, Valencia e Murcia e le citt\u00e0 autonome di Ceuta e Melilla.\n\u00c8 sponsor di diverse squadre sportive professionali tra cui si spiccano quella di pallacanestro di Malaga ed il club di pallavolo d'Almeria (Club Voleibol Almer\u00eda)."}
{"id": "1529713", "revid": "110157", "url": "https://it.wikipedia.org/wiki?curid=1529713", "title": "Icatu", "text": "Icatu \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1529715", "revid": "1451528", "url": "https://it.wikipedia.org/wiki?curid=1529715", "title": "Mark Sykes", "text": "Durante la prima guerra mondiale firm\u00f2 assieme a Fran\u00e7ois Georges-Picot l'Accordo Sykes-Picot con il quale Francia e Gran Bretagna si spartivano i possedimenti dell'Impero Ottomano in Medio Oriente. Mark Sykes era l'unico figlio di Sir Tatton Sykes e di Christina Anne Jessica Cavendish-Bentinck.\nBiografia.\nFin da giovane viaggi\u00f2 molto con il padre, soprattutto in Medio Oriente e nel Mediterraneo ma anche in India, nei Caraibi, in Canada, Messico e negli Stati Uniti. Frequent\u00f2 l'Universit\u00e0 di Cambridge e 25 anni aveva gi\u00e0 pubblicato quattro libri: \"D'Ordel's Pantechnicon\" (1904), una pariodia delle riviste dell'epoca, \"D'Ordel's Tactics and Military Trai\"ning, un'altra parodia e due libri di viaggi, \"Dar-Ul-Islam\" (La Casa dell'Islam, 1904) e \"Through Five Turkish Provinces\" (1900).\nNonostante fosse l'erede di un baronetto e godesse di vaste propriet\u00e0 immobiliari nello Yorkshire, Sykes si arruol\u00f2 nella Seconda guerra boera e combatt\u00e9 in Sudafrica per due anni. Nel 1912 venne eletto in parlamento tra le file dei conservatori nel collegio di Hull Central e presto divenne amico di Lord Hugh Cecil. Durante la prima guerra mondiale Sykes venne posto al comando di un'unit\u00e0 di riservisti, il 5\u00ba battaglione dei Green Howards ma non li condusse mai in battaglia.\nIl suo talento era stato notato da Lord Kitchener, il ministro della Guerra britannico, che lo inser\u00ec nella Commissione de Bunsen incaricata di coadiuvare l'Ufficio per gli affari mediorientali. Proprio in qualit\u00e0 di esperto di Medio Oriente venne incaricato di trovare una sistemazione per quell'area che prevedesse una divisione in due aree di influenza, una francese, l'altra britannica. Sykes partecip\u00f2 alla Conferenza di Pace di Parigi del 1919.\nQui incontr\u00f2 il giovane diplomatico e futuro primo ministro britannico Harold Wilson, che di lui successivamente scrisse: \u201c\u00c8 grazie alla sua infinita perseveranza, al suo entusiasmo e alla sua dedizione che il nazionalismo arabo e il sionismo divennero due delle nostre armi migliori durante la guerra\u201d. Sykes mor\u00ec a soli 39 anni il 16 febbraio 1919, a Parigi, nell'hotel dove risiedeva durante la Conferenza, colpito dall'epidemia di influenza spagnola.\nIl suo corpo venne trasportato a Sledmere House, nello Yorkshire, dove \u00e8 sepolto. Nonostante fosse cattolico venne tumulato nel cimitero della chiesa anglicana di St. Mary. Nel 2007, quasi 90 anni dopo la sua morte, i suoi resti sono stati riesumati per effettuare alcuni studi sull'influenza spagnola. Sykes infatti venne sepolto in una bara foderata di piombo, che ne permise la conservazione di alcuni virus."}
{"id": "1529716", "revid": "287204", "url": "https://it.wikipedia.org/wiki?curid=1529716", "title": "Igarap\u00e9 Grande", "text": "Igarap\u00e9 Grande \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1529717", "revid": "194688", "url": "https://it.wikipedia.org/wiki?curid=1529717", "title": "Fran\u00e7ois Georges Picot", "text": ""}
{"id": "1529718", "revid": "287204", "url": "https://it.wikipedia.org/wiki?curid=1529718", "title": "Igarap\u00e9 do Meio", "text": "Igarap\u00e9 do Meio \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1529720", "revid": "287204", "url": "https://it.wikipedia.org/wiki?curid=1529720", "title": "Itaipava do Graja\u00fa", "text": "Itaipava do Graja\u00fa \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1529723", "revid": "767487", "url": "https://it.wikipedia.org/wiki?curid=1529723", "title": "Itapecuru Mirim", "text": "Itapecuru Mirim \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1529726", "revid": "110157", "url": "https://it.wikipedia.org/wiki?curid=1529726", "title": "Division I 1988-1989", "text": "La Division I 1988-1989 \u00e8 stata la 86\u00aa edizione della massima serie del campionato belga di calcio disputata tra il settembre 1988 e il maggio 1989 e conclusa con la vittoria del KV Mechelen, al suo quarto titolo.\nCapocannoniere del torneo fu Eddie Krn\u010devi\u0107 (), con 23 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1989-1990, altre tre alla Coppa UEFA 1989-1990 e la vincitrice della coppa nazionale alla Coppa delle Coppe 1989-1990."}
{"id": "1529727", "revid": "287204", "url": "https://it.wikipedia.org/wiki?curid=1529727", "title": "Itinga do Maranh\u00e3o", "text": "Itinga do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1529729", "revid": "131358", "url": "https://it.wikipedia.org/wiki?curid=1529729", "title": "R. Charleroi SC", "text": ""}
{"id": "1529730", "revid": "767487", "url": "https://it.wikipedia.org/wiki?curid=1529730", "title": "Pedro Munitis", "text": "Carriera.\nCresciuto nel Santo\u00f1a Club de F\u00fatbol, \u00e8 uno dei calciatori-simbolo della squadra della sua citt\u00e0 natale, il Racing Santander, dove ha concluso l'attivit\u00e0 nel 2012. Ha avuto un trascorso nel e nella nazionale spagnola dove ha ben figurato agli Europei del 2000, realizzando una rete nella fase a gironi e, nei quarti di finale persi contro la Francia, la sua rapidit\u00e0 mise in crisi Lilian Thuram e, su fallo di quest\u2019ultimo, si procur\u00f2 il rigore che diede il momentaneo pareggio alla Spagna.\nUscito dal Real Madrid nell'estate del 2002, termin\u00f2 anche la sua carriera in Nazionale."}
{"id": "1529731", "revid": "287204", "url": "https://it.wikipedia.org/wiki?curid=1529731", "title": "Jatob\u00e1 (Maranh\u00e3o)", "text": "Jatob\u00e1 \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1529732", "revid": "287204", "url": "https://it.wikipedia.org/wiki?curid=1529732", "title": "Jenipapo dos Vieiras", "text": "Jenipapo dos Vieiras \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1529733", "revid": "110157", "url": "https://it.wikipedia.org/wiki?curid=1529733", "title": "Division I 1987-1988", "text": "La Division I 1987-1988 \u00e8 stata la 85\u00aa edizione della massima serie del campionato belga di calcio disputata tra il settembre 1987 e il maggio 1988 e conclusa con la vittoria del , al suo settimo titolo.\nCapocannoniere del torneo fu Francis Severeyns (), con 24 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1988-1989, altre due alla Coppa UEFA 1988-1989 e la vincitrice della coppa nazionale alla Coppa delle Coppe 1988-1989 con il KV Mechelen detentore della coppa."}
{"id": "1529734", "revid": "131358", "url": "https://it.wikipedia.org/wiki?curid=1529734", "title": "KSV Cercle Brugge", "text": ""}
{"id": "1529735", "revid": "1904508", "url": "https://it.wikipedia.org/wiki?curid=1529735", "title": "Hugh Cecil, I barone Quickswood", "text": "Biografia.\nInfanzia.\nHugh Cecil era il figlio minore del terzo marchese di Salisbury (tre volte primo ministro alla fine del 1800) e cugino del ministro degli Esteri Arthur Balfour. \nCarriera politica.\nStudi\u00f2 ad Eton e all'Universit\u00e0 di Oxford ed entr\u00f2 alla Camera dei Comuni nel 1895, dopo essere stato eletto nel collegio di Greenwich che rappresent\u00f2 fino al 1906. Nel 1910 venne nuovamente eletto, stavolta nel collegio di Oxford University che rappresent\u00f2 per 26 anni (con una sola breve pausa durante la prima guerra mondiale quando combatt\u00e9 col grado di tenente nei Royal Flying Corps). \nCecil (soprannominato Linky dai suoi amici) fu \u2013 assieme a F.E. Smith, Arthur Stanley, Ian Malcolm, e, fino al 1904, Winston Churchill \u2013 il leader di un gruppo di parlamentari conservatori critici nei confronti della leadership del partito: i cosiddetti Hughligans. \nNel 1908 fece da testimone alle nozze di Winston Churchill. \nMorte.\nMor\u00ec nel 1956 senza essere mai sposato."}
{"id": "1529738", "revid": "110157", "url": "https://it.wikipedia.org/wiki?curid=1529738", "title": "Josel\u00e2ndia", "text": "Josel\u00e2ndia \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1529739", "revid": "115549", "url": "https://it.wikipedia.org/wiki?curid=1529739", "title": "KFC Winterslag", "text": ""}
{"id": "1529740", "revid": "287204", "url": "https://it.wikipedia.org/wiki?curid=1529740", "title": "Marko Perkovic Thompson", "text": ""}
{"id": "1529743", "revid": "287204", "url": "https://it.wikipedia.org/wiki?curid=1529743", "title": "Jo\u00e3o Lisboa", "text": "Jo\u00e3o Lisboa \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1529745", "revid": "287204", "url": "https://it.wikipedia.org/wiki?curid=1529745", "title": "Junco do Maranh\u00e3o", "text": "Junco do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1529751", "revid": "486946", "url": "https://it.wikipedia.org/wiki?curid=1529751", "title": "Beheira", "text": ""}
{"id": "1529754", "revid": "599013", "url": "https://it.wikipedia.org/wiki?curid=1529754", "title": "Chiclayo", "text": "Chiclayo \u00e8 una citt\u00e0 costiera del Per\u00f9 settentrionale, nella regione di Lambayeque, capoluogo dell'omonima provincia. Ha una popolazione di circa 600.000 abitanti (574.408 unit\u00e0 nel censimento del 2007) che diventano 930.408 se si considera l'intera area metropolitana (25\u00a0km). Secondo Piano Regolatore Metropolitano CHICLAYO 2020, la citt\u00e0 contempler\u00e0 in futuro otto distretti: i sei del nucleo centrale e i due dell'area discontinua e integrata di espansione della citt\u00e0\nStoria.\nFondata nel XVI secolo col nome di \"Santa Mar\u00eda de los Valles de Chiclayo\", \u00e8 rimasta un piccolo borgo fino al XIX secolo quando venne elevata al rango di citt\u00e0 (1835), per poi vedere un incremento costante che ne ha fatto oggi la quarta citt\u00e0 del Per\u00f9. Il commercio dei prodotti agricoli (riso, canna da zucchero e cotone principalmente) provenienti dalle zone circostanti, \u00e8 da sempre la voce principale dell'economia cittadina. Il passaggio dell'autostrada Panamericana ha aperto ai trasporti su gomma e ridotto quelli via mare, attraverso il porto di Pimentel.\nArcheologia.\nChiclayo \u00e8 al centro di un'area di grande interesse archeologico per l'entit\u00e0 e l'importanza di ritrovamenti riguardanti la civilt\u00e0 Mochica."}
{"id": "1529755", "revid": "110157", "url": "https://it.wikipedia.org/wiki?curid=1529755", "title": "Division I 1986-1987", "text": "La Division I 1986-1987 \u00e8 stata la 84\u00aa edizione della massima serie del campionato belga di calcio disputata tra il settembre 1986 e il maggio 1987 e conclusa con la vittoria del , al suo ventesimo titolo e terzo consecutivo.\nCapocannoniere del torneo fu Arn\u00f3r Gu\u00f0johnsen (), con 19 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1987-1988, altre tre alla Coppa UEFA 1987-1988 e la vincitrice della coppa nazionale alla Coppa delle Coppe 1987-1988."}
{"id": "1529759", "revid": "729019", "url": "https://it.wikipedia.org/wiki?curid=1529759", "title": "Stazione di Brescia Borgo San Giovanni", "text": "La stazione di Brescia Borgo San Giovanni (fino al 13 dicembre 2020, Borgo San Giovanni) \u00e8 una stazione ferroviaria della Brescia-Iseo-Edolo. \u00c8 ubicata nel territorio comunale di Brescia, nel quartiere Fiumicello.\n\u00c8 classificata da Ferrovienord come stazione secondaria.\nStoria.\nFu inaugurata il 21 giugno 1885, assieme alla ferrovia Brescia-Monterotondo-Iseo, e aperta al servizio pubblico il giorno seguente. Dal punto di vista dell'esercizio, la stazione segu\u00ec le sorti della ferrovia: costruita dalla Societ\u00e0 italiana per le strade ferrate meridionali, fu gestita dalle Ferrovie dello Stato tra il 1905 e il 1907, per poi passare alla Societ\u00e0 Nazionale Ferrovie e Tramvie (SNFT) e, dal 1993, al gruppo delle Ferrovie Nord Milano.\nLa stazione nacque con lo scopo di servire gli abitati di Borgo San Giovanni, storica frazione di Fiumicello, comune extramurario di Brescia che nel 1880 fu assorbito dall'amministrazione cittadina.\nTra il 1915 e gli inizi degli anni novanta presso la stazione funzion\u00f2 un raccordo a servizio di alcune fabbriche della zona, come la Franchi-Gregorini, poi INNSE, la Caffaro e l'Iveco. Per il servizio di manovra ebbe in dotazione dalla SNFT prima un esemplare delle locomotiva a vapore del Gruppo 40 e, in seguito, una locomotiva diesel: il \"Cn 531\".\nNel 1997 fu dotata dell'Apparato statico con calcolatore vitale (ASCV).\nTra agosto 2019 e dicembre 2020 gli impianti della stazione furono oggetto di lavori per migliorarne la sicurezza e la fruibilit\u00e0 in vista di un possibile potenziamento del servizio regionale fra la stazione di Brescia e quelle di Castegnato e Iseo. Si costru\u00ec un nuovo piano binari con banchine rialzate e pensiline a protezione dei viaggiatori. Fu aperto un nuovo ingresso da via Emilio Morosini, in affiancamento a quello originario situato presso una traversa di via Villa Glori, e fu costruito un nuovo sottopasso per garantire l'accesso ai binari da parte dei viaggiatori, eliminando il precedente attraversamento a raso. Il 13 dicembre 2020, con l'attivazione dell'orario invernale 2020-21, il nome della stazione \u00e8 stato modificato in Brescia Borgo San Giovanni.\nStrutture ed impianti.\nIl fabbricato viaggiatori presenta le caratteristiche tipiche della fermate della vecchia Brescia\u2013Iseo. Negli anni successivi alla sua apertura, la crescita industriale della zona rese necessaria la costruzione di uno scalo merci.\nFino al 2019, il piazzale della stazione era dotato di tre binari passanti e da uno tronco. Tutti i binari erano serviti da marciapiede con accesso a raso. Dopo i lavori di ammodernamento degli impianti, il piazzale \u00e8 formato da due binari, entrambi serviti da banchine a loro volta dotate di pensilina. Un sottopassaggio garantisce l'accesso a entrambi i marciapiedi."}
{"id": "1529761", "revid": "124786729", "url": "https://it.wikipedia.org/wiki?curid=1529761", "title": "Stazione di Iseo", "text": "La stazione di Iseo \u00e8 lo scalo della linea Brescia-Edolo, posizionata nell'omonimo comune, in riva al Sebino.\n\u00c8 gestita da Ferrovienord, ed \u00e8 ubicata a pochi passi dal centro storico.\nStoria.\nLa stazione entr\u00f2 in funzione nel 1907, quando fu aperto all'esercizio il tronco ferroviario da Iseo a Pisogne. Sostitu\u00ec la vecchia stazione di Iseo, risalente al 1885, la quale, a causa della sua struttura di testa (per il traffico ferroviario in transito dalla precedente stazione di Provaglio-Timoline), era inadatta a poter essere impiegata da una linea ferroviaria che proseguisse verso la Val Camonica.\nDal 1911 Iseo fu collegata a Brescia attraverso due diversi itinerari (l'originario, via Monterotondo, chiuso nel 1941, e quello pi\u00f9 favorevole passante per Bornato).\nDal 1932 al 1956 Iseo fu anche capolinea della linea per Cremona, che confluiva nella Brescia-Iseo a Bornato.\nStrutture ed impianti.\nIl fabbricato viaggiatori, completato e aperto solo nel 1912, \u00e8 quello tipico delle stazioni di prima classe SNFT.\nIl piazzale \u00e8 dotato di tre binari atti al servizio passeggeri, serviti da due marciapiedi collegati tra loro da una passerella a raso. Un quarto binario \u00e8 dedicato al servizio merci e alla sosta del materiale rotabile.\nIl magazzino merci, ristrutturato, \u00e8 utilizzato per la logistica della manutenzione della linea. A poche centinaia di metri dalla stazione, in direzione Rovato, si trova il deposito e l'officina del materiale rotabile della linea.\nMovimento.\nLa stazione di Iseo \u00e8 servita dalle seguenti relazioni, esercite da Trenord con cadenza bioraria:"}
{"id": "1529762", "revid": "110157", "url": "https://it.wikipedia.org/wiki?curid=1529762", "title": "Division I 1985-1986", "text": "La Division I 1985-1986 \u00e8 stata la 83\u00aa edizione della massima serie del campionato belga di calcio disputata tra il settembre 1985 e il maggio 1986 e conclusa con la vittoria del , al suo diciannovesimo titolo e secondo consecutivo.\nCapocannoniere del torneo fu Erwin Vandenbergh (), con 27 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1986-1987, altre tre alla Coppa UEFA 1986-1987 e la vincitrice della coppa nazionale alla Coppa delle Coppe 1986-1987."}
{"id": "1529763", "revid": "1048993", "url": "https://it.wikipedia.org/wiki?curid=1529763", "title": "Emilio Fern\u00e1ndez", "text": "Biografia.\nEmilio \"El Indio\" Fern\u00e1ndez, che nacque nello Stato messicano di Coahuila, era un \"mestizo\" (meticcio), nato da padre di origini caucasiche e da madre di origine india. Ancora adolescente abbandon\u00f2 gli studi per prestare servizio come ufficiale durante la rivolta del generale messicano Adolfo de la Huerta contro il presidente messicano Venustiano Carranza. A seguito del fallimento della rivolta e dell'esilio di de la Huerta negli Stati Uniti, Fern\u00e0ndez venne processato e condannato a vent'anni di prigione. \nDopo essere fuggito di prigione raggiunse il generale de la Huerta in California, a Los Angeles, dove inizi\u00f2 a lavorare nel mondo del cinema cercando di apprendere quanto possibile i rudimenti della regia e della produzione cinematografica. Secondo una leggenda nel 1928 Cedric Gibbons, membro della Motion Picture Academy, aveva ricevuto l'incarico di creare il trofeo da utilizzare per la premiazione e grazie alla futura moglie Dolores del R\u00edo conobbe Emilio che a fatica accett\u00f2 di posare nudo per il trofeo in seguito sar\u00e0 soprannominato \"Oscar\". \nNel 1934, con l'elezione a presidente di L\u00e1zaro C\u00e1rdenas, i ribelli huertisti godettero di un'amnistia, permettendo a Fern\u00e0ndez di fare ritorno in patria e di iniziare a lavorare nella cinematografia messicana in qualit\u00e0 di attore e sceneggiatore. Il suo aspetto da indio, che gli fece guadagnare l'appellativo di \"Indio\", gli permise di fare il suo debutto cinematografico come attore protagonista nella pellicola \"Janitzio\" del 1935, per la regia di Carlos Navarro, proprio nei panni di un indio.\nNel 1943 grazie ai produttori messicani si forma un gruppo di lavoro che diede vita quello che in seguito \u00e8 stato definito il \"periodo d'oro\" del cinema: oltre al regista Fernandez lo sceneggiatore Mauricio Magdaleno il direttore della fotografia Gabriel Figueroa e gli attori Pedro Armend\u00e1riz e Dolores del R\u00edo (alla sua prima esperienza nel cinema messicano). La prima pellicola realizzata da questo gruppo fu \"Messico insanguinato\" (1943), cui fece seguito \"La vergine indiana\" (1944), che fu premiato a Cannes. \nPer un decennio i suoi film vennero presentati in vari festival cinematografici ottenendo incassi elevati e diversi riconoscimenti, ma poi venne visto come un regista datato che forniva una falsa rappresentazione del suo paese. Non riuscendo a trovare lavoro come regista, ritorn\u00f2 a lavorare come attore anche per Hollywood in produzioni di alto livello."}
{"id": "1529766", "revid": "219110", "url": "https://it.wikipedia.org/wiki?curid=1529766", "title": "Software defined radio", "text": "Software Defined Radio, in sigla SDR, \u00e8 una tecnologia in via di sviluppo che permette di costruire apparati radio non pi\u00f9 strettamente realizzati come puro hardware ovvero con circuiti e dispositivi elettronici, ma basati, ovvero \"definiti\" in software in funzione su un PC o un sistema embedded.\nIn particolare vengono utilizzati ricevitori radio adatti a ricevere uno spettro radio molto ampio e software appositi per gestire le funzioni di modulazione e demodulazione dei segnali e, se possibile, di configurazione del ricevitore stesso. Col metodo SDR si ha un apparato riprogrammabile ogni qualvolta si vuole gestire uno standard di comunicazione diverso.\nSebbene il concetto di SDR non sia nuovo, le capacit\u00e0 in rapida evoluzione dell'elettronica digitale rendono pratici molti processi che una volta erano solo teoricamente possibili.\nDescrizione.\nOggigiorno i ricevitori dei vari standard (UMTS, GSM, WiMAX, satellitare...) sono costruiti completamente hardware e funzionano tutti allo stesso modo, cio\u00e8 tutti possiedono un'antenna che capta il segnale modulato alla frequenza dello standard usato, un demodulatore che riporta il segnale dalla banda traslata (centrata alla frequenza di modulazione) in banda base (attorno alla frequenza zero) e un blocco di conversione analogico-digitale che campiona il segnale continuo e lo converte in segnale numerico.\nCi sono molti e cospicui vantaggi nell'avere un ricevitore unico rispetto a soluzioni hardware multiple. Tra i pi\u00f9 importanti:\nI ricevitori tradizionali, prima di eseguire la demodulazione del segnale (e un'eventuale conversione in digitale), lo portano dalla banda centrata attorno alla frequenza di modulazione (formula_1) (\"banda traslata\") alla banda base (attorno allo 0), eventualmente in pi\u00f9 stadi, ovvero usando pi\u00f9 \"medie frequenze\". Nell'SDR, invece, campionamento e conversione si effettuano direttamente in banda traslata, senza trasporto in banda base. Si comprende bene quale difficolt\u00e0 di implementazione sorga quando il segnale di interesse \u00e8 a frequenza molto alta: per il teorema del campionamento di Nyquist-Shannon, affinch\u00e9 si possa ricostruire adeguatamente il segnale, \u00e8 necessario usare una frequenza di campionamento (formula_2) pari almeno al doppio della frequenza limite superiore dello spettro del segnale (ovvero almeno il doppio della banda). \nNel principio di funzionamento dell'SDR appena descritto, in mancanza di alcun trasporto del segnale a frequenza pi\u00f9 bassa, la banda da prendere in considerazione sarebbe quindi l'intero spettro da 0 ad formula_1. Se ad esempio considerassimo lo standard wireless LAN con portante a 2,4\u00a0GHz, avremmo circa formula_4\u00a0GHz: a tutt'oggi \u00e8 impossibile riuscire ad ottenere, nonch\u00e9 gestire, una mole di campioni nell'ordine di 5 miliardi al secondo, ma l'evoluzione tecnologica e il tasso di incremento della potenza di calcolo fanno sperare in una soluzione entro tempi non lontani. Per il momento \u00e8 dunque ancora inevitabile abbinare la tecnologia SDR con uno trasferimento del segnale a frequenza intermedia rispetto alla frequenza portante, onde ridurre il numero dei campioni necessari a ricostruire il segnale, e solo dopo attuare campionamento e conversione da analogico a digitale."}
{"id": "1529767", "revid": "767487", "url": "https://it.wikipedia.org/wiki?curid=1529767", "title": "B\u0103l\u0103u\u0219eri", "text": "B\u0103l\u0103u\u0219eri (in ungherese \"Balav\u00e1s\u00e1r\", in tedesco \"Bladenmarkt\") \u00e8 un comune della Romania di 5.027 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: B\u0103l\u0103u\u0219eri, Agri\u0219teu, Chendu, Dumitreni, Filitelnic, Senereu\u0219.\nMonumento di un certo interesse \u00e8 la chiesa protestante riformata, progettata dall'architetto ungherese K\u00e1roly K\u00f3s"}
{"id": "1529769", "revid": "287204", "url": "https://it.wikipedia.org/wiki?curid=1529769", "title": "Balauseri", "text": ""}
{"id": "1529770", "revid": "1745361", "url": "https://it.wikipedia.org/wiki?curid=1529770", "title": "Ambrosia (ninfa)", "text": "Nella mitologia greca, Ambrosia era il nome di una ninfa, in genere identificata come una delle Iadi, figlie di Atlante e di Pleione. \nMitologia.\nAlla ninfa e alle sue sorelle furono affidate le cure del bambino Dioniso, (il futuro il dio del vino). In seguito furono inseguite da Licurgo e mentre le altre sorelle riuscirono a fuggire rifugiandosi presso Teti, Ambrosia rimase uccisa, cos\u00ec si trasform\u00f2 in una vite e tra i suoi rami tenne prigioniero l'assassino fino al ritorno del dio. Allora Zeus per la gratitudine trasform\u00f2 Ambrosia e le sue sorelle in stelle, le Iadi.\nSecondo un'altra versione, Ambrosia era una delle dodici figlie di Atlante e Pleione, e una delle cinque sorelle (le Iadi, in latino \"Sicule\"), che alla morte dell'unico fratello, Iante, piansero talmente che furono trasformate da Zeus, commosso da tanto amore, in stelle."}
{"id": "1529775", "revid": "1745361", "url": "https://it.wikipedia.org/wiki?curid=1529775", "title": "Alessandro (mitologia)", "text": "Nella mitologia greca, Alessandro era il nome di uno dei figli di Euristeo.\nIl mito.\nAlessandro, da non confondersi con il pi\u00f9 celebre Alessandro Magno o con Paride Alessandro, riusc\u00ec a diventare uno dei re degli Achei, discendenti del primo re Acheo. Alessandro fu l'ultimo re di cui si ha notizie nel mito secondo l'ordine di Igino.\nDurante la lotta che gli Ateniesi mossero agli Eraclidi uccisero sia Euristeo che molti fra i suoi figli incluso Alessandro.\nInterpretazione e realt\u00e0 storica.\nFamosi sono gli elenchi di Igino, che spesso vengono citati nelle sue favole, l'elenco dei re degli achei non segue un ordine cronologico inserendo per ultimo tale Alessandro, ma non essendo tale secondo i racconti. Altre fonti che rispettano l'ordine dei tempi, anche se in contrasto con loro, sono Apollodoro e Pausania."}
{"id": "1529777", "revid": "1977442", "url": "https://it.wikipedia.org/wiki?curid=1529777", "title": "Paul-Henri-Benjamin d'Estournelles de Constant", "text": "Fu sostenitore dell'arbitrato internazionale e Premio Nobel per la Pace nel 1909.\nNacque a La Fl\u00e8che nella Valle della Loira da un'antica famiglia aristocratica: lo scrittore Benjamin Constant era il suo prozio. Dopo aver studiato legge e lingue orientali al Lyc\u00e9e Louis-le-Grand a Parigi, Estournelles de Constant inizi\u00f2 nel 1876 la sua carriera diplomatica.\nDopo aver lavorato in Montenegro, nell'Impero Ottomano, nei Paesi Bassi, in Gran Bretagna e Tunisia, nel 1882 torn\u00f2 a Parigi dove divenne direttore dell'ufficio per il Levante al Ministero degli Esteri.\nNel 1895 venne eletto alla Camera dei deputati e nel 1904 ottenne un seggio al Senato dove sedette fino alla fine della sua carriera nel 1924.\nNella sua veste di deputato e senatore sostenne l'eliminazione dei seggi coloniali al parlamento francese. Si oppose fermamente alla creazione di una colonia francese in Madagascar e allo smembramento della Cina da parte della grandi potenze europee.\nSi schier\u00f2 immediatamente contro la campagna denigratorio ai danni di Alfred Dreyfus e si espresse a favore del seppellimento dei resti di \u00c9mile Zola nel Pantheon.\nSi dedic\u00f2 anima e corpo per il miglioramento delle relazioni internazionali e a partire dal 1900 fu membro della Corte permanente di arbitrato. Rappresent\u00f2 inoltre la Francia alle due Conferenze dell'Aia del 1898 e del 1907.\nEstournelles de Constant collabor\u00f2 anche con alcuni giornali - \"Le Temps\", la \"Revue de Paris\", e la \"Revue des deux mondes\" \u2013 e fu un prolifico scrittore.\nDopo aver sposato l'americana Daisy Sedgwick-Berend, viaggi\u00f2 spesso negli Stati Uniti."}
{"id": "1529778", "revid": "767487", "url": "https://it.wikipedia.org/wiki?curid=1529778", "title": "Beica de Jos", "text": "Beica de Jos (in ungherese \"Als\u00f3b\u00f6lk\u00e9ny\", in tedesco \"Ungarisch-Birk\") \u00e8 un comune della Romania di 2.237 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: Beica de Jos, Beica de Sus, C\u0103cuciu, Nad\u0103\u0219a, S\u00e2nmihai de P\u0103dure, \u0218erbeni."}
{"id": "1529780", "revid": "729019", "url": "https://it.wikipedia.org/wiki?curid=1529780", "title": "Stazione di Ceto-Cerveno", "text": "La stazione di Ceto-Cerveno \u00e8 una fermata ferroviaria posta sulla linea Brescia-Iseo-Edolo. Serve i centri abitati di Ceto e di Cerveno.\nMovimento.\nLa fermata \u00e8 servita dai treni regionali della linea R3."}
{"id": "1529783", "revid": "682976", "url": "https://it.wikipedia.org/wiki?curid=1529783", "title": "Andremone", "text": ""}
{"id": "1529784", "revid": "1448629", "url": "https://it.wikipedia.org/wiki?curid=1529784", "title": "Labetalolo", "text": "Il labetalolo cloridrato \u00e8 un farmaco usato per trattare l'ipertensione. Pu\u00f2 essere somministrato per via endovenosa in situazioni ipertensive gravi o per via orale per la gestione dell'ipertensione a lungo termine. Dose e utilizzo sono limitati dal suo principale effetto collaterale, l'ipotensione posturale, vi \u00e8 un notevole calo della pressione sanguigna quando ci si alza in piedi.\nll labetalolo \u00e8 un antagonista competitivo a livello dei recettori sia \u03b11 che \u03b2. Tuttavia la potenza della miscela di stereoisomeri nell'inibire i recettori \u03b2 \u00e8 da 5 a 10 volte maggiore rispetto agli \u03b1.\nStoria.\nIl Labetalolo \u00e8 stato il primo farmaco sintetizzato che combina le propriet\u00e0 di blocco \u03b1 e \u03b2 adrenergico. \u00c8 stato creato per cercare di risolvere il problema del riflesso compensatorio dovuto al blocco di un singolo sottotipo recettoriale, vale a dire la vasocostrizione dopo aver bloccato i recettori \u03b2 o la tachicardia dopo aver bloccato i recettori \u03b1. Poich\u00e9 questo portava a un abbassamento della pressione sanguigna, \u00e8 stato postulato che la debole inibizione di entrambi i sottotipi recettoriali adrenergici potesse lavorare unitamente per diminuire la pressione sanguigna.\nIndicazioni.\n\u00c8 utilizzato come medicinale in cardiologia contro l'ipertensione, le aritmie comprese l'evento anginoso, crisi ipertensive del feocromocitoma. Nonostante sia riportato che sono attivi almeno come altre classi di farmaci antipertensivi nel controllare la pressione arteriosa, i \u03b2 antagonisti non sono considerati farmaci di prima linea. Induce riduzione della pressione arteriosa, con scarso aumento della frequenza e della gittata cardiaca, dunque provoca una minore incidenza di tachicardia rispetto ad altri \u03b11 bloccanti.\nUn'opportuna selezione di \u03b1/\u03b2 bloccanti \u00e8 raccomandata per il controllo di ipertensioni severe (per es. di livello 2) e tali farmaci possono essere utili in caso di ipertensione essenziale e/o renale.\nRisulta anche possedere un'attivit\u00e0 anestetica locale.\nLa soluzione di labetalolo cloridrato somministrata per infusione endovenosa \u00e8 utile in caso di grave ipertensione, anche in gravidanza, quando necessario un rapido assestamento della pressione sanguigna. Pu\u00f2 essere inoltre somministrato in caso si voglia ottenere un'ipotensione controllata in anestesia.\nL'assunzione invece di labetalolo cloridrato in compresse \u00e8 indicata nel trattamento dell'ipertensione di ogni grado (lieve, moderata o grave) nei casi in cui sia richiesta somministrazione orale.\nGravidanza e allattamento.\nIl labetalolo, sia per quanto riguarda la somministrazione orale che endovenosa, \u00e8 in grado di oltrepassare la barriera placentare, quindi dovrebbe essere utilizzato solamente se i benefici prevedibili per la madre superano di gran lunga i rischi potenziali per il feto. Sulla base dell'esperienza sulla gravidanza umana, non \u00e8 previsto un incremento del rischio di malformazioni congenite e gli studi su animali non indicano teratogenicit\u00e0, per\u00f2 pu\u00f2 dare effetti indesiderati a carico del feto e del neonato derivanti dall'azione farmacologica dei bloccanti dei recettori \u03b1 e \u03b2 adrenergici. Tali effetti potrebbero essere: ipotensione, bradicardia, depressione respiratoria e ipoglicemia.\nIl labetalolo, inoltre, \u00e8 escreto in piccole quantit\u00e0 nel latte materno. Non \u00e8 stato riscontrato alcun effetto collaterale, ma \u00e8 da usare con cautela.\nInterruzione del trattamento.\nIl trattamento con i \u03b2 antagonisti deve essere interrotto gradualmente: si possono altrimenti avere gravi esacerbazioni di patologie cardiache e cardiovascolari come crisi anginose, aritmie o infarto cardiaco. Un trattamento cronico con questa tipologia di farmaci porta a una risposta modulatoria omeostatica dei recettori \u03b2 adrenergici fino ad una loro sovra-esposizione. Al momento dell'interruzione del trattamento, alla stessa quota di catecolamine fisiologiche si avr\u00e0 una risposta molto maggiore da parte del sistema nervoso simpatico. In questo modo viene quindi, da un momento all'altro, a sbilanciarsi l'equilibrio che c'era nel paziente in presenza di inibitore.\nControindicazioni.\nPer quanto riguarda l'assunzione di compresse per via orale il farmaco \u00e8 controindicato nei casi di: bradicardia, shock cardiogeno e altre condizioni connesse a questo con ipotensione prolungata e severa, insufficienza cardiaca congestizia e resistente al trattamento con digitalici. Blocco atrio-ventricolare di secondo o terzo grado, acidosi diabetica, insufficienza renale grave.\nL'uso del farmaco per infusione o iniezione \u00e8 controindicato per tutti i casi descritti precedentemente e per il controllo di episodi ipertensivi dopo infarto acuto del miocardio, quando \u00e8 presente una bassa gittata cardiaca. Risulta controindicato anche nei casi di feocromocitoma non trattato, angina di Prinzmetal, scompenso cardiaco non compensato, disfunzione del nodo seno atriale, sindrome del seno malato, tranne che per i portatori di pacemaker. I \u03b2-bloccanti non selettivi inoltre, non devono essere utilizzati in pazienti con precedenti di malattie ostruttive delle vie aeree o con asma.\nUn altro aspetto importante \u00e8 legato al controllo glicemico: i \u03b2 antagonisti andrebbero evitati nelle persone che soffrono di diabete perch\u00e9 questo tipo di recettore \u00e8 importante proprio nella regolazione della glicemia, in particolare, nell'attivit\u00e0 epatica di glicogenolisi. La loro attivazione si ha proprio nelle condizioni di ipoglicemia, per aumentare i livelli di glucosio. Nella persona diabetica si tende a controllare con i farmaci la glicemia ma, in caso di lieve sovradosaggio, l'organismo necessita del sistema simpatico per innalzare i livelli di glucosio nel sangue. In caso di co-trattamento con un \u03b2 antagonista la capacit\u00e0 di risposta alle condizioni inaspettate di crisi ipoglicemiche viene meno. Questo potenziale pericolo si riscontra maggiormente per molecole antagoniste in modo non selettivo verso i recettori \u03b2, ma in misura minore pu\u00f2 evidenziarsi anche con farmaci \u03b2 antagonisti selettivi, quali appunto il labetalolo o similari. L'interazione, inoltre, \u00e8 pi\u00f9 probabile per pazienti diabetici trattati con insulina o con antidiabetici orali quali ad esempio la glibenclamide.\nFarmacodinamica.\nDopo somministrazione per via orale di questo farmaco si ha un blocco sia dei recettori \u03b1 che \u03b2, con un rapporto di 1:3. I \u03b2-bloccanti inibiscono i recettori \u03b2 del sistema adrenergico presenti nel cuore, riducendone il lavoro. Per quanto riguarda i recettori \u03b1, esso agisce in particolar modo sui sottotipi \u03b11 determinando vasodilatazione.\nEffetti positivi di tale farmaco li si ritrovano nella riduzione della gittata cardiaca e la pressione arteriosa, la quale risulta diminuita anche per riduzione delle resistenze vascolari periferiche. Grazie all'effetto di riduzione della conduzione elettrica a livello del cuore si ha una riduzione del lavoro e un miglioramento della performance cardiaca. Viene cos\u00ec a diminuire il consumo di ossigeno e questo spiega il suo utilizzo anche nell'angina pectoris. Sono presenti recettori \u03b2 adrenergici anche a livello dell'apparato iuxtaglomerulare (a livello del rene), sede di controllo della secrezione di renina. L'utilizzo di \u03b2 antagonisti porta quindi ad una inibizione della sua secrezione con effetto sulla volemia. L'utilizzo di un \u03b2 antagonista porta infine ad una riduzione del tono simpatico basale o in risposta a calo pressorio mediato dal sistema nervoso centrale, aspetto importante in quello che pu\u00f2 essere un ipertono adrenergico nel paziente. L'antagonismo \u03b22 provoca inoltre broncocostrizione, ma una carbossiammide in meta (come la formammide del formoterolo e l'alcol salicilico dell'albuterolo) introduce agonismo \u03b22 (residua attivit\u00e0 ISA) che controbilancia l'azione, riducendo il rischio di broncospasmo.\nFarmacocinetica.\nIl labetalolo \u00e8 attivo per via orale e resistente al metabolismo di fase I (prima fase del metabolismo di un farmaco o di altra molecola che porta ad aumento della sua idrosolubilit\u00e0, con introduzione, in genere, di gruppi idrossilici). Presenta una bassa liposolubilit\u00e0. Ha una biodisponibilit\u00e0 orale del 30-40% e un'emivita (indica il tempo richiesto per ridurre del 50% la quantit\u00e0 di un farmaco nell'organismo) di 5.5-8 ore. Si lega per il 50% alle proteine plasmatiche. Viene coniugato con acido glucuronico (fase II del metabolismo) a metaboliti glucuronidi inattivi prima dell'escrezione ed eliminato sia per via renale che per via biliare, nelle feci.\nEffetti indesiderati.\nRallentando il ritmo del cuore possono indurre depressione del miocardio. \u00c8 sconsigliato l'uso e utilizzato solo se non vi sono altre scelte in persone con episodi passati di asma e broncospasmo (la noradrenalina infatti, a livello dell'albero respiratorio agisce da broncodilatatore).\nAltri effetti indesiderati sono cefalea, vertigini, nausea, sonnolenza, formicolio al cuoio capelluto, bradicardia, affaticamento, ipotensione ortostatica (perdita di riflesso vasocostrittore quando ci si pone in posizione verticale), rash, broncospasmo, congestione nasale (dilatazione delle arteriole della mucosa nasale), debolezza.\nAnche la ritenzione idrica \u00e8 un effetto collaterale, ma pu\u00f2 essere compensato con la cosomministrazione di un diuretico. Se non ben calibrato il dosaggio di questi farmaci o se non si \u00e8 individuato che il paziente soffre gi\u00e0 di insufficienza cardiaca, andare a togliere il normale livello d'attivit\u00e0 del sistema nervoso simpatico pu\u00f2 essere pericoloso. Nelle persone che soffrono di insufficienza cardiaca \u00e8 quindi preferibile usare un \u03b21 selettivo con un'attivit\u00e0 intrinseca ISA perch\u00e9 avendo questi composti una residua attivit\u00e0 simpatico-mimetica possono funzionare da agonisti parziali quindi mantenere il livello basale dell'attivit\u00e0 cardiaca.\nAssociazioni.\nIl labetalolo si trova inoltre in associazione, in compresse rivestite somministrate per via orale, con un diuretico, il clortalidone. Questa associazione \u00e8 impiegata nella terapia antipertensiva, negli stati ipertensivi essenziali e secondari di ogni grado. Questa associazione consente l'utilizzo di dosi minori di entrambi i principi attivi per ottenere gli stessi effetti terapeutici che si possono riscontrare con l'impiego di dosaggi pieni dei due componenti somministrati da soli. Questo accade perch\u00e9 i loro effetti, effetto \u03b1 e \u03b2 bloccante e diuretico e saluretico prolungato si integrano e si potenziano. I due farmaci non interagiscono tra di loro modificando i propri profili farmacocinetici. Il clortalidone in particolare \u00e8 un diuretico tiazidico che inibisce il riassorbimento del sodio nel tubulo distale. Da questo deriva un'ottima tollerabilit\u00e0 del farmaco. Il betabloccante, inoltre, riduce la tendenza del diuretico a dare ipokaliemia.\nInterazioni con altri medicinali.\nIl labetalolo richiede particolare attenzione per quanto riguarda l'associazione con altri farmaci. Va evitata l'associazione con calcio-antagonisti (del tipo del Verapamil), perch\u00e9 potrebbe indurre ipotensione grave, bradicardia, scompenso cardiaco e disturbi della conduzione. Richiedono, invece, aggiustamento del dosaggio o comunque precauzioni particolari le associazioni con antiaritmici di classe I e amiodarone, perch\u00e9 possono provocare depressione della funzione miocardica. Con antidepressivi triciclici e anestetici possono invece aumentare il rischio o l'effetto di ipotensione. I pazienti che assumono cimetidina hanno bisogno di un dosaggio minore, perch\u00e9 pu\u00f2 aumentare la biodisponibilit\u00e0 di labetalolo (e quindi il suo effetto). Anche chi \u00e8 in cura con altri ipertensivi deve prestare attenzione: l'effetto antipertensivo potrebbe aumentare.\nStereochimica.\nLabetalolo contiene due centri stereogenici e consiste di quattro stereoisomeri. Due di questi isomeri \"(S,S)\" E \"(R,S\") sono relativamente inattivi, l'isomero \"(R,R)\" \u00e8 un potente \u03b2-bloccante ma non selettivo con minimo antagonismo \u03b11, e l'ultimo \"(S,R)\" \u00e8 invece un potente \u03b1-bloccante."}
{"id": "1529785", "revid": "1543377", "url": "https://it.wikipedia.org/wiki?curid=1529785", "title": "Metoprololo", "text": "Il metoprololo tartrato \u00e8 un principio attivo appartenente alla categoria dei bloccanti beta-adrenergici, ad attivit\u00e0 beta1-selettiva. E' commercializzato con il nome commerciale Lopresor. \u00c8 usato per trattare l'ipertensione, il dolore toracico dovuto a uno scarso flusso di sangue al cuore e una serie di condizioni che coinvolgono una frequenza cardiaca anormalmente veloce. Viene anche usato per prevenire ulteriori problemi cardiaci dopo infarto del miocardio e per prevenire il mal di testa in quelli con emicrania. \nIl metoprololo viene venduto in formulazioni che possono essere assunte per via orale o somministrate per via endovenosa. Il farmaco viene spesso assunto due volte al giorno. [3] La formulazione a rilascio prolungato viene presa una volta al giorno. Il metoprololo pu\u00f2 essere combinato con l'idroclorotiazide (un diuretico) in una singola compressa. \nGli effetti collaterali comuni includono disturbi del sonno, stanchezza, svenimento e disagio addominale. Grandi dosi possono causare grave tossicit\u00e0. Il rischio in gravidanza non \u00e8 stato escluso. Sembra essere sicuro durante l'allattamento. \u00c8 necessaria una maggiore attenzione nell'uso nei soggetti quelli con problemi epatici o di asma. L'interruzione di questo farmaco deve essere eseguita lentamente per ridurre il rischio di ulteriori problemi di salute. \nIl metoprololo \u00e8 stato prodotto per la prima volta nel 1969, brevettato nel 1970 e approvato per uso medico nel 1982. \u00c8 incluso nell'elenco dei medicinali essenziali dell'Organizzazione mondiale della sanit\u00e0, i medicinali pi\u00f9 sicuri ed efficaci,necessari in un sistema sanitario. \u00c8 disponibile come farmaco generico. Nel 2017 \u00e8 stato il sesto farmaco pi\u00f9 comunemente prescritto negli Stati Uniti, con oltre 68 milioni di prescrizioni \nFarmacodinamica.\nMetoprololo \u00e8 un inibitore selettivo (\u03b2-bloccante) dei recettori adrenergici \u03b21: la molecola blocca in modo competitivo i \u03b21-recettori con effetti nulli o scarsi sui \u03b22-recettori per dosaggi inferiori a 100\u00a0mg.\nA dosaggi pi\u00f9 elevati anche i recettori \u03b22 iniziano a subire l'effetto inibitorio e la selettivit\u00e0 viene via via riducendosi. Il metoprololo \u00e8 sostanzialmente privo di effetto stabilizzante di membrana e non mostra attivit\u00e0 intrinseca simpaticomimetica. \nCome \u00e8 noto i \u03b21-recettori adrenergici sono presenti principalmente a livello cardiaco e renale e la loro inibizione da parte di metoprololo determina a livello cardiaco un effetto inotropo e cronotropo negativo, ovvero una riduzione della frequenza cardiaca, della gittata cardiaca e della contrattilit\u00e0 cardiaca.\nTutti questi effetti comportano, in ultima analisi, una riduzione del lavoro del cuore.\nIl farmaco determina una riduzione della pressione arteriosa e nei soggetti affetti da angina pectoris comporta un miglioramento della tolleranza agli sforzi.\nStudi clinici effettuati su una popolazione di soggetti di sesso maschile con ipertensione arteriosa da lieve a moderata, hanno messo in evidenza che il \u03b2-bloccante riduce il rischio di morte per malattie cardiovascolari.\nIn particolare riduce il rischio di morte cardiovascolare improvvisa, di ictus e di infarto miocardico fatale e non fatale. Metoprololo in virt\u00f9 della sua azione sul sistema simpatico in soggetti con tachicardia sopraventricolare, flutter o fibrillazione atriale si \u00e8 dimostrato efficace nel rallentare il ritmo ventricolare e ridurre le extrasistoli ventricolari.\nMetoprololo diminuisce la mortalit\u00e0 dei pazienti con infarto del miocardio riducendo gli eventi di morte improvvisa, probabilmente in buona parte grazie alla prevenzione della fibrillazione ventricolare, inoltre protegge dal rischio di re-infarto miocardico non fatale.\nFarmacocinetica.\nA seguito di somministrazione per via endovenosa metoprololo si distribuisce rapidamente nei diversi tessuti biologici e la concentrazione plasmatica di picco (Cmax) viene raggiunta nel giro di pochi minuti. Se il composto viene somministrato per via orale l'assorbimento da parte del tratto gastroenterico \u00e8 rapido e completo e la Cmax viene raggiunta entro 1-2 ore. \nIl \u03b2-bloccante si lega alle proteine plasmatiche in misura piuttosto bassa, pari a circa il 5-10%, prevalentemente all'albumina. Nell'organismo metoprololo viene metabolizzato da parte della ghiandola epatica attraverso reazioni di tipo ossidativo ad opera principalmente dell'isoenzima CYP2D6 con produzione di tre metaboliti principali, tutti privi di effetto attivit\u00e0 farmacologica di rilevanza clinica.\nL'emivita di eliminazione \u00e8 variabile tra 1 e 9 ore, con una media di 3,5 ore. L'eliminazione dall'organismo avviene prevalentemente attraverso l'emuntorio renale con circa il 95% di una dose eliminato tramite questa via, solo il 5% circa in forma immodificata.\nUsi clinici.\nIl metoprololo trova largo impiego in ambito cardiologico dove viene utilizzato come farmaco antischemico ad elevata attivit\u00e0 stabilizzante. Esso \u00e8 inoltre usato nelle aritmie ventricolari e sopraventricolari (con l'esclusione delle bradicardie), come ad esempio la fibrillazione atriale ed il flutter atriale (con il solo fine del controllo della frequenza ventricolare), e nella tachicardia atriale multifocale o nella tachicardia parossistica sopraventricolare. Pu\u00f2 anche essere utilizzato per il trattamento dell'ipertensione arteriosa e dei pazienti affetti da insufficienza cardiaca.\nOff-label.\nIl composto trova impiego anche nella profilassi dell'emicrania e pu\u00f2 essere somministrato a soggetti affetti da ipertiroidismo e/o tireotossicosi poich\u00e9 risulta efficace nel controllare i segni e sintomi di queste condizioni, come ad esempio la tachicardia. I betabloccanti infatti riducono gli effetti degli ormoni tiroidei sui tessuti periferici migliorando i sintomi propri della tireotossicosi quali tremori, palpitazioni e nervosismo.&lt;br&gt;\nMetoprololo \u00e8 stato anche sperimentato nel controllo della sindrome vasovagale.\nEffetti collaterali e indesiderati.\nNel corso del trattamento si possono registrare disturbi gastrointestinali (dispepsia, secchezza delle fauci, nausea, diarrea, stipsi) ed epatobiliari (alterazione dei test di funzionalit\u00e0 epatica con incremento delle transaminasi, pi\u00f9 raramente epatite).\nSono stati riportati anche disturbi a carico dell'apparato cardiovascolare (in particolare bradicardia, ipotensione ortostatica che raramente si associata a sincope, sensazione di freddo intenso alle estremit\u00e0 degli arti).\nNei soggetti affetti da insufficienza cardiaca il farmaco pu\u00f2 ulteriormente deteriorare la funzionalit\u00e0 del miocardio peggiorando i sintomi dello scompenso cardiaco. In soggetti con angina di Prinzmetal pu\u00f2 aumentare il numero e la durata delle crisi anginose a causa della vasocostrizione arteriosa coronarica mediata dagli \u03b1-recettori.\nRaramente il farmaco pu\u00f2 indurre disturbi della conduzione cardiaca, facilitando l'insorgenza di un blocco atrioventricolare di I grado e di aritmie cardiache.\nI disturbi a carico del sistema nervoso comprendono affaticamento, insonnia, vertigini, cefalea, parestesie, confusione mentale, sonnolenza, depressione del tono dell'umore, deterioramento della memoria, ansia, allucinazioni e incubi notturni.\nAltri effetti avversi comprendono , disfunzioni sessuali, alopecia, xeroftalmia, broncospasmo, porpora, rash cutaneo, orticaria psoriasiforme, lesioni distrofiche della cute.\nControindicazioni.\nBradicardia, shock cardiogeno, insufficienza cardiaca congestizia.\nSconsigliato nella gravidanza. maschera i sintomi dell'ipoglicemia.\nDosi terapeutiche.\nPer via orale\nPer via endovenosa\nStereochimica.\nMetoprololo contiene uno stereocentro e consiste di due enantiomeri. Si utilizza com racemo, cio\u00e8 una miscela in rapporto 1:1 delle forme (\"R\") e (\"S\"):"}
{"id": "1529787", "revid": "767487", "url": "https://it.wikipedia.org/wiki?curid=1529787", "title": "Bereni", "text": "Bereni (in ungherese \"Sz\u00e9kelybere\") \u00e8 un comune della Romania di 1.224 abitanti, ubicato nel distretto di Mure\u0219, nella regione storica della Transilvania.\nIl comune \u00e8 formato dall'unione di 7 villaggi: B\u00e2ra, Bereni, C\u00e2ndu, Drojdii, Eremieni, Maia, M\u0103rculeni.\nBereni \u00e8 divenuto comune autonomo il 26 aprile 2004 staccandosi dal comune di M\u0103gherani."}
{"id": "1529789", "revid": "1728", "url": "https://it.wikipedia.org/wiki?curid=1529789", "title": "Legge di little", "text": ""}
{"id": "1529790", "revid": "1915706", "url": "https://it.wikipedia.org/wiki?curid=1529790", "title": "Nadololo", "text": "Il nadololo \u00e8 un beta bloccante di indicazione specifica contro le aritmie cardiache.\n\u00c8 uno dei pi\u00f9 idrosolubili beta-bloccanti, quindi non causa danni al cervello e non disturba il sonno delle persone a cui viene somministrato; \u00e8 utilizzato inoltre per lo scompenso cardiaco stabile, tireotossicosi, fuori dalla cardiologia come profilassi per l'emicrania.\nIndicazioni.\n\u00c8 utilizzato come medicinale in cardiologia contro l'ipertensione, le aritmie comprese le tachicardie, flutter atriale, fibrillazione atriale.\nControindicazioni.\nBradicardia, shock cardiogeno, insufficienza cardiaca congestizia.\nSconsigliato nella gravidanza.\nDosaggi.\nPer via orale\nFarmacodinamica.\nI betabloccanti inibiscono i recettori beta del sistema adrenergico presenti nel cuore, riducendo in pratica il lavoro del cuore.\nEffetti positivi di tale farmaco li si ritrovano nella riduzione della gittata cardiaca e la pressione arteriosa. Mentre per quanto riguarda le forme di angina pectoris migliorando la tolleranza agli sforzi ne limita la sintomatologia.\nAgendo nel sistema simpatico fino a bloccarlo e sulla capacit\u00e0 di conduzione del cuore risulta utile anche contro le aritmie cardiache e nello scompenso cardiaco.\nEffetti indesiderati.\nRallentando il ritmo del cuore possono quindi indurre depressione del miocardio, il muscolo del cuore.\nI betabloccanti devono essere preclusi a chi ha avuto in passato episodi di scompenso cardiaco, mentre entro certi limiti possono essere somministrati a persone affette da diabete.\n\u00c8 sconsigliato l'uso e utilizzato solo se non vi sono altre scelte in persone con episodi passati di asma e broncospasmo.\nAltri effetti indesiderati sono cefalea, dispnea, vertigini, nausea, sonnolenza, disfunzioni sessuali, bradicardia, alopecia, xeroftalmia, affaticamento, porpora, scompenso cardiaco, ipotensione, rash, broncospasmo, irritazione."}
{"id": "1529794", "revid": "228587", "url": "https://it.wikipedia.org/wiki?curid=1529794", "title": "Portogallo ai Giochi della XXIII Olimpiade", "text": "Il Portogallo ha partecipato alla XXIII Olimpiade tenutasi a Los Angeles nel 1984 con una delegazione di 38 atleti in 11 sport, raccogliendo 1 oro e 2 bronzi.\nIn questa edizione il Portogallo ha conquistato la sua prima medaglia d'oro con Carlos Lopes nella maratona. Il portabandiera \u00e8 stato il judoka Ant\u00f3nio Roquete Andrade. Il capo della missione \u00e8 stato Jos\u00e9 Vicente de Moura.\nTutti i risultati.\nArco.\nCompetizione maschile\nAtletica leggera.\nUomini.\n100m:\n200m:\n5000m:\n10000m:\nMaratona:\n20\u00a0km Marcia:\n50\u00a0km Marcia:\nDonne.\n800m:\n3000m:\nMaratona:\nGinnastica.\nRitmica.\nConcorso generale individuale:\nJudo.\nUomini 60\u00a0kg:\nUomini 65\u00a0kg:\nUomini 71\u00a0kg:\n Uomini 76\u00a0kg:\nNuoto.\n100 rana uomini:\n200 rana uomini:\n100 farfalla uomini:\n200 farfalla uomini:\nPentathlon moderno.\nIndividuale maschile:\nCompetizione maschile a squadre:\nScherma.\nSpada maschile individuale:\nSollevamento pesi.\nUomini 52\u00a0kg:\n Uomini 75\u00a0kg:\nUomini 90\u00a0kg:\nTiro a segno.\nPistola rapida 25m uomini:\nPistola 50m uomini:\nTrap maschile:\nPistola 25m donne:\nTuffi.\nTrampolino 3m femminile:\nVela.\nStar:\nWindglider:"}
{"id": "1529796", "revid": "767487", "url": "https://it.wikipedia.org/wiki?curid=1529796", "title": "Bichi\u0219", "text": "Bichi\u0219 (in ungherese \"Magyarb\u00fckk\u00f6s\", in tedesco \"Buchendorf\") \u00e8 un comune della Romania di 980 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di quattro villaggi: Bichi\u0219, G\u00e2mbu\u021b, Nandra, Ozd."}
{"id": "1529798", "revid": "68105", "url": "https://it.wikipedia.org/wiki?curid=1529798", "title": "The American Friends Service Committee", "text": ""}
{"id": "1529801", "revid": "399", "url": "https://it.wikipedia.org/wiki?curid=1529801", "title": "British Friends Service Council", "text": ""}
{"id": "1529802", "revid": "767487", "url": "https://it.wikipedia.org/wiki?curid=1529802", "title": "Bogata", "text": "Bogata (in ungherese \"Marosbog\u00e1t\") \u00e8 un comune della Romania di 2.022 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 2 villaggi: Bogata e Ranta."}
{"id": "1529803", "revid": "298229", "url": "https://it.wikipedia.org/wiki?curid=1529803", "title": "Quaker Peace and Social Witness", "text": "Il Quaker Peace &amp; Social Witness (QPSW), che una volta si chiamava British Friends Service Council, \u00e8 un'organizzazione di quaccheri britannici che lavora per promuovere e mettere in pratica l'uguaglianza, la giustizia, la pace, la semplicit\u00e0 e la verit\u00e0. \nNel 1947 ha vinto il Premio Nobel per la pace assieme all'American Friends Service Committee (AFSC)."}
{"id": "1529805", "revid": "399", "url": "https://it.wikipedia.org/wiki?curid=1529805", "title": "The Friends Service Council", "text": ""}
{"id": "1529806", "revid": "2178", "url": "https://it.wikipedia.org/wiki?curid=1529806", "title": "Robert-Joseph Pothier", "text": ""}
{"id": "1529808", "revid": "298229", "url": "https://it.wikipedia.org/wiki?curid=1529808", "title": "American Friends Service Committee", "text": "LAmerican Friends Service Committee (AFSC) \u00e8 una societ\u00e0 religiosa di quaccheri che si batte per la giustizia sociale, la pace, la riconciliazione tra i popoli, l'abolizione della pena di morte ed i diritti umani. L'AFSC venne fondato nel 1917 per assistere le vittime civili della prima guerra mondiale.\nTradizionalmente i quaccheri si oppongono alla violenza in tutte le sue forme (ad esempio, si rifiutano di effettuare il servizio militare) e dunque originariamente lo scopo dell'AFSC consisteva anche nel fornire agli obiettori di coscienza un'alternativa costruttiva alla naja.\nNel 1947 l'AFSC ha ricevuto il Premio Nobel per la Pace assieme al British Friends Service Council, che oggi si chiama Quaker Peace and Social Witness."}
{"id": "1529812", "revid": "486946", "url": "https://it.wikipedia.org/wiki?curid=1529812", "title": "Dakahlia", "text": ""}
{"id": "1529813", "revid": "73322", "url": "https://it.wikipedia.org/wiki?curid=1529813", "title": "Trasferimento termico", "text": ""}
{"id": "1529815", "revid": "767487", "url": "https://it.wikipedia.org/wiki?curid=1529815", "title": "Br\u00e2ncovene\u0219ti", "text": "Br\u00e2ncovene\u0219ti (in ungherese \"Marosv\u00e9cs\", in tedesco \"Wetsch\") \u00e8 un comune della Romania di 4.121 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Br\u00e2ncovene\u0219ti, Idicel, Idicel-P\u0103dure, S\u0103calu de P\u0103dure, V\u0103lenii de Mure\u0219.\nMonumenti.\nMonumenti di un certo interesse a Br\u00e2ncovene\u0219ti sono:"}
{"id": "1529816", "revid": "287204", "url": "https://it.wikipedia.org/wiki?curid=1529816", "title": "Brancovenesti", "text": ""}
{"id": "1529818", "revid": "327773", "url": "https://it.wikipedia.org/wiki?curid=1529818", "title": "Mais Sponcio", "text": "Il mais sponcio \u00e8 una variet\u00e0 di granoturco coltivato prevalentemente nella Val Belluna, a ridosso del Parco Nazionale Dolomiti Bellunesi, in particolare nei comuni di Cesiomaggiore, Feltre e Santa Giustina.\nSi tratta di una variet\u00e0 di mais iscritta nel Registro Nazionale dei Prodotti Tradizionali. \nIl nome \"sponcio\", comunemente impiegato nel dialetto locale, deriva dal fatto che le cariossidi hanno una forma notevolmente appuntita, ovvero si tratta di uno dei tanti mais \"rostrati\".\nIl mais sponcio \u00e8 un'antica variet\u00e0 bellunese ad impollinazione libera, con maturazione medio-precoce, ottimamente adattata alle zone montane bellunesi.\nPresenta spighe affusolate a tutolo bianco, con semi dalla inconfondibile forma a punta, da cui il nome dialettale \"sponcio\", cio\u00e8 che punge. La consistenza vitrea e il colore gialloarancio intenso delle cariossidi, unitamente alla tradizionale macinatura a pietra, ne fanno una variet\u00e0 ottima per ottenere la classica polenta di montagna, gialla, densa, soda, forte e profumata e con le caratteristiche pagliuzze marroni. \nLa produttivit\u00e0 si attesta mediamente sui 35 quintali/ettaro, con rese alla macinazione del 65% e valori ettolitrici della granella di oltre 85 kg/hl. La pianta \u00e8 alta e vigorosa a (rostro) semi-integrale.\nStoria.\nLa presenza del mais \u00e8 segnalata a Feltre gi\u00e0 nel 1588 e nel 1637: \u00absi riferisce che la panocia sia qui gi\u00e0 capillarmente diffusa\u00bb. Difficile risulta per\u00f2 puntualizzare sui nomi e sulla data di introduzione delle singole variet\u00e0 di mais allora coltivate. Occorre attendere le note del 1882 di G. Cantoni o le campionature scientifiche del 1904 della Cattedra Ambulante di Agricoltura di Belluno per trovare precisi riferimenti ai mais rostrati o a becco, ovvero al mais sponcio.&lt;br&gt;\nRisulta plausibile che la diffusione del mais sponcio sia correlata, come per molte altre variet\u00e0, alle emigrazioni transoceaniche di fine ottocento nell'America del Sud. Da allora la storia del mais procede secondo due binari, quello del rigore scientifico e quello della sapienza contadina. Ci\u00f2 ha permesso al progetto \"Interventi per la tutela e la conservazione del germoplasma cerealicolo del Veneto\" - promosso dalla Regione Veneto e gestito dall'Istituto \"Strampelli\" di Lonigo - di recuperare nel bellunese - a cura dell'Istituto Agrario di Feltre e del Museo Etnografico Provinciale - importanti variet\u00e0 ed ecotipi locali di mais.\nTra queste variet\u00e0, gli agricoltori locali associati hanno rivolto la loro particolare attenzione e sforzi imprenditoriali alla variet\u00e0 rostrata. Dal 1999 la \"Cooperativa Agricola La Fiorita\" di Cesiomaggiore ne ha avviato con successo la produzione, la valorizzazione e promozione, tanto da rendere necessario nel 2008 la creazione del Consorzio di Tutela.\nConsorzio di tutela.\nPer tutelare prodotti e produttori, nel gennaio 2008 si \u00e8 costituito il \"Consorzio Tutela Mais Sponcio\", che oggi raggruppa circa venti agricoltori per un totale di circa 13 ettari coltivati. Le produzioni sono realizzate unicamente nel territorio bellunese secondo un disciplinare tecnico sostenibile eco-compatibile, che norma le fasi di coltivazioni in campo, di essiccazione, molitura e confezionamento. In accordo tra i soci, queste ultime fasi sono affidate alla \"Cooperativa Agricola La Fiorita\" di Cesiomaggiore, che ne cura anche la vendita e la promozione.\nRiconoscimenti.\nIl mais sponcio e la sua farina per polenta \u00e8 inserito nell'Elenco Nazionale dei Prodotti Agroalimentari Tradizionali, \u00e8 compreso dalla Regione Veneto tra le variet\u00e0 a rischio di erosione genetica e meritevole di valorizzazione, inserito tra i prodotti \"Carta Qualit\u00e0\" del Parco Nazionale Dolomiti Bellunesi e tra i \"Sapori\" della \"Strada dei Formaggi e Sapori delle Dolomiti Bellunesi\"."}
{"id": "1529822", "revid": "767487", "url": "https://it.wikipedia.org/wiki?curid=1529822", "title": "Breaza (Mure\u0219)", "text": "Breaza (in ungherese \"Beresztelke\", in tedesco \"Bretzdorf\") \u00e8 un comune della Romania di 2.542 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Breaza, Filpi\u0219u Mare, Filpi\u0219u Mic."}
{"id": "1529823", "revid": "287204", "url": "https://it.wikipedia.org/wiki?curid=1529823", "title": "David Trimble", "text": "Ex leader dell'Ulster Unionist Party (UUP) e primo primo ministro dell'Irlanda del Nord, Trimble ha vinto nel 1998 il Premio Nobel per la Pace assieme a John Hume, del Partito Social Democratico e Laburista.\nDal 1990 al 2005 \u00e8 stato membro del parlamento in rappresentanza del collegio di Upper Bann. Nel 2005 \u00e8 stato sconfitto e si \u00e8 dimesso dalla guida dell'UUP. Il 6 giugno 2006 \u00e8 diventato membro della Camera dei lord con la carica di \u201c\"The Right Honourable William David Trimble by the name, style and title of Baron Trimble, of Lisnagarvey in the County of Antrim\"\u201d. Il 17 aprile 2007 ha annunciato di voler aderire al Partito Conservatore.\n\u00c8 sposato in seconde nozze con una sua ex studentessa, Daphne Orr, dalla quale ha avuto quattro figli.\nBiografia.\nOrigini e lavoro.\nDavid Trimble \u00e8 nato nel 1944 da un funzionario pubblico a Bangor, 20 km a nord-est di Belfast. Ha frequentato la Bangor Grammar School e in seguito ha studiato giurisprudenza alla Queen's University Belfast. Ha terminato gli studi nel 1968 con un Bachelor of Laws per lavorare come docente all'universit\u00e0. Nel 1969 riceve la conferma di poter lavorare come avvocato. Dal 1977 \u00e8 tornato all'universit\u00e0 ed \u00e8 diventato docente universitario presso il dipartimento di diritto.\nCarriera politica.\nDavid Trimble \u00e8 stato un sostenitore politico degli unionisti protestanti dell'Irlanda del Nord, che cercano di consolidare i legami con la Gran Bretagna, dall'inizio degli anni '70. \u00c8 stato membro dell'Assemblea costituente eletta dell'Irlanda del Nord dal 1975 al 1976, istituita in risposta al fallimento dell'Accordo di Sunningdale tra Gran Bretagna, Irlanda e Irlanda del Nord. Trimble si \u00e8 espresso a favore di una fusione del militante Partito Unionista di Avanguardia (VUP) con il Partito Social Democratico e Laburista (SDLP), per cui si \u00e8 esposto a forti critiche. Il VUP si disintegr\u00f2 alla fine degli anni '70 e Trimble si un\u00ec al Partito Unionista dell'Ulster.\nNel 1985 David Trimble divenne membro degli Ulster Clubs, alleanze estremiste che combattevano contro qualsiasi influenza dell'Irlanda sullo sviluppo dell'Irlanda del Nord. Nel maggio 1990 Trimble \u00e8 stato eletto alla Camera dei comuni britannica e, come parte della Orange Society, \u00e8 stato uno dei radicali all'interno del suo partito. Si \u00e8 anche opposto a un accordo di pace dopo l'armistizio dell'Irish Republican Army (IRA) nel febbraio 1995 e il riavvicinamento del partito cattolico Sinn F\u00e9in ed \u00e8 stato considerato uno dei pi\u00f9 risoluti oppositori di un accordo quadro irlandese-britannico.\nCoinvolgimento nel processo di pace nordirlandese.\nIl 10 febbraio, Trimble succedette a James Molyneaux come leader dell'UUP e inizi\u00f2 un lavoro volto alla pace facendo campagna per la riconciliazione con gli interlocutori socialmente svantaggiati e cattolici in contrapposizione alla resistenza nel suo stesso partito, e nel 1996 arriv\u00f2 per la prima volta al gesto di protendersi come segnale di riconciliazione al suo avversario politico Gerry Adams, il presidente del Sinn F\u00e9in. Anche l'incontro con il primo ministro irlandese John Bruton a Dublino \u00e8 stato un segno della sua volont\u00e0 di riforma ed \u00e8 stato descritto come un momento storico.\nAd aprile sono iniziate le trattative tra il primo ministro britannico Tony Blair, il suo omologo irlandese Bertie Ahern, David Trimble e Gerry Adams, guidate dal senatore statunitense George J. Mitchell. Questi culminarono in un accordo di pace per l'Irlanda del Nord, che diede alla provincia lo status di semi-autonoma. Nelle successive elezioni del giugno 1998, l'UUP con Trimble in testa \u00e8 stato il partito pi\u00f9 forte con 28 seggi, seguito dall'SDLP guidato da John Hume con 24 e dallo Sinn F\u00e9in guidato da Adams con 18 seggi.\nIl 1\u00ba luglio 1998, David Trimble \u00e8 stato eletto Primo ministro nell'assemblea regionale. Il 10 dicembre dello stesso anno lui e John Hume hanno ricevuto il Premio Nobel per la pace a nome di tutti gli attori del processo di pace in Irlanda del Nord, inclusi i governi di Gran Bretagna e Irlanda, nonch\u00e9 Gerry Adams e Martin McGuinness, che hanno svolto un ruolo importante nel cessate il fuoco dell'IRA.\nIl 2 giugno 2006 \u00e8 stato nominato Pari a vita con il titolo di Baron Trimble, di Lisnagarvey nella contea di Antrim, e da allora \u00e8 membro della Camera dei lord."}
{"id": "1529824", "revid": "767487", "url": "https://it.wikipedia.org/wiki?curid=1529824", "title": "Al-Fayyum", "text": "al-Fayyum, o Mad\u012bnat al-Fayy\u016bm, o anche Fayy\u016bm, Faiyum, Fayum o, francesizzato, Fayoum (, dal copto \"p-iom\", \"il lago\"), in origine Shedet, \u00e8 una citt\u00e0 dell'Egitto, capoluogo del governatorato omonimo. Si trova 130\u00a0km a sud-ovest del Cairo e occupa parte della antica citt\u00e0 Crocodilopoli.\nStoria del nome.\nIl moderno nome della citt\u00e0 deriva dal copto \"efiom\" o \"peiom\" che significa \"il mare\" o \"il lago\", che a sua volta deriva dal tardo egiziano \"p\u021d-y-m\" avente lo stesso significato, che si riferisce al vicino lago Meride.\nIn passato la citt\u00e0 era chiamata Mad\u012bnat al-Fayy\u016bm (\"Citt\u00e0 del Fayy\u016bm\").\nGeografia fisica.\nLa citt\u00e0 di al-Fayyum si trova all'interno della omonima oasi a circa 30\u00a0km a ovest del Nilo. L'oasi con una superficie di 1270\u00a0km\u00b2 \u00e8 la pi\u00f9 grande delle oasi del deserto occidentale ed \u00e8 irrigata con l'acqua proveniente dal Nilo tramite un canale, detto Bahr Yussef, che scorre in una depressione posta ad occidente della valle del Nilo. Il canale attraversa i siti archeologici di el-Lahun e Gurob, nonch\u00e9 la citt\u00e0 di al-Fayyum per poi terminare nel lago salmastro Qarun che nei tempi antichi era di acqua dolce ed era noto come Meride.\nNella citt\u00e0 si trovano bazar, moschee, bagni e vi si tiene un importante mercato settimanale. Il canale Bahr Yusuf la attraversa completamente e lungo il suo corso si snodano le principali vie ed i pi\u00f9 importanti edifici della citt\u00e0: la moschea di al-Rub\u2018i, la moschea di Qayt Bey ed il modernissimo Palazzo della Cultura.\nFayyum \u00e8 un importante centro agricolo ove oltre ai soliti mais e cereali vi sono notevoli produzioni di uva e fichi e la coltivazione di olive.\nLa citt\u00e0 \u00e8 tuttora una sede titolare della Chiesa cattolica come residuo della sua nomina a sede episcopale risalente al tempo dell'ultima dominazione romana del territorio.\nCultura del Fayyum.\nCon il termine Cultura del Fayyum si intendono due periodi denominati A e B. Nel periodo \"Cultura del Fayyum A\" si ebbe un'evoluzione millenaria (5000 - 4000 a.C. circa) degli antichi popoli residenti nella regione. Durante questo periodo avvenne il passaggio dalla fase di raccolta del cibo a quella della coltivazione agricola.\nArcheologia.\nAnche se degli edifici monumentali non restano che poche tracce, la zona del Fayyum \u00e8 di particolare interesse archeologico per lo studio dell'Egitto ellenistico e romano e, pi\u00f9 in generale, di quella globalizzazione del Mediterraneo realizzata dapprima da Alessandro e, in seguito, dall'impero. Infatti, oltre ai pregevoli ritratti del Fayyum, nell'area sono stati trovati innumerevoli depositi di papiri, ben conservati grazie al clima peculiare della regione, che hanno restituito frammenti di opere greche o paleocristiane perdute, testimonianze storiche importanti (fra l'altro un elenco di faraoni egiziani con relative cronologie che ha aiutato gli studiosi a ricostruire la storia delle dinastie) nonch\u00e9 una minuziosa documentazione della vita quotidiana che copre l'arco di circa un millennio. Le prime ricerche in merito sono state eseguite dal noto egittologo Flinders Petrie dal 1887 al 1890; proseguite poi dall'opera instancabile degli oxfordiani Bernard Pyne Grenfell e Arthur Surridge Hunt. Pi\u00f9 che la capitale Crocodilopoli si sono rivelate ricche di reperti le localit\u00e0 di Gurob e Hawara. La maggior parte dei papiri si trovavano nelle tombe, seppelliti insieme ai morti o addirittura usati per avvolgerne le mummie, oppure in depositi di rifiuti."}
{"id": "1529827", "revid": "339392", "url": "https://it.wikipedia.org/wiki?curid=1529827", "title": "Governatorato di Fayium", "text": ""}
{"id": "1529832", "revid": "339392", "url": "https://it.wikipedia.org/wiki?curid=1529832", "title": "A.M. Homes", "text": ""}
{"id": "1529835", "revid": "697352", "url": "https://it.wikipedia.org/wiki?curid=1529835", "title": "Fayyum (disambigua)", "text": "Il toponimo arabo Fayyum o Faiyum pu\u00f2 riferirsi a diversi luoghi:\nArte e archeologia"}
{"id": "1529837", "revid": "287204", "url": "https://it.wikipedia.org/wiki?curid=1529837", "title": "Intelligence (saggio)", "text": "Intelligence \u00e8 un saggio dello scrittore storico britannico John Keegan originariamente pubblicato nel 2003. Il libro affronta il tema dell'importanza dell'informazione militare nella gestione di situazioni di guerra, e/o delle forze armate in genere.\nIl saggio dimostra come le questioni attinenti all\"'intelligence\" siano sostanzialmente immutate nel corso dei secoli sotto il profilo della rilevanza: quello che cambia \u00e8 soprattutto la disponibilit\u00e0 di migliori mezzi e tecnologie. Sorprendentemente, Keegan \u00e8 piuttosto cauto nell'affemare la pregnanza dell'informazione militare nel raggiungimento del successo sul campo: nessuno ha mai vinto \"soltanto\" perch\u00e9 disponeva di migliori informazioni. \u00c8 per\u00f2 quasi ovvio che vincere \"in assenza\" di valide informazioni di \"intelligence\" \u00e8 evento assai raro ed improbabile."}
{"id": "1529838", "revid": "94063017", "url": "https://it.wikipedia.org/wiki?curid=1529838", "title": "Sunifredo dei Visigoti", "text": "Origine.\nNobile Visigoto di cui non ci \u00e8 nota l'origine, forse originario di Toledo.\nBiografia.\nDurante il regno di Egica, dopo il sinodo dei vescovi, tenuto a Saragozza, nel 691, che stabil\u00ec che la vedova del suo predecessore Ervige, Liuvigoto, che era anche suocera di Egica, fosse inviata in un convento, si cre\u00f2 una fronda al re Egica.\nIl metropolita di Toledo, \"Siseberto\", seguito da una buona parte del clero e da una parte della nobilt\u00e0, guidava l'opposizione al re Egica, sia per la sua politica, che per la sua volont\u00e0 di imporre la supremazia di Toledo sul clero di tutte le province.\nNel corso del 692, il metropolita Siseberto e diversi nobili, guidati da Sunifredo, tramarono una congiura per detronizzare Egica. I congiurati progettarono di assassinare il re ed alcuni nobili della corte di Egica. Il re riusc\u00ec ad evitare la congiura ed a rifugiarsi nella provincia Tarraconense, probabilmente a Saragozza.\nI ribelli, verso la met\u00e0 dello stesso anno, misero sul trono Sunifredo, che sicuramente fu incoronato da Siseberto; si \u00e8 trovato una moneta, che porta il nome del re Sunifredo.\nDopo che Egica, aveva radunato un esercito, marci\u00f2 su Toledo, dove arriv\u00f2, probabilmente nel marzo del 693, sconfisse i ribelli, riconquist\u00f2 la citt\u00e0 ed inizi\u00f2 la repressione.\nLa sorte di Sunifredo non ci \u00e8 nota, ma Egica convoc\u00f2 il XVI Concilio di Toledo, che si riun\u00ec il 25 aprile e si concluse il 2 maggio del 693. I vescovi secolarizzarono, confiscarono tutti i beni e scomunicarono il metropolita di Toledo, Siseberto, che si era professato colpevole di tradimento. \nLa sede di Toledo fu occupata da Felix, vescovo di Siviglia; Faustino, vescovo di Braga occup\u00f2 la sede vacante di Siviglia. Ambedue i vescovi erano della fazione favorevole al re Egica."}
{"id": "1529839", "revid": "110157", "url": "https://it.wikipedia.org/wiki?curid=1529839", "title": "Provincia di Ouarzazate", "text": "La provincia di Ouarzazate \u00e8 una delle province del Marocco, parte della Regione di Dr\u00e2a-Tafilalet.\nNel 2009 una parte del suo territorio \u00e8 stato scisso ed \u00e8 entrato a far parte, unitamente a parte della provincia di Errachidia, della nuova provincia di Tinghir.\nGeografia antropica.\nSuddivisioni amministrative.\nLa provincia di Ouarzazate, prima della scissione, contava 6 municipalit\u00e0 e 32 comuni:"}
{"id": "1529840", "revid": "400694", "url": "https://it.wikipedia.org/wiki?curid=1529840", "title": "Pianeta Terra - Cronaca di un'invasione", "text": "Pianeta Terra - Cronaca di un'invasione (\"Earth: Final Conflict\") \u00e8 una serie televisiva fantascientifica canadese, trasmessa dal 1997 al 2002 e ideata da Gene Roddenberry, ma prodotta postuma.\nIl titolo originale dell'opera doveva essere \"Battleground: Earth\" ma, essendo troppo simile al romanzo di Ron Hubbard \"Battlefield: Earth\", venne cambiato dai produttori.\nMajel Barrett, la moglie di Roddenberry, fu il produttore esecutivo e apparve anche in alcuni episodi delle prime stagioni impersonando il personaggio della Dottoressa Julianne Belman.\nTrama.\nLa serie narra di un ipotetico presente nel quale una razza aliena, i Taelon, \u00e8 giunta sulla Terra, apparentemente con scopi pacifici. Questi extraterrestri, che si fanno chiamare \"Compagni\", grazie alla loro superiore tecnologia hanno offerto all'umanit\u00e0 la tecnologia per curare malattie, per produrre pi\u00f9 cibo e per eliminare l'inquinamento. I Compagni dicono di essere giunti sulla Terra per una missione di pace, ma sin dal primo episodio si comprende che le loro vere motivazioni sono altre e non del tutto chiare. In questo scenario, a diversi anni dal \"primo contatto\" con i Taelon, si inserisce un poliziotto, William Boone, il quale viene arruolato dai Compagni come guardia del corpo e investigatore al servizio di Da'an, uno dei Taelon stanziati sulla Terra.\nPer migliorare le sue capacit\u00e0 investigative, i Compagni innestano nel cervello di Boone un impianto cyber-virale che incrementa le capacit\u00e0 di ragionamento e di memoria fotografica, mentre sul braccio gli applicano un essere simbionte chiamato Skrill che, in simbiosi con l'ospite, pu\u00f2 diventare una potente arma da fuoco. Il poliziotto per\u00f2 \u00e8 contattato dalla resistenza, un movimento di opposizione ai Taelon che, a differenza del resto della popolazione terrestre, non si fida ciecamente della razza aliena.\nEpisodi.\nLa prima stagione \u00e8 andata in onda su RaiUno la mattina alle 6,40 tra febbraio e aprile 2000, tranne l'ultimo episodio andato in onda alle 3,30 del mattino del 27 dicembre 2001; la seconda \u00e8 ancora inedita in Italia mentre la terza, la quarta e la quinta sono state trasmesse da Jimmy."}
{"id": "1529841", "revid": "767487", "url": "https://it.wikipedia.org/wiki?curid=1529841", "title": "Ceua\u0219u de C\u00e2mpie", "text": "Ceua\u0219u de C\u00e2mpie (in ungherese \"Mez\u0151cs\u00e1v\u00e1s\", in tedesco \"Grubendorf\") \u00e8 un comune della Romania di 5.651 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 8 villaggi: Bozed, C\u00e2mpeni\u021ba, Ceua\u0219u de C\u00e2mpie, Culpiu, Herghelia, Porumbeni, S\u0103bed, Voiniceni."}
{"id": "1529842", "revid": "287204", "url": "https://it.wikipedia.org/wiki?curid=1529842", "title": "Ceuasu de Campie", "text": ""}
{"id": "1529844", "revid": "287204", "url": "https://it.wikipedia.org/wiki?curid=1529844", "title": "Veresti", "text": ""}
{"id": "1529846", "revid": "767487", "url": "https://it.wikipedia.org/wiki?curid=1529846", "title": "Che\u021bani", "text": "Che\u0163ani (in ungherese \"Maroskece\") \u00e8 un comune della Romania di 2.794 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 7 villaggi: Che\u021bani, Coasta Grindului, Cordo\u0219, Giurgi\u0219, Grindeni, H\u0103d\u0103reni, Lin\u021b."}
{"id": "1529847", "revid": "287204", "url": "https://it.wikipedia.org/wiki?curid=1529847", "title": "Chetani", "text": ""}
{"id": "1529848", "revid": "834", "url": "https://it.wikipedia.org/wiki?curid=1529848", "title": "Wesley Windham Pryce", "text": ""}
{"id": "1529849", "revid": "287204", "url": "https://it.wikipedia.org/wiki?curid=1529849", "title": "Ligier JS2", "text": "La Ligier JS2 \u00e8 una berlinetta sportiva costruita dalla Ligier in piccola serie, dal 1970 al 1975.\nContesto.\nLa progettazione della vettura inizia nel 1968, quando il pilota Guy Ligier decide di costruire una vettura dalle caratteristiche sportive, adatta a partecipare alle gare di categoria sport. L'idea \u00e8 di fare un'automobile molto leggera, con un telaio rigido a travatura centrale che possa montare motori diversi ed una carrozzeria in plastica, per la cui realizzazione viene incaricato Pietro Frua.\nAl 56\u00ba Salone dell'automobile di Parigi viene presentata la Ligier JS1, un prototipo dotato di motore Ford-Cosworth V6 di 1.600\u00a0cm\u00b3, il cui sviluppo comporter\u00e0 la costruzione di tre successivi esemplari che porteranno, l'anno seguente, alla presentazione del modello definitivo.\nSempre al Salone di Parigi e con carrozzeria curata da Frua, viene esposta la \"Ligier JS2\" dotata di un motore Ford-Cosworth V6 di 1.800\u00a0cm\u00b3. Le qualit\u00e0 della vettura misurate in pista e la necessit\u00e0 di battersi contro le vetture sport di Alfa Romeo, Ferrari e Porsche fanno optare per una motorizzazione pi\u00f9 corposa e, allo scopo, viene scelto il motore V6 di 2.700 cm\u00b3 prodotto dalla Maserati per la Citro\u00ebn SM. I lavori di adattamento alla nuova motorizzazione si rivelano pi\u00f9 impegnativi del previsto, rimandando la consegna degli esemplari gi\u00e0 prenotati ai primi mesi del 1972.\nSubito utilizzata nelle gare, la JS2 si rivela una concorrente temibile, tanto da meritare l'interessamento diretto della Maserati che, appositamente, confeziona una versione del motore V6 con cilindrata aumentata a 2.965 cm\u00b3, doppio albero a camme in testa e distribuzione a 4 valvole per cilindro, che sviluppa una potenza di 190\u00a0CV e consente una velocit\u00e0 di 240\u00a0km/h. \u00c8 questa la versione pi\u00f9 matura, destinata a restare anche l'ultima, che riuscir\u00e0 a conquistare la maggior parte degli allori sulle piste di tutta Europa.\nLa produzione termin\u00f2 nel 1975, anche in conseguenza della messa in liquidazione della Maserati, nel 1973, che aveva causato notevoli difficolt\u00e0 di approvvigionamento delle motorizzazioni e tolto ogni possibilit\u00e0 di sviluppo. Ne furono costruiti 225 esemplari, dei quali 80 in versione stradale.\nLa JS2 Cosworth.\nAlla 24 Ore di Le Mans 1975 due JS2 furono profondamente modificate per poter accogliere in luogo del propulsore originale il motore Ford Cosworth DFV da tre litri con architettura 8 cilindri a V, accoppiato ad un cambio Hewland. Queste JS2 furono iscritte tra le Sport prototipo (insieme ad una terza JS-2 che conservava il motore V6 Maserati) alla gara di Le Mans, dopo aver preso parte ad alcune gare del campionato del mondo che precedevano la classica 24 Ore come banco di prova. Al termine della gara due vetture non tagliarono il traguardo, ma la terza ottenne il secondo posto assoluto condotta da Jean-Louis Lafosse e da Guy Chasseuil."}
{"id": "1529859", "revid": "121239998", "url": "https://it.wikipedia.org/wiki?curid=1529859", "title": "Bruno Gentili (giornalista)", "text": "Biografia.\nFa il suo esordio alla radio nel 1978, come spalla di affermati radiocronisti come Enrico Ameri e Sandro Ciotti ma \u00e8 nel 1984, che debutta ufficialmente come radiocronista commentando il match di serie B Lazio-, terminato sull'1-1. Dopo il ritiro di Ciotti, avvenuto nel 1996, diventa la \"seconda voce\" nella radiocronaca delle partite nella trasmissione \"Tutto il calcio minuto per minuto\". Insieme a Riccardo Cucchi commenta anche le gare della Nazionale di calcio italiana, effettuando inoltre le interviste dai ritiri anche nella spedizione vincente dei Mondiali di Germania 2006. Da inviato ha seguito inoltre diverse edizioni dei Giochi Olimpici.\nIl 13 gennaio 2007 effettua la sua ultima radiocronaca (Torino- 1-3) per passaggio di grado, diventando vice direttore responsabile di Rai Sport (Massimo De Luca viene nominato direttore). In seguito appare in maniera saltuaria in video durante i telegiornali sportivi per commentare eventi importanti accaduti nella giornata, e durante la trasmissione \"Quelli che... il calcio\" insieme a Giampiero Galeazzi. \u00c8 stato anche la voce ufficiale dei DVD \"Campionato io ti amo\", in collaborazione con Rai Sport e la Gazzetta dello Sport.\nDalla stagione 2008-2009 affianca in studio Enrico Varriale per la trasmissione domenicale delle interviste post-partita su Rai 2, \"Stadio Sprint\", mentre dalla stagione 2009-2010 oltre alla presenza fissa in Stadio Sprint condotto dallo stesso Varriale \u00e8 anche opinionista durante le partite della Champions League insieme a Marino Bartoletti nella trasmissione \"90\u00ba minuto Champions\", condotto da Paola Ferrari. Il 10 agosto 2010 affianca Marco Civoli nella telecronaca Rai della prima partita della Nazionale, succedendo poi a Civoli in tale ruolo e diventando il telecronista ufficiale dal 3 settembre 2010, in occasione della partita di qualificazione a Euro 2012 Estonia-Italia (1-2), fino al 14 novembre 2012 (amichevole contro la Francia a Parma), venendo poi sostituito da Stefano Bizzotto; \u00e8 il terzo radiocronista Rai della storia divenuto poi telecronista della Nazionale (dopo Nicol\u00f2 Carosio e Nando Martellini).\nVice-direttore di Rai Sport, in occasione del Campionato europeo di calcio 2016 in Francia conduce la trasmissione dallo studio per Rai 1 insieme ad Andrea Fusco. Dal 2 agosto al 27 novembre 2018 \u00e8 direttore \"ad interim\" di Rai Sport a seguito delle dimissioni di Gabriele Romagnoli. Nel 2021 sar\u00e0 poi anche opinionista di \"Notti Europee\" in occasione dell\u2019Europeo."}
{"id": "1529861", "revid": "39692", "url": "https://it.wikipedia.org/wiki?curid=1529861", "title": "Rana volante", "text": "Con il termine rane volanti o raganelle volanti si indicano genericamente molte specie di rane, per lo pi\u00f9 non imparentate tra loro, che hanno evoluto la capacit\u00e0 di planare per brevi tratti grazie alla presenza di lembi di pelle fra le dita o fra le zampe. Si tratta per lo pi\u00f9 di specie arboricole, per le quali l'adattamento al \"volo\" si \u00e8 rivelato essere una conseguenza della vita sugli alberi, che ha consentito loro di muoversi pi\u00f9 velocemente da un ramo all'altro e di sfuggire con pi\u00f9 facilit\u00e0 ai predatori.\nSi stima che esistano pi\u00f9 di 3000 specie diverse di rane volanti , comprese in due distinte famiglie: Hylidae, endemiche del continente americano, e particolarmente delle foreste pluviali del Sudamerica, e Rhacophoridae, endemiche dell'Asia, particolarmente nelle giungle monsoniche del Sud est asiatico. Talvolta con il termine di \"rane volanti\" ci si riferisce principalmente agli appartenenti a quest'ultima famiglia, la prima ad essere osservata e descritta e che conta il maggior numero di membri. Entrambe le famiglie includono comunque anche molte specie arboricole non \"volanti\". \nLe prime testimonianze di rane volanti sono state riportate dal naturalista Alfred Russel Wallace, che ne osserv\u00f2 alcuni esemplari nelle foreste della Malaysia. La specie da lui osservata, \"Rhacophorus nigropalmatus\", prese da lui il nome comune di \"Rana volante di Wallace\". Altre specie ben note di rane volanti sono:"}
{"id": "1529862", "revid": "94902", "url": "https://it.wikipedia.org/wiki?curid=1529862", "title": "Rane volanti", "text": ""}
{"id": "1529863", "revid": "94902", "url": "https://it.wikipedia.org/wiki?curid=1529863", "title": "Raganella volante", "text": ""}
{"id": "1529865", "revid": "94902", "url": "https://it.wikipedia.org/wiki?curid=1529865", "title": "Raganelle volanti", "text": ""}
{"id": "1529866", "revid": "599013", "url": "https://it.wikipedia.org/wiki?curid=1529866", "title": "Donato Gama da Silva", "text": "Carriera.\nClub.\n\u00c8 ricordato soprattutto per la sua longevit\u00e0, avendo giocato fino ai 41 anni di et\u00e0 ottenendo alcuni record, quali il record del pi\u00f9 vecchio realizzatore della Primera Divisi\u00f3n avendo segnato nel 2002 una rete a 40 anni, e il record del giocatore non nato in Spagna col maggior numero di presenze nella Primera Divisi\u00f3n (466 in 15 stagioni, poi battuto successivamente).\nCresciuto nel Vasco da Gama, passa nel 1988 all', dove in cinque stagioni vince due Coppe del Re. Con il vince una Primera Divisi\u00f3n nella stagione 1999-2000, una Coppa del Re e tre Supercoppe di Spagna.\nNazionale.\nHa ottenuto la convocazione da parte della nazionale spagnola per gli Europei del 1996."}
{"id": "1529868", "revid": "834", "url": "https://it.wikipedia.org/wiki?curid=1529868", "title": "Wesley Wyndam-Price", "text": ""}
{"id": "1529869", "revid": "325224", "url": "https://it.wikipedia.org/wiki?curid=1529869", "title": "Adolfo P\u00e9rez Esquivel", "text": "Biografia.\nGiovent\u00f9.\nIl padre di Adolfo P\u00e9rez \u00e8 C\u00e1ndido P\u00e9rez Gonz\u00e1lez, nato in un piccolo paese della provincia spagnola della Galizia, dove esercita la professione di pescatore fino a che emigra in Argentina a Buenos Aires. Qui conosce Mercedes Petrona, una ragazza discendente dalla trib\u00f9 dei Guaran\u00ed che sposa e che diventa la madre di Adolfo Perez, terzo di quattro figli che rimangono orfani di madre quando Adolfo ha tre anni. Il lavoro per mantenere la famiglia non permette al padre di seguire i figli cos\u00ec Adolfo viene accolto dall'orfanotrofio Patronato Espanol, gestito dalle suore carmelitane scalze spagnole. \nll'et\u00e0 di sette anni ritorna in famiglia dove un ruolo importante nella sua crescita lo svolge la nonna materna Eugenia da cui conosce la lingua e la cultura guaran\u00ed. Nel 1946 conosce Amanda Itat\u00ed Guerre\u0144o la ragazza con cui condivider\u00e0 poi tutta la vita. Assieme si iscrivono all'Universit\u00e0 Nazionale di La Plata. Ha frequentato l'Escuela Nacional de Bellas Artes e l'Universit\u00e0 Nazionale di La Plata, dove \u00e8 diventato architetto e scultore. Nel 1956 sposa Amanda. Per venticinque anni, ha insegnato architettura nelle scuole secondarie e in quelle di livello accademico.\nL'impegno pacifista e la dittatura.\nDall'adolescenza Adolfo riflette sull'insegnamento non violento di Gandhi e di Lanza del Vasto che, a diciotto anni, incontra personalmente durante una conferenza sulla non violenza all'Universit\u00e0 di Buenos Aires. Negli anni sessanta, Perez Esquivel inizia a collaborare con alcuni gruppi pacifisti di cristiani latinoamericani. Nel 1974, decide di lasciare l'insegnamento per dedicarsi interamente all'assistenza ai poveri e alla lotta contro le ingiustizie sociali e politiche, attraverso la prassi della non-violenza. Dopo il colpo di Stato di Jorge Rafael Videla (avvenuto il 24 marzo 1976), ha contribuito alla formazione di \u201cEl Ejercito de Paz y Justicia\u201d un'associazione di difesa dei diritti umani che si \u00e8 prodigata anche per assistere le famiglie delle vittime del regime e della guerra delle Falklands/Malvinas.\nLa prigionia e il Nobel per la pace.\nViene arrestato nel 1975 dalla polizia brasiliana, e liberato per intervento del cardinale Arns, e nel 1976 viene incarcerato in Ecuador. Nel 1977 viene fermato dalla polizia argentina, che lo tortura e lo tiene in stato di fermo per 14 mesi senza processo.\nMentre si trova in prigione, riceve il Premio Memoriale della Pace dedicato a Papa Giovanni XXIII e ispirato dalla Pacem in Terris, un'onorificenza conferita dall'Universidad Internacional de la Paz/Universitat Internaciona de la Pau, fondazione universitaria spagnolo-catalana, e dalla formazione cattolica pacifista Pax Christi. Viene liberato nell'ottobre 1978, sotto la pressione internazionale che evita il suo omicidio tramite un volo della morte. Passa quindi un periodo di 14 mesi in libert\u00e0 vigilata, fino al dicembre 1979.\nNel 1980 viene insignito del Premio Nobel per la pace per i suoi sforzi contro la dittatura ed in favore dei diritti umani, mentre nel 1999 ricever\u00e0 anche il Premio Pacem in Terris assegnato dalla Chiesa cattolica a chi \"si distingue nella pace e nella giustizia, non solamente nel proprio paese ma nel mondo\".\nPer la sua grande visibilit\u00e0 e mantenere le apparenze di legalit\u00e0, il regime gli permette quindi di espatriare e viaggiare in Sudamerica. Nel 1981 viene di nuovo arrestato in Brasile dopo aver tenuto, all'Ordine degli avvocati di Rio de Janeiro, un discorso contro la legge sull'amnistia ai militari responsabili di crimini durante la dittatura brasiliana. Anche questa volta il suo amico cardinale Arns riesce a farlo rilasciare organizzando una manifestazione di protesta davanti al commissariato dove era detenuto.\nNel 1995 pubblica il libro \"Caminando junto al Pueblo\", nel quale racconta la sua esperienza. Dal 2003 \u00e8 presidente della Lega internazionale per i diritti umani e la liberazione dei popoli. \u00c8 inoltre membro del Tribunale popolare permanente.\nPosizioni politiche e attivit\u00e0 successive.\nHa preso posizione in favore della Cuba di Fidel Castro firmando un appello con altri premi Nobel nel 2005, e del governo venezuelano di Nicol\u00e1s Maduro nel giugno 2017, governi che molti osservatori internazionali accusano invece di violare i diritti umani. Esquivel ha approvato le dichiarazioni del Presidente chavista, secondo cui ci sarebbe un tentativo di colpo di Stato sostenuto dagli Stati Uniti, approfittando della crisi economico-politica venezuelana.\nHa inoltre difeso papa Francesco dalle critiche di alcuni per il suo atteggiamento durante la dittatura argentina e sostenuto inizialmente il governo kirchnerista, durante la presidenza di N\u00e9stor Kirchner ma muovendo delle critiche alla moglie Cristina, suo successore, distanziando in questo caso la sua posizione da quella delle Madri di Plaza de Mayo. Si \u00e8 detto fortemente contrario a interventi armati e bombardamenti europei e statunitensi durante i conflitti in Libia e in Siria.\nNel 2013, alla morte in carcere dell'ex dittatore Videla, Esquivel ha commentato che \"nessuno dovrebbe gioire in ogni caso di morte\", aggiungendo che \"scompare il corpo di Videla, ma non i danni che ha fatto al Paese\"."}
{"id": "1529870", "revid": "126257", "url": "https://it.wikipedia.org/wiki?curid=1529870", "title": "Festa del Tricolore", "text": "La Festa del Tricolore, ufficialmente Giornata nazionale della bandiera o Giornata Tricolore, \u00e8 una giornata celebrativa nazionale italiana, istituita per ricordare la nascita della bandiera d'Italia. Si festeggia ogni anno il 7 gennaio, con le celebrazioni ufficiali che avvengono a Reggio Emilia, citt\u00e0 dove venne approvata per la prima volta l'adozione del Tricolore da parte di uno Stato italiano sovrano, la Repubblica Cispadana.\nStoria.\nLa giornata venne istituita dalla legge n. 671 del 31 dicembre 1996 con l'intenzione di celebrare il bicentenario della nascita a Reggio Emilia della bandiera italiana, che avvenne ufficialmente il 7 gennaio 1797 con l'adozione ufficiale del Tricolore da parte della Repubblica Cispadana, stato napoleonico nato l'anno precedente e dipendente dalla Prima Repubblica francese.\nI tre colori nazionali italiani comparvero per la prima volta a Genova il 21 agosto 1789 sulla coccarda italiana tricolore circa un mese dopo lo scoppio della Rivoluzione francese, l'11 ottobre 1796 furono utilizzati per la prima volta a Milano su uno stendardo militare, ma il 7 gennaio 1797 a Reggio Emilia, per la prima volta, il Tricolore venne adottato ufficialmente da uno Stato italiano sovrano. A suggerire l'adozione di una bandiera verde, bianca e rossa fu Giuseppe Compagnoni, che per tale motivo \u00e8 conosciuto come il \"Padre del Tricolore\". Nel verbale della riunione del 7 gennaio 1797 che fu convocata dal comitato fondatore della Repubblica Cispadana e che avvenne in un locale del municipio della citt\u00e0 in seguito ribattezzato Sala del Tricolore, si pu\u00f2 leggere:\nNell'assemblea del 21 gennaio, che fu invece convocata a Modena, l'adozione del Tricolore fu confermata:\nLa bandiera della Repubblica Cispadana era a bande orizzontali con il rosso in alto, il bianco al centro e il verde in basso. Al centro era anche presente l'emblema della repubblica, mentre ai lati erano riportate le lettere \"R\" e \"C\", iniziali delle due parole che formano il nome della \"Repubblica Cispadana\". Le repubbliche Cispadana e Transpadana si fusero qualche mese dopo dando vita alla Repubblica Cisalpina, il cui Gran Consiglio, l'11 maggio 1798, adott\u00f2 come bandiera un tricolore a bande verticali senza stemmi, emblemi o lettere:\nIn seguito la bandiera verde, bianca e rossa \u00e8 stata adottata da altri due Stati napoleonici, la Repubblica Italiana e il successivo Regno d'Italia. Terminata l'epoca napoleonica, il Tricolore si diffuse come uno dei simboli della lotta risorgimentale. Venne infatti adottato dalla Cittadella di Alessandria durante i moti del 1820-1821 e dalla Repubblica Romana nel 1849.\nNel 1860 il Tricolore italiano venne scelto come bandiera nazionale dal Regno delle Due Sicilie, mentre il 17 marzo 1861, con la proclamazione del Regno d'Italia, la bandiera verde, bianca e rossa divent\u00f2 il vessillo nazionale dell'Italia unita, sebbene non ufficialmente riconosciuta da una legge specifica.\nIl riconoscimento si ebbe invece il 12 giugno del 1946 grazie a un decreto legislativo del Presidente del Consiglio, dove si adottava ufficialmente il Tricolore come bandiera nazionale della neonata Repubblica Italiana. La decisione fu ratificata il 24 marzo 1947 dall'Assemblea Costituente che decret\u00f2, nel contempo, l'inserimento, nell'articolo 12 della Costituzione della Repubblica Italiana, del seguente testo:\nL'articolo, in questa forma, fu poi ratificato dal parlamento italiano.\nCelebrazioni.\nIl 31 dicembre 1996, con la medesima legge che istituiva la Festa del Tricolore, venne costituito un Comitato nazionale di venti membri che aveva l'obiettivo di organizzare la prima commemorazione solenne della nascita della bandiera italiana. Il Comitato era composto da personalit\u00e0 istituzionali, tra cui i presidenti delle camere, e da membri provenienti dalla societ\u00e0 civile, particolarmente dall'ambito storico e culturale. All'epoca fu anche proposto di non festeggiare la data, se non addirittura di modificare la bandiera stessa, ipotesi scarsamente accolte dai membri del Parlamento.\nPer quanto riguarda il cerimoniale, nel giorno della Festa del Tricolore, presso il Palazzo del Quirinale a Roma, viene eseguito il cambio della Guardia d'onore in forma solenne con lo schieramento e la sfilata del Reggimento Corazzieri in uniforme di gala e della Fanfara del IV Reggimento Carabinieri a cavallo. Questo rito solenne viene svolto solamente in altre due occasioni, durante le celebrazioni della Festa della Repubblica Italiana (2 giugno) e della Giornata dell'Unit\u00e0 Nazionale e delle Forze Armate (4 novembre).\nA Reggio Emilia, in piazza Prampolini, la Festa del Tricolore viene celebrata con la visita di una delle pi\u00f9 alte cariche della Repubblica Italiana (il Presidente della Repubblica o il presidente di una delle camere), che assiste all'alzabandiera sulle note de \"Il Canto degli Italiani\" di Goffredo Mameli e Michele Novaro e che rende gli onori militari a una riproduzione della bandiera della Repubblica Cispadana. Subito dopo un militare della Brigata paracadutisti \"Folgore\" che porta un Tricolore nelle mani plana in piazza Prampolini. Alla celebrazione officiata dalle massime cariche dello Stato seguono poi varie iniziative culturali che coinvolgono anche le scuole di Reggio Emilia.\nCome in altre date solenni, nel giorno della Festa del Tricolore la bandiera italiana deve essere esposta in tutti gli uffici pubblici e istituzionali."}
{"id": "1529873", "revid": "231280", "url": "https://it.wikipedia.org/wiki?curid=1529873", "title": "Giornata Nazionale della Bandiera", "text": ""}
{"id": "1529875", "revid": "6923", "url": "https://it.wikipedia.org/wiki?curid=1529875", "title": "Callaway Cars", "text": "La Callaway Cars Inc. \u00e8 una casa automobilistica statunitense, fondata nel 1977 da\" Ely Reeves Callaway\" con sede ad Old Lyme nel Connecticut. Il piccolo atelier sportivo \u00e8 specializzato nella realizzazione di automobili sportive su meccanica Corvette. L'azienda commercializza il modello C16.\nStoria.\nNel 1973 Reeves Callaway entr\u00f2 come istruttore di guida nella \"Bob Bondurant's racing school\", la scuola di guida fondata dal pilota di Formula 1 Bob Bondurant e, anche da quell'esperienza, ne deriv\u00f2 una passione per l'elaborazione (tuning) di modelli di autovettura gi\u00e0 presenti sul mercato a cui veniva in particolar modo applicato il doppio turbocompressore.\nDopo aver maturato esperienze su modelli di varie marche, nel 1977 nacque la Callaway Cars che inizi\u00f2 ad essere maggiormente conosciuta sul mercato una decina di anni dopo, con la presentazione dei primi kit di trasformazione dedicati alla Chevrolet Corvette.\nIl rapporto con la casa americana Chevrolet divenne con il tempo sempre pi\u00f9 stretto e le Corvette modificate dal preparatore vennero utilizzate con successo anche in varie competizioni automobilistiche. Dal 1994 ha aperto anche una sede distaccata europea in Germania che segue in particolar modo proprio le competizioni e che ha ottenuto buoni risultati nelle gare del campionato mondiale sportprototipi come nella 24 Ore di Le Mans."}
{"id": "1529876", "revid": "307923", "url": "https://it.wikipedia.org/wiki?curid=1529876", "title": "Opsicella", "text": "Opsicella (talvolta anche Ossicella) \u00e8 un personaggio della mitologia greca. \nIl mito.\nOpsicella fu compagno del troiano Antenore durante la fuga da Troia distrutta dagli Achei e assieme a lui risal\u00ec l'Adriatico ed il Medoacus (l'attuale Brenta). Separatosi da Antenore, secondo la leggenda, fond\u00f2 la citt\u00e0 di Monselice. Ripreso quindi il suo viaggio giunse in Biscaglia dove avrebbe fondato un'altra citt\u00e0 dandole il suo nome.\nIl personaggio nelle arti visive.\nAd Opsicella \u00e8 dedicata una delle statue presenti in Prato della Valle a Padova eretta per volere degli abitanti di Monselice nel 1777. Eseguita da Pietro Danieletti, la statua tiene in mano il bastone del comando e ai piedi vi sono uno scudo e una faretra."}
{"id": "1529877", "revid": "227211", "url": "https://it.wikipedia.org/wiki?curid=1529877", "title": "Lemma di Gauss (polinomi)", "text": "Con il nome di lemma di Gauss ci si riferisce, nella teoria dei polinomi, a due diverse affermazioni:\nLa seconda asserzione \u00e8 una diretta conseguenza della prima ed entrambe si possono estendere al caso in cui al posto di formula_3 si considera un dominio a fattorizzazione unica \"R\" e al posto di formula_4 si considera il campo della frazioni \"F\" di \"R\".\nPrende il nome dal matematico tedesco Carl Friedrich Gauss.\nDimostrazione del primo lemma.\nSiano \"f(x)\" e \"g(x)\" due polinomi primitivi (a coefficienti interi); questo vuol dire che il massimo comun divisore dei coefficienti di ciascun polinomio \u00e8 1. Supponiamo per assurdo che il loro prodotto \"h(x)=f(x) g(x)\" non sia primitivo: di conseguenza esister\u00e0 un primo \"p\" che divide tutti i coefficienti di \"h(x)\". Poich\u00e9 \"f(x)\" e \"g(x)\" sono primitivi, esisteranno dei loro coefficienti che non sono divisi da \"p\".\nL'idea \u00e8 ora di \"costruire\" un coefficiente di \"h(x)\" che non \u00e8 diviso da \"p\": consideriamo dunque \"ar\" e \"bs\", i due coefficienti di grado minimo che non sono divisi da \"p\", e costruiamo \"cr+s\", il coefficiente di \"h(x)\" di grado \"r+s\". Lo possiamo scrivere come:\nIl primo addendo non \u00e8 divisibile per \"p\"; tuttavia lo sono le due quantit\u00e0 tra parentesi, in quanto ognuno tra i \"bs-1\", \"bs-2\"... lo \u00e8, come ognuno tra i \"ar-1\", \"ar-2\", eccetera. Quindi si pu\u00f2 scrivere\nformula_6\nper un \"h\" intero. Ma \"cr+s\" \u00e8 somma di una quantit\u00e0 divisibile e una no, e dunque non pu\u00f2 essere divisibile per \"p\" e ci\u00f2 \u00e8 assurdo. Quindi \"h(x)\" \u00e8 primitivo, come volevasi dimostrare.\nDimostrazione alternativa.\nUn'altra dimostrazione pu\u00f2 essere data usando l'anello formula_7 dei polinomi a coefficienti nel campo finito \nformula_8\nSi assuma infatti per assurdo che \"h(x)=f(x) g(x)\" non sia primitivo. Come nella dimostrazione precedente, esister\u00e0 un primo \"p\" che divide tutti i suoi coefficienti. Allora nell'anello formula_7 risulter\u00e0 \"f(x) g(x)=0\". Ma essendo formula_8 un campo, \u00e8 anche un dominio d'integrit\u00e0 (ovvero, non esistono divisori dello zero), e quindi anche l'anello dei suoi polinomi \u00e8 un dominio d'integrit\u00e0. Quindi uno tra \"f(x)\" e \"g(x)\" dovrebbe essere 0 in formula_7, ovvero tutti i suoi coefficienti dovrebbero essere divisibili per \"p\". Ma avevamo supposto che sia \"f(x)\" che \"g(x)\" fossero primitivi, e quindi questo \u00e8 assurdo, e \"h(x)\" \u00e8 primitivo.\nDimostrazione del secondo lemma.\nQuesto secondo lemma \u00e8 equivalente a dire che se un polinomio a coefficienti interi si scompone in formula_2, allora si scompone anche in formula_1.\nSe f(x) non \u00e8 primitivo allora si ottiene subito una scomposizione non banale in formula_1 e quindi possiamo assumere, senza perdere in generalit\u00e0, che \"f(x)\" sia primitivo. Se si pone \"f(x)=g(x) h(x)\", con formula_15 non costanti, allora esistono formula_16 tali che formula_17 e formula_18 siano polinomi primitivi di formula_1. Abbiamo dunque:\nPer il lemma precedente, il prodotto di \"g'(x)\" e \"h'(x)\" \u00e8 primitivo come \"f(x)\", e quindi \"ab\" deve essere uguale a formula_21, e quindi \"f(x)\" \u00e8 riducibile in formula_1."}
{"id": "1529878", "revid": "140586", "url": "https://it.wikipedia.org/wiki?curid=1529878", "title": "Spurious-Free Dynamic Range", "text": " \nIn telecomunicazioni ed elettronica, la Spurious-Free Dynamic Range (SFDR) \u00e8 una grandezza che indica il rapporto tra la potenza del segnale rispetto a quella della maggior componente di segnale spurio. Possiamo distinguere due casi in cui questo parametro viene utilizzato in maniera leggermente diversa: il caso in cui venga calcolata per valutare la qualit\u00e0 di un sistema di conversione analogico-digitale (o digitale-analogico), e quello in cui si voglia valutare il livello del segnale in arrivo ad un ricevitore radio.\nPer gli ADC e i DAC, la SFDR \u00e8 definita come il rapporto tra il valore efficace della portante all'ingresso del convertitore di riferimento, diviso per il valor efficace della componente spettrale di maggior potenza, considerando rumore e distorsione, considerata all'uscita del convertitore. Normalmente, questo parametro viene misurato in dBc (o dBp), quando si riferisce alla potenza calcolata rispetto alla portante, in inglese carrier, oppure in dBFS, quando esso viene valutato rispetto al valore di fondo scala del convertitore. Solitamente, la SFDR viene definita lungo tutto lo spettro utile del segnale da 0 Hz fino alla frequenza di Nyquist, ma in alcuni casi pu\u00f2 essere valutata anche solo su una specifica finestra di frequenze.\nNel caso invece di un radio ricevitore, si considera come riferimento il livello del minimo segnale rilevabile all'ingresso del ricevitore, che pu\u00f2 essere calcolato conoscendo a priori la figura di rumore e la banda del segnale di ingresso. Se consideriamo un segnale che produce una distorsione armonica, riportata in ingresso, pari a questo valore, e lo rapportiamo allo stesso segnale minimo rilevabile, otteniamo il valore di SFDR del ricevitore."}
{"id": "1529885", "revid": "1793900", "url": "https://it.wikipedia.org/wiki?curid=1529885", "title": "Red Deer (Canada)", "text": "Red Deer \u00e8 una cittadina canadese della provincia dell'Alberta situata lungo il corso dell'omonimo fiume, all'interno del Corridoio Calgary-Edmonton ed equidistante dalle due principali citt\u00e0 della regione (Edmonton e Calgary); la citt\u00e0 \u00e8 sede di importanti strutture per lo sfruttamento petrolchimico, oltre che mercato di prodotti agricoli.\nGeografia fisica.\nTerritorio.\nRed Deer \u00e8 situata lungo il fiume Red Deer, da cui prende il nome.\nClima.\nRed Deer ha un clima Continentale umido, tendente al semi-arido. La temperatura pi\u00f9 alta mai registrata a Red Deer \u00e8 stata di 37,2\u00a0\u00b0C. La temperatura pi\u00f9 fredda mai registrata \u00e8 stata di -50,6\u00a0\u00b0C.\nOrigini del nome.\nLa trib\u00f9 dei Cree chiam\u00f2 il fiume lungo cui sorge red deer \"Waskasoo Seepee\", che si pu\u00f2 tradurre in \"fiume wapiti\". I commercianti britannici tradussero il nome come \"Red Deer River\", poich\u00e9 confondevano i wapiti con i cervi rossi europei. Pi\u00f9 tardi, i coloni dell'area chiamarono la loro comunit\u00e0 come il fiume.\nStoria.\nPrima dell'insediamento degli europei, l'area era abitata da varie trib\u00f9 indigene, tra cui i piedi neri, i Cree e gli Stoney. Commercianti di pellicce europei cominciarono ad attraversare l'area nel tardo diciottesimo secolo.\nUn sentiero tracciato dai popoli indigeni collegava il Montana attraverso il Bow river vicino Calgary e giungeva fino a Fort Edmonton. Circa a met\u00e0 strada tra Calgary ed Edmonton, il sentiero attraversava il fiume Red Deer in un punto in cui le sue acque sono molto basse, e il fondale ricoperto di sassi; tale attraversamento era usato dai popoli nativi delle First Nations e dai bisonti sin dai tempi antichi. L'attraversamento, oggi conosciuto come \"Red deer crossing\", \u00e8 situato circa sette chilometri a monte dell'odierna citt\u00e0 di Red Deer.\nCon lo stabilirsi a Fort Calgary della Polizia a cavallo del Nord Ovest nel 1875, il traffico aument\u00f2 lungo quello che era a quel tempo conosciuto come il \"Calgary and Edmonton Trail\". Dopo l'arrivo della Canadian Pacific Railway a Calgary, il traffico lungo il sentiero aument\u00f2 notevolmente. In corrispondenza dell'attraversamento del fiume Red Deer furono costruiti uno spaccio ed una fermata della ferrovia, ed uno stanziamento permanente cominci\u00f2 a svilupparsi intorno ad esso.\nDurante la Ribellione del Nord-Ovest del 1885, la Milizia Canadese costru\u00ec il Fort Normandeau. Il forte fu pi\u00f9 tardi preso dalla polizia a cavallo canadese, che lo utilizz\u00f2 fino al 1893.\nCon la decimazione dei bisonti dovuta alla caccia, le trib\u00f9 aborigene per i quali questi animali costituivano fonte di cibo, vestiti e riparo, subirono anch'esse un declino. Le terre fertili attorno al fiume Red Deer attirano fattori e ranchers.\nIl primo treno da Calgary ad Edmonton attravers\u00f2 Red Deer nel 1891.\nMonumenti e luoghi d'interesse.\nL\u2019\"Alberta Sports Hall of Fame\" \u00e8 adiacente alla Queen Elizabeth II Highway (Highway 2) ed al Greater Red Deer Visitor Centre.\nIl \"Canyon Ski Resort\" \u00e8 situato 7,5\u00a0km ad est di Red Deer.\nL\"'Enmax Centrum\" ospita eventi sportivi, concerti, fiere e convegni.\nIl \"G.H. Dawe Community Centre\", dalla superficie di 12000 m\u00b2, \u00e8 utilizzato anche dalla G.H. Dawe Community School, dalla Red Deer Public Library (che ha qui una delle sue succursali), dalla G.H. Dawe Centre Recreation Facility e dalla St. Patrick's School.\nIl \"Greater Red Deer Visitor Centre\" \u00e8 situato in adiacenza alla Queen Elizabeth II Highway (Highway 2) e alla Alberta Sports Hall of Fame.\nIl \"Recreation Centre\", una vecchia struttura rimodernata, \u00e8 dotata tra le altre cose di piscine al coperto ed all'esterno, saune e vasche d'acqua calda.\nSituato nei pressi del Recreation Centre, al centro di Red Deer, il \"Red Deer Museum\" ha una esibizione permanente che racconta la storia della regione, ed esibizioni temporanee che cambiano pi\u00f9 volte all'anno. In questo luogo si svolgono anche numerosi programmi educativi per adulti e bambini.\nIl \"Waskasoo Park\" si sviluppa attraverso Red Deer: dalle sue periferie a sudovest attraversa il cuore della citt\u00e0 fino al nordest lungo il fiume Red Deer. Il parco include oltre 80\u00a0km si sentieri multiuso per biciclette, pattini, cavalcate, sci di fondo e camminate. Questo parco \u00e8 una delle ragioni per cui Red Deer \u00e8 anche conosciuta come \"Park City\".\nIl \"Westerner Exposition Grounds\" ospita eventi quali \"Agricon\" e \"Westerner Days\". Westerner Days si svolge all'inizio di luglio ed include un rodeo, una fiera, una esibizione ed altri eventi.\nSociet\u00e0.\nEvoluzione Demografica.\nLa popolazione di Red Deer, secondo il censimento municipale del 2016, era di 100.418 persone, con una diminuzione dell'1% rispetto al censimento del 2015.\nInfrastrutture e trasporti.\nLa citt\u00e0 \u00e8 servita dal \"Red Deer Regional Airport\".\nLa \"Red Deer Transit\" fornisce trasporto tramite autobus attraverso la citt\u00e0."}
{"id": "1529888", "revid": "599013", "url": "https://it.wikipedia.org/wiki?curid=1529888", "title": "Gharbiya", "text": "Garbiya o al-Garbiya (trascritto anche Garbyya o Gharbiyah) \u00e8 un toponimo comune nei paesi di lingua araba. Pu\u00f2 riferirsi a diversi luoghi:"}
{"id": "1529890", "revid": "287204", "url": "https://it.wikipedia.org/wiki?curid=1529890", "title": "Serie A 1968-1969 (pallavolo maschile)", "text": "La Serie A maschile FIPAV 1968-69 fu la 24\u00aa edizione della manifestazione organizzata dalla FIPAV.\nIl titolo fu conquistato dalla Pallavolo Parma dopo uno spareggio vinto per 3-0 (15-7, 15-13, 16-14) a Pisa contro la Minganti Bologna, il 27 marzo 1969. L'Olimpia Vercelli scont\u00f2 un punto di penalizzazione per l'aver rinunciato a giocare il match di Ancona contro la Baby Brummel (0-3 a tavolino)."}
{"id": "1529892", "revid": "14691", "url": "https://it.wikipedia.org/wiki?curid=1529892", "title": "Gharbyya", "text": ""}
{"id": "1529893", "revid": "767487", "url": "https://it.wikipedia.org/wiki?curid=1529893", "title": "Kelaat Mgouna", "text": "Kelaat Mgouna (in berbero \u2d5c\u2d49\u2d56\u2d54\u2d4e\u2d5c \u2d4f \u2d49\u2d4e\u2d33\u2d53\u2d4f\u2d4f, \"Ti\u0263remt n Imgunen\", cio\u00e8 il paese degli Imgunen; ) \u00e8 una citt\u00e0 del Marocco, nella Provincia di Tinghir, nella regione di Dr\u00e2a-Tafilalet.\nLa citt\u00e0 \u00e8 anche nota come Kalaat M'Gouna, El Kelaa des Mgouna, Qala'at Mgouna o El Kelaa.\n\u00c8 abitata per la maggior parte da popolazione di origine berbera."}
{"id": "1529894", "revid": "123312655", "url": "https://it.wikipedia.org/wiki?curid=1529894", "title": "Sotalolo", "text": "Il sotalolo \u00e8 un principio attivo di indicazione specifica contro le aritmie cardiache. Fra i betabloccanti non selettivi, il sotalolo \u00e8 uno dei pi\u00f9 idrosolubili ed \u00e8 inoltre in grado di bloccare anche il canale del potassio, agendo come un antiaritmico di classe III. Ci\u00f2 permette l'uso di questo farmaco per fibrillazione atriale in concomitanza a tachiaritmie ventricolari.\nStoria del farmaco.\nIl sotalolo \u00e8 un farmaco che \u00e8 stato a lungo studiato a causa delle sue uniche propriet\u00e0 farmacologiche, mostrando sia un'attivit\u00e0 betabloccante che bloccante dei canali del potassio. Negli Stati Uniti \u00e8 stato sintetizzato nel 1960, prima della sintesi del propranololo. In Europa la commercializzazione \u00e8 iniziata nel 1974, ma solamente per il trattamento dell'ipertensione. L'interesse per le propriet\u00e0 antiaritmiche risale ai primi anni '80: gli studi sull'aritmia, iniziati nel 1982, hanno condotto la FDA (Food and Drug Administration) ad approvare il sotalolo per il trattamento delle aritmie pericolose per la vita nel 1992. La commercializzazione del sotalolo per uso orale inizi\u00f2 in seguito nel 1993; la formulazione per via endovenosa \u00e8 di approvazione pi\u00f9 recente. \nil sotalolo \u00e8 ora disponibile in molte aree del mondo tra cui Europa, Australia, Asia Sud-orientale, Nord e Sud America.\nIndicazioni terapeutiche.\nL\u2019assunzione di sotalolo \u00e8 indicata in caso di aritmie ventricolari, sia per il trattamento delle tachiaritmie ventricolari che mettono in pericolo la vita che per il trattamento sintomatico di tachiaritmie ventricolari non sostenute. Trova anche impiego nelle aritmie sopraventricolari, in particolare nella profilassi della tachicardia atriale parossistica, fibrillazione atriale parossistica da rientro nel nodo atrioventricolare attraverso vie accessorie e nel mantenimento del ritmo sinusale dopo fibrillazione atriale.\nPosologia e via di somministrazione.\nSotalolo per via orale.\nIl trattamento delle tachicardie ventricolari gravi dovrebbe essere iniziato in ambiente ospedaliero, in modo tale da poter monitorare adeguatamente il paziente nel caso di eventuali effetti proaritmici. Nel caso in cui la precedente terapia antiaritmica del paziente dovesse essere sostituita con sotalolo, la somministrazione di quest'ultimo non dovrebbe cominciare prima che siano passate almeno 2-3 emivite del farmaco precedente, per consentirne l'eliminazione ed evitare interazioni. La dose iniziale suggerita \u00e8 di 160 mg/die in dose singola o in due dosi da 80 mg ogni 12 ore. In caso di necessit\u00e0 il dosaggio pu\u00f2 essere aumentato gradualmente, mantenendo intervalli di 2-3 giorni tra un incremento ed il successivo, al fine di consentire il raggiungimento dello stato stazionario e il monitoraggio del tratto QT. La dose massima giornaliera pu\u00f2 arrivare a 480-640 mg/die, ma deve essere riservata a pazienti affetti da aritmie ventricolari minacciose, refrattarie alla terapia, previa accurata valutazione del rapporto rischio/beneficio, in particolare nei riguardi del rischio di torsioni di punta.\nGli eventuali effetti proaritmici di sotalolo possono verificarsi all\u2019inizio della terapia ed ogni qualvolta si aumenti il dosaggio. Per questo motivo, l\u2019inizio del trattamento ed ogni aggiustamento successivo andrebbero preceduti dalla misurazione dell\u2019intervallo QT del paziente, della funzionalit\u00e0 renale (clearance), dell\u2019equilibrio elettrolitico e dell\u2019assunzione concomitante di altri farmaci. \u00c8 opportuno assicurarsi che, durante il trattamento, la frequenza cardiaca non scenda al di sotto dei 50 battiti/minuto. Per tutta la durata del trattamento i pazienti dovrebbero essere monitorati ad intervalli regolari con ECG standard o con monitor Holter, soprattutto coloro che sono affetti da insufficienza renale. \u00c8 opportuno aggiustare la dose in caso di peggioramento dell\u2019aritmia o dei parametri dell\u2019ECG, come QT (&gt;25% o &gt;500 ms) o QP (&gt;50%). Sotalolo \u00e8 un farmaco escreto principalmente per via renale, quindi il dosaggio necessita di una riduzione in funzione della clearance renale.\nSotalolo per via endovenosa.\nIn Italia non sono approvate formulazioni endovenose di sotalolo in commercio; tuttavia la letteratura disponibile suggerisce che, nelle dosi raccomandate, il sotalolo per via endovenosa pu\u00f2 essere somministrato con efficacia negli adulti e pu\u00f2 riscontrare anche un uso pediatrico. Come riportato in letteratura, potrebbe essere pi\u00f9 efficace di quello orale nella terminazione di aritmie grazie all'abilit\u00e0 di raggiungere maggiori concentrazioni ematiche in un minor tempo. Il sotalolo IV (intravenous) \u00e8 stato inizialmente approvato dall'FDA nel 2009 ma la sua disponibilit\u00e0 risale solamente al 2015, quando \u00e8 stato rilanciato. \nLe indicazioni FDA per l'uso del sotalolo per via endovenosa riportano: sostituzione della terapia orale, mantenimento del ritmo del seno in pazienti con fibrillazione atriali e aritmie ventricolari pericolose per la vita. Sotalolo per via endovenosa \u00e8 approvato nell'uso post-chirurgico e nei pazienti critici quando la ridotta permeabilit\u00e0 intestinale o l'assorbimento gastrointestinale sono insufficienti per raggiungere concentrazioni plasmatiche efficaci. Nel 2015 il sotalolo IV \u00e8 stato raccomandato per il trattamento delle aritmie complesse dalle linee guida dell'\"American Heart Association\". Pu\u00f2 essere utilizzato nella fibrillazione atriale dopo chirurgia cardiaca, nel trattamento di aritmie ventricolari e sopraventricolari soprattutto in situazioni di emergenza. Sotalolo IV ha infatti dimostrato la capacit\u00e0 di diminuire la frequenza e la gittata cardiaca, senza effetti sul volume eiettato o sulla pressione a livello di atri e capillari polmonari. Tutti questi effetti sono stati riscontrati sia in pazienti sani che con problemi cardaci in diverse condizioni: a riposo, durante esercizio fisico e a basso dosaggio. \nPrima dell'inizio della terapia sarebbe opportuno effettuare dei controlli quali l'elettrocardiogramma, la clearance della creatinina e il dosaggio delle concentrazioni sieriche di potassio e magnesio. La somministrazione prevista \u00e8 un'infusione lenta in 5 ore di 75-150 mg, una o due volte al giorno a seconda della funzionalit\u00e0 renale; le dosi raccomandate dall'FDA sono inizialmente di 75mg in 5 ore che possono essere aumentati fino a 112.5mg/5 ore. \nLa biodisponibilit\u00e0 \u00e8 del 93% con un picco nella concentrazione plasmatica dopo 2.5-4 ore; non c'\u00e8 legame con le proteine plasmatiche e viene escreto immodificato dai reni con un'emivita di 12-16 ore. La somministrazione endovenosa consente il raggiungimento dei livelli terapeutici in pochi minuti; la dose corrispondente \u00e8 minore di quella orale: \nUno studio riporta l'aumento del tempo di ripolarizzazione ventricolare con 100mg di infusione endovenosa, parametro direttamente dipendente dalla concentrazione ematica di sotalolo. Dalla concentrazione sierica del farmaco dipende anche il rischio di torsioni di punta, correlate al prolungamento dell'intervallo QT. Visto che la rapida somministrazione di sotalolo per via endovenosa porta ad elevate concentrazioni sieriche, bisogna prestare attenzione alle dosi e alla metodica di somministrazione per evitare picchi ematici eccessivi che possono condurre alla morte del paziente. \nUso pediatrico del sotalolo endovenoso.\nPur non rappresentando un trattamento di prima scelta, il sotalolo per via endovenosa pu\u00f2 essere utilizzato per il trattamento delle aritmie ventricolari e sopraventricolari in neonati e bambini. Le motivazioni che hanno condotto agli studi sul sotalolo in ambito pediatrico sono state le poche terapie disponibili per i bambini, la difficolt\u00e0 nella somministrazione soprattutto nei neonati ed i numerosi effetti collaterali spesso riscontrati nelle terapie classiche con altri antiaritmici. Inoltre il sotalolo orale, pur essendo sicuro ed efficace, presenta una lenta insorgenza dell'effetto che lo rende inadatto a condizioni di emergenza.\nLa somministrazione endovenosa di sotalolo in infusione continua con una dose di carico di 1mg/kg in 10 minuti seguiti da una dose di mantenimento di 4.5mg/kg al giorno, ha riscontrato buone risposte nei pazienti pediatrici trattati. \nAlte dosi (150mg/m2) sono state dimostrate sicure ed efficaci senza allungamento del QT. Altri studi suggeriscono la somministrazione di 30 mg/m2 per 3 volte al giorno (corrispondente a 160mg della dose giornaliera di sotalolo orale negli adulti) che pu\u00f2 in seguito essere alzata a 60 mg/m2 a seconda della pressione sanguigna, dell'intervallo QT e della risposta registrata. \nNonostante gli studi ed i risultati presenti sembrino portare a risultati promettenti, sono necessari ulteriori studi sulla somministrazione di sotalolo in ambito pediatrico. \nFarmacodinamica.\nSotalolo \u00e8 un farmaco antiaritmico con propriet\u00e0 antipertensive. Sebbene non sia utilizzato come antipertensivo, l'attivit\u00e0 beta bloccante consente una certa riduzione della pressione sanguigna nei soggetti ipertesi. Il farmaco, nella classificazione dei principi attivi antiaritmici di Vaugham-Williams, rientra nelle classi II (beta bloccanti) e III (inibitori dei canali del potassio). \nAntagonismo dei recettori beta adrenergici.\nSotalolo \u00e8 un antagonista competitivo non selettivo dei recettori beta 1 e beta 2 adrenergici, sprovvisto di attivit\u00e0 simpaticomimetica intrinseca (ISA) o stabilizzatrice di membrana. L'azione beta antagonista (limitata all\u2019isomero levogiro) si esplica principalmente a livello del nodo del seno, presso il quale l\u2019inibizione del controllo simpatico aumenta la durata del ciclo pacemaker. Sotalolo, inoltre, riduce la conduzione attraverso il nodo atrioventricolare. Queste propriet\u00e0 portano ad un effetto inotropo e cronotropo negativo, che riduce il lavoro del cuore e di conseguenza il suo consumo di ossigeno e la sua gittata. Sotalolo inoltre, come gli altri beta bloccanti, inibisce la secrezione di renina antagonizzando i recettori beta 1 delle cellule juxtaglomerulari del rene, bloccando a monte il sistema renina-angiotensina-aldosterone portando ad una riduzione della pressione sanguigna nei soggetti ipertesi.\nBlocco dei canali del potassio cardiaci.\nSotalolo appartiene anche alla classe III di Vaugham-Williams in quanto \u00e8 in grado di diminuire l'attivit\u00e0 dei canali del potassio deputati al ripristino del potenziale di membrana a riposo della cellula cardiaca. Questa propriet\u00e0 si evidenzia tramite il blocco dei canali del potassio hERG, i quali sono i responsabili della corrente rettificante ritardata verso l\u2019esterno (\"I\"Kr), ovvero l'uscita di ioni K+ che, nella fase 4 del potenziale d'azione del miocita, riporta il potenziale di membrana al valore di riposo. La cellula cardiaca, dunque, impiega pi\u00f9 tempo a ripolarizzarsi, di conseguenza ne viene allungato il periodo refrattario, ovvero il lasso di tempo entro il quale non pu\u00f2 essere generato un altro potenziale d\u2019azione. Ci\u00f2 rende la cellula meno sensibile a segnali anomali che causerebbero contrazioni premature. l'attivit\u00e0 antiaritmica \u00e8 condivisa da entrambi gli enantiomeri.\nL\u2019attivit\u00e0 antagonista presso i recettori beta \u00e8 evidenziabile gi\u00e0 alla dose di 25 mg/die, mentre l\u2019influenza sui canali del potassio si ha solo a partire da 160 mg/die.\nFarmacocinetica.\nSotalolo \u00e8 un farmaco prontamente assorbito dal sistema gastrointestinale. Dopo somministrazione orale a stomaco vuoto, infatti, la biodisponibilit\u00e0 supera il 90%. L\u2019assorbimento \u00e8 ridotto del 20% quando assunto in concomitanza con il cibo. La concentrazione plasmatica massima si raggiunge dopo 2,5-4 ore, \u00e8 caratterizzata da una cinetica lineare (ovvero \u00e8 proporzionale alla dose assunta) e mostra scarse differenze interindividuali. Lo steady-state si ottiene dopo 2-3 giorni. Il volume apparente di distribuzione \u00e8 di 1,2-2,4 L/kg, il che indica una distribuzione del farmaco nei compartimenti centrali (plasma) e periferici. L\u2019emivita di eliminazione \u00e8 di 10-20 ore. Sotalolo non si lega alle proteine plasmatiche e non viene metabolizzato: queste caratteristiche sono importanti perch\u00e9 minimizzano il rischio di interazioni con altri farmaci dovuta a spiazzamento dalle proteine plasmatiche e competizione per i citocromi P450. Grazie alla sua idrofilia, sotalolo non attraversa la barriera ematoencefalica: la sua concentrazione nel liquido cerebrospinale \u00e8, infatti, pari al 10% di quella ematica. Sotalolo attraversa la barriera placentare e la concentrazione del PA nel sangue del cordone ombelicale \u00e8 1,05 volte quella del sangue materno. Sotalolo \u00e8 notevolmente escreto nel latte materno, nel quale si riscontrano concentrazioni 5 volte superiori quelle ematiche. La principale via di eliminazione \u00e8 quella renale (80-90% del farmaco \u00e8 escreto immutato per via urinaria, il resto attraverso le feci), per questo il dosaggio va aggiustato in caso di insufficienza renale.\nControindicazioni.\nSotalolo non deve essere utilizzato in caso di:\nGravidanza e allattamento.\nIl sotalolo \u00e8 in grado di oltrepassare la placenta ed \u00e8 stato ritrovato nel liquido amniotico: come altri beta-bloccanti pu\u00f2 ridurre la perfusione placentare con possibilit\u00e0 di causare morte del feto intrauterino o parto immaturo e prematuro. Possono inoltre comparire nel feto o nel neonato alcune reazioni avverse quali ipoglicemia e bradicardia, oltre che aumentare il rischio di sviluppare complicanze cardiache e polmonari nel periodo post-natale. \nDati i possibili effetti collaterali, l\u2019assunzione di sotalolo non \u00e8 raccomandata durante l\u2019allattamento al seno in quanto \u00e8 in grado di passare nel latte materno: \u00e8 quindi necessario valutare se interrompere l\u2019allattamento o sospendere la terapia, considerando l\u2019importanza del medicinale per la madre. \nInterazione con altri medicinali.\nSotalolo pu\u00f2 interagire con varie categorie di farmaci:\nEffetti indesiderati.\nGli effetti indesiderati di sotalolo derivano principalmente dalle sue propriet\u00e0 beta bloccanti, sono generalmente di lieve entit\u00e0 e possono scomparire autonomamente durante la terapia.\nL\u2019effetto indesiderato pi\u00f9 grave \u00e8 la proaritmia ovvero l\u2019insorgenza di nuove aritmie, in particolare torsioni di punta. Questo effetto \u00e8 direttamente associato all'allungamento dell'intervallo QT indotto dal farmaco in conseguenza del suo effetto antiaritmico di classe III. Gli studi clinici hanno evidenziato un rischio di proaritmia dipendente dalla gravit\u00e0 dell'aritmia preesistente. In particolare, pazienti con tachicardia ventricolare sostenuta presentavano un rischio di torsioni di punta intorno al 4% e di peggioramento della tachicardia ventricolare dell'1%, mentre nei pazienti con aritmie ventricolari meno gravi il rischio di torsioni si abbassava attorno all'1%. \u00c8 stata dimostrata anche una correlazione tra la dose somministrata e il rischio di proaritmia, la quale era notevolmente aumentata per dosaggi giornalieri superiori a 320mg.\nSotalolo pu\u00f2 causare effetti collaterali presso molti apparati:\nAvvertenze speciali e precauzione d'uso.\nL\u2019assunzione di sotalolo non deve essere sospesa bruscamente ma, se possibile, il dosaggio dovrebbe essere gradualmente ridotto in un periodo di circa una o due settimane. In seguito a brusca sospensione del trattamento sono stati evidenziati casi di ipersensibilit\u00e0 alle catecolammine, casi occasionali di esacerbazione di angina pectoris e infarti del miocardio. \nIn seguito all\u2019assunzione di sotalolo pu\u00f2 avvenire la comparsa di nuove aritmie o l\u2019aggravamento di aritmie gi\u00e0 preesistenti. L\u2019elettrocardiogramma pu\u00f2 risultare alterato e mostrare un allungamento dell\u2019intervallo QT, condizione che predispone alla comparsa di torsione di punta, un fenomeno sembra colpire maggiormente le donne ed essere dose-dipendente. La torsione di punta pu\u00f2 insorgere anche in condizioni di pregressa cardiomegalia, scompenso cardiaco o in caso di ipokaliemia o ipomagnesiemia: per questo motivo deve essere prestata particolare attenzione agli equilibri elettrolitici ed acido-base prima della somministrazione di sotalolo, soprattutto in pazienti con diarrea grave e prolungata o in trattamento concomitante di farmaci depletori di magnesio e/o di potassio. La torsione di punta pu\u00f2 verificarsi subito dopo aver iniziato la terapia o in seguito ad incremento della dose; nella maggior parte dei pazienti termina spontaneamente. \nIl sotalolo \u00e8 un farmaco appartenente alla famiglia dei betabloccanti e, come tale, pu\u00f2 ulteriormente deprimere la contrattilit\u00e0 miocardica e complicare l\u2019insufficienza cardiaca. In pazienti post-infartuati o con disfunzione ventricolare sinistra, prima della somministrazione devono essere valutati attentamente i rischi rispetto ai benefici connessi alla somministrazione di sotalolo. All\u2019inizio della terapia deve essere effettuato un attento monitoraggio e l\u2019aumento graduale del dosaggio. \nParticolare attenzione deve essere posta anche in pazienti con insufficienza renale, in quanto sotalolo viene eliminato per questa via. La dose pu\u00f2 richiedere un aggiustamento a seconda delle condizioni del paziente o in caso di somministrazione in et\u00e0 geriatrica, tenendo conto della possibile riduzione delle funzioni renali. Al contrario, pazienti con alterazioni della funzionalit\u00e0 epatica non mostrano riduzione nell\u2019eliminazione del sotalolo in quanto il farmaco non \u00e8 soggetto a metabolismo di primo passaggio. \nSotalolo deve essere impiegato con cautela anche in caso di disturbi respiratori ostruttivi, di diabete mellito o problemi alla tiroide. La sua somministrazione pu\u00f2 infatti mascherare importanti segni premonitori di ipoglicemia acuta o segni clinici di ipertiroidismo. In alcuni pazienti asmatici si pu\u00f2 verificare un aumento della resistenza delle vie aeree.\nAnche in caso di pazienti sottoposti ad anestesia con conseguente depressione miocardica, sotalolo deve essere usato con cautela. Non deve invece essere somministrato a pazienti con feocromocitoma (a meno che non siano in trattamento con alfa-bloccanti). \nSotalolo in rari casi ha indotto un peggioramento nei sintomi di \"Psoriasis vulgaris\".\nSovradosaggio.\nRaramente il sovradosaggio di sotalolo \u00e8 risultato letale. Tuttavia compaiono segni e sintomi del sovradosaggio quali bradicardia, insufficienza cardiaca congestizia, ipotensione, broncospasmo e ipoglicemia. In caso di sovradosaggio la terapia deve essere interrotta e il paziente tenuto sotto osservazione. \nNell\u2019insufficienza cardiaca grave, anche bassi dosaggi del farmaco possono provocare il deterioramento delle condizione cardiache. In base al sovradosaggio, il quadro clinico sar\u00e0 caratterizzato da sintomi cardiovascolari o a carico del sistema nervoso centrale: stanchezza, perdita di coscienza, dilatazione delle pupille, broncospasmo e sintomi di shock cardiovascolare. "}
{"id": "1529895", "revid": "123313014", "url": "https://it.wikipedia.org/wiki?curid=1529895", "title": "Timololo", "text": "Il timololo maleato \u00e8 un principio attivo di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro l'ipertensione, episodi di angina, glaucoma.\nControindicazioni.\nBradicardia, shock cardiogeno, insufficienza cardiaca congestizia.\nSconsigliato in gravidanza.\nDosaggi.\nPer via orale\nFarmacodinamica.\nI betabloccanti inibiscono i recettori beta del sistema adrenergico presenti nel cuore, riducendo in pratica il lavoro del cuore.\nEffetti positivi di tale farmaco li si ritrovano nella riduzione della gittata cardiaca e la pressione arteriosa. Mentre per quanto riguarda le forme di angina pectoris migliorando la tolleranza agli sforzi ne limita la sintomatologia.\nAgendo nel sistema simpatico fino a bloccarlo e sulla capacit\u00e0 di conduzione del cuore risulta utile anche contro le aritmie cardiache e nello scompenso cardiaco.\nEffetti indesiderati.\nRallentando il ritmo del cuore possono quindi indurre depressione del miocardio, il muscolo del cuore.\nI betabloccanti devono essere preclusi a chi ha avuto in passato episodi di scompenso cardiaco, mentre entro certi limiti possono essere somministrati a persone affette da diabete.\n\u00c8 sconsigliato l'uso e utilizzato solo se non vi sono altre scelte in persone con episodi passati di asma e broncospasmo.\nAltri effetti indesiderati sono cefalea, dispnea, psicosi, vertigini, nausea, sonnolenza, disfunzioni sessuali, bradicardia, alopecia, xeroftalmia, affaticamento, porpora, scompenso cardiaco, ipotensione, rash, broncospasmo."}
{"id": "1529896", "revid": "112107432", "url": "https://it.wikipedia.org/wiki?curid=1529896", "title": "Neisseria", "text": "Le neisserie sono cocchi Gram-negativi.\nEtimologia.\nIl genere \"Neisseria\" prende il nome dal batteriologo tedesco Albert Neisser che ne scopr\u00ec il primo esemplare, la \"Neisseria gonorrhoeae\", l'agente patogeno della gonorrea.\nCaratteristiche.\nHanno una forma reniforme e le cellule si dispongono in coppie assumendo un tipico aspetto \"a chicco di caff\u00e8\".\nSono batteri aerobi-anaerobi facoltativi, immobili, asporigeni, capsulati. Sono tutte catalasi-positive e ossidasi-positive.\nLe specie patogene per l'uomo sono \"Neisseria meningitidis\" (meningite cerebrospinale epidemica) e \"Neisseria gonorrhoeae\" (blenorragia).\nSpecie non patogene.\nLe neisserie commensali non patogene per l'uomo sono: \nMorfologia.\nGeneralmente in diplococchi, in cui le cellule si legano dalla parte piano-concava, simulando l'aspetto a chicco di caff\u00e8. Sono cocchi Gram-negativi, immobili, asporigeni, spesso capsulati (la capsula in realt\u00e0 \u00e8 composta da uno strato di mucosa, non \u00e8 quindi una vera e propria capsula). Sono inoltre provvisti di fimbrie.\nMetabolismo.\nSono aerobi-anaerobi facoltativi anche se necessitano per crescere di una percentuale di CO pari al 5 %.\nNeisseria meningitidis.\nLa manifestazione di una infezione da N.meningitidis \u00e8 caratterizzata da un'infiammazione delle meningi, accompagnata da lesioni infiammatorie all'encefalo e al midollo. La malattia \u00e8 caratterizzata da rigidit\u00e0 nucale, cefalea, febbre, disturbi mentali e pu\u00f2 spesso portare a morte. Colpisce prevalentemente adulti sopra i 45 e bambini. L'infezione si contrae per inalazione dai portatori, e il meningococco si deposita a livello del naso-faringe, dove diffonde per via ematica, giungendo al sistema nervoso centrale.\nStrutture superficiali e caratteri antigenici.\nPresentano l'endotossina nella membrana esterna, che non \u00e8 l'LPS ma il LOS (lipoligosaccaride, privo dell'antigene O). Nelle colture sono state identificate, nella capsula di natura polisacaridica, antigeni diversi, attraverso i quali i meningococchi possono essere divisi in dieci gruppi diversi (A, B, C1+, C1-, D, W-135, X, Y, Z, Z'). Gli antigeni capsulari dei meningococchi possono essere correlati a antigeni di specie diversa, specialmente di Escherichia coli.\nMeccanismo dell'azione patogena.\nSono generalmente extracellulari in quanto non sopravvivono all'interno dei fagociti. Importante per questa funzione diventa quindi la capsula, con la sua azione antifagocitaria. Oltre questa, l'attivit\u00e0 patogena \u00e8 data dalle endotossine prodotte dalla cellula, che provocano danno vascolare, trombosi, e infiammazioni localizzate e generalizzate. Oltre questo le fimbrie, che consentono la colonizzazione della mucosa faringea.\nManifestazioni cliniche.\nLa situazione di infezione da meningococco peggiora quando il batterio passa in circolo. Le manifestazioni sono: meningite cerebrospinale epidemica (iperestensione nucale); coagulazione intravascolare con emorragia delle ghiandole surrenali (sindrome di Waterhouse-Friderichsen) e CID (coagulazione intravascolare disseminata); polmonite.\nL'evoluzione dell'infezione da meningococco comincia a livello della mucosa naso-faringea, con l'invasione locale, batteriemia, lesione dell'endotelio e invasione delle meningi. L'infezione si sposta quindi negli spazi sub-aracnoidei, aumenta la pressione intracranica diminuendo cos\u00ec il flusso ematico cerebrale. L'infiammazione scatenata dal sistema immunitario contribuisce poi allo sviluppo della malattia.\nDiagnosi di laboratorio.\nSi effettua attraverso:\nLe colonie di meningococco sono tondeggianti, traslucide e mucose. In aerobiosi trasformano per ossidazione alcuni composti aromatici incolori in prodotti colorati, sottolineando la loro presenza nella coltura. Per l'identificazione dei portatori nel nasofaringe non basta l'esame microscopico, a causa della presenza di neisseire commensali che non causano meningiti. \u00c8 necessario quindi un esame colturale, utilizzando terreni arricchiti.\nTerapia.\nPenicillina (rischio di resistenza), sulfamidici (usato per la cura e per la profilassi). Vengono usati nella cura della meningite cerebrospinale epidemica. Il gruppo A di N.menigitidis \u00e8 il pi\u00f9 resistente, specialmente ai sulfamidici.\nProfilassi.\nChemioprofilassi: sulfamidici, tetracicline\nVaccinoprofilassi: somministrazione di antigeni capsulari con conseguente comparsa di anticorpi specifici per quell'antigene. Vaccini polivalenti, contenenti polisaccaridi capsulari purificati del gruppo A, C, Y e W-135 somministrato in un'unica dose, solamente dopo i 2 anni di et\u00e0. Il polisaccaride di gruppo B non \u00e8 incluso, in quanto non ha potere immunogeno. Vaccino anti-meningiococco C coniugato, somministrato sotto al primo anno d'et\u00e0.\n\"Neisseria gonorrhoeae\".\nAgente etiologico della gonorrea. Ha gli stessi caratteri dei N.meningitidis, particolarmente fragile al di fuori dell'organismo. \u00c8 un parassita esclusivo delle specie umana, trasferendosi a livello dell'apparato genitale ed \u00e8 trasferibile solo attraverso rapporti sessuali. Dall'epitelio stratificato colonnare dell'uretra, il gonococco si trasferisce nel connettivo sub-epiteliale, consentendo l'afflusso di numerosi leucociti neutrofili, alcuni che fagocitano i gonococchi, che poi li trasportano nel lume. Giunti nel lume vengono secreti con la tipica secrezione purulenta che caratterizza l'uretra gonococcica. L'infezione giunge poi nel connettivo sottoepiteliale per poi, attraverso i vasi linfatici e quelli ematici, causare una serie di complicazioni. Queste generalmente sono artriti, orchiti, endocarditi e meningiti. Nell'uomo \u00e8 raramente asintomatica, caratterizzata da blenorragia, epididimite, orchite, cistite e prostatite. Nella donna la sede dell'infezione primaria \u00e8 rappresentata dalle ghiandole della cervice uterina, dalle ghiandole di Bartolini e dalle ghiandole di Skene, provoca cistite, salpingite (infiammazione delle tube di Falloppio) e malattia infiammatoria pelvica (PID).\nStrutture superficiali, caratteri antigenici e meccanismo dell'azione patogena.\n\"N. gonorrhoeae\" contiene un antigene capsulare, detto antigene K, che si perde rapidamente nelle colture. Gli stipiti patogenici di \"N. gonorrhoeae\" sono provvisti di pili, che sono assenti negli stipiti apatologici, la cui presenza favorisce l'adesione del batterio alla mucosa genitale permettendone la localizzazione. \nDiagnosi di laboratorio.\nL'apparato genito-urinario rappresenta una sede di deposizione di numerosi batteri, incluso il \"N. gonorrhoeae\". Per tale ragione per l'identificazione di tale batterio basta un esame microscopico, con l'individuazione di diplococchi a chicco di caff\u00e8. Se l'esame risulta negativo si applicano l'uso di terreni di coltura, utilizzando gli stessi terreni del \"N. meningitidis\", oppure utilizzando meccanismi di ricerca di antigeni specifici del materiale patologico.\nTerapia.\nPenicillina: sempre pi\u00f9 frequenti i ceppi resistenti; tetraciclina, in caso di resistenza alla penicillina, ma esistono anche in questo caso ceppi resistenti; chinoloni."}
{"id": "1529898", "revid": "314295", "url": "https://it.wikipedia.org/wiki?curid=1529898", "title": "Single Sideband to Carrier Ratio", "text": "Single Sideband to Carrier Ratio (SSCR) \u00e8 una locuzione che si riferisce al rapporto, in decibel, tra due misure di potenza su di un singolo segnale, la prima eseguita alla frequenza portante, la seconda ad una certa distanza \u0394\u03c9. \u00c8 particolarmente utilizzata nella caratterizzazione dei sintetizzatori di frequenza dove rappresenta la misura del rumore di fase."}
{"id": "1529909", "revid": "303422", "url": "https://it.wikipedia.org/wiki?curid=1529909", "title": "SFDR", "text": ""}
{"id": "1529911", "revid": "729019", "url": "https://it.wikipedia.org/wiki?curid=1529911", "title": "Orlando Ram\u00f3n Agosti", "text": "\u00c8 stato un membro del Processo di riorganizzazione nazionale che govern\u00f2 \"de facto\" il Paese dal 1976 al 1983 dopo il golpe che destitu\u00ec la presidentessa Mar\u00eda Estela Mart\u00ednez de Per\u00f3n.\nFu diplomatico negli Stati Uniti e membro della Giunta interamericana di Difesa fino al 1972.\nNel 1975 ricevette la nomina di comandante generale della Forza Aerea Argentina. Solo tre mesi dopo il tenente generale Jorge Rafael Videla e Emilio Eduardo Massera diedero vita ad un golpe militare. Nel 1979 venne sostituito alla guida dell'aviazione da Omar Graffigna.\nDopo la fine della dittatura Agosti venne condannato a quattro anni e sei mesi di carcere per otto casi di tortura e furto. Successivamente la pena venne ridotta dalla Corte Suprema di Giustizia a tre anni e nove mesi. Nel 1993 ha chiesto la restituzione del suo grado militare ma la richiesta gli \u00e8 stata negata.\n\u00c8 stato l'unico militare ad aver scontato interamente la pena a cui \u00e8 stato condannato per aver partecipato alla repressione illegale contro il popolo argentino."}
{"id": "1529912", "revid": "232860", "url": "https://it.wikipedia.org/wiki?curid=1529912", "title": "SSCR", "text": ""}
{"id": "1529914", "revid": "287204", "url": "https://it.wikipedia.org/wiki?curid=1529914", "title": "Mercenari del tempo", "text": "Mercenari del tempo (\"At the Narrow Passage\") \u00e8 un romanzo di fantascienza dell'autore statunitense Richard C. Meredith del 1973.\nSi tratta del primo dei tre romanzi componenti la \"trilogia Timeliner\" (comprendente i seguiti \"No Brother, No Friend\" del 1976 e \"Vestiges of Time\" del 1978), ambientata in un universo immaginario costituito da infiniti mondi paralleli, ciascuno con la sua storia (le \"linee\"), fra i quali \u00e8 possibile viaggiare trasversalmente, attraverso un movimento detto \"skuddare\", consentito da macchine dette \"skud\". Oltre agli esseri umani, le linee sono abitate anche dai \"Krith\", esseri di origine misteriosa che hanno la capacit\u00e0 di muoversi fra le linee in modo naturale (senza aver bisogno di skud) e che affermano di dover guidare gli esseri umani in una sanguinosa lotta segreta contro misteriosi alieni provenienti dal futuro.\nTrama.\nEric Mathers \u00e8 il nome da mercenario del protagonista, che si chiama in realt\u00e0 Thimbron Parnassos, nativo della Ionnia del Nord, nell'anno 2294 dell'impero mai sconfitto di Alessandro Magno nella sua linea d'origine. Tradotto nei termini della linea in cui la storia prevalentemente si svolge, ci\u00f2 corrisponde al 1938 nel West Cheshire, Inghilterra. All'inizio della narrazione Eric Mathers \u00e8 infiltrato come ufficiale di trincea in Francia durante una prima guerra mondiale ancora combattuta nel 1971. In questa \"tempo-linea\" la guerra si combatte fra l'Inghilterra, ancora padrona del Nord America e il risorto Sacro Romano Impero, guidato dai Tedeschi. La rivoluzione francese e quella americana sono state entrambe soffocate nel sangue dall'Inghilterra. Il livello di sviluppo tecnologico in questa linea \u00e8 piuttosto arretrato. La vittoria dell'Inghilterra in questa e in simili guerre in linee parallele \u00e8 vitale, a dire dei Krith, perch\u00e9 generer\u00e0 mondi pi\u00f9 preparati a combattere gli alieni provenienti da duemila anni nel futuro.\nA Eric, all'amico Hillary Tracy e ad altri, Kar Hinter, capo dei Krith, affida una missione vitale: infiltrarsi oltre le linee nemiche e sequestrare il conte Von Heinen e la bella moglie Sally; il primo \u00e8 coinvolto nei segreti relativi alla produzione tedesca di armi nucleari (ancora ignote nella tempo-linea), la seconda \u00e8 figlia del capo dell\"'A.R.A.\", l'esercito che resiste negli Stati Uniti d'America contro il dominio britannico. La squadra raggiunge la villa in cui si trovano i due e riesce a prelevarli, ma poi cade in un'imboscata nella linea in cui \u00e8 skuddata, dalla quale Eric riesce a fuggire insieme a Sally. L'uomo intuisce che la donna \u00e8 a conoscenza di pi\u00f9 cose di quante sia disposta ad ammettere, e che forse sa bene cosa sono i mercenari del tempo.\nDurante la latitanza in una casa di campagna, Eric e Sally vengono individuati da uomini che si rivelano amici della donna e in un lungo viaggio a bordo di uno strano skud volante Eric viene portato a Staunton, una segreta citt\u00e0 sotterranea in Florida, che in questa tempo-linea (detta \"paratempo\" dagli appartenenti a questa fazione) \u00e8 sede di una fazione proveniente dalle \"Trans-linee occidentali\", anch'essa in grado di viaggiare fra i paratempi. Eric viene sottoposto a sondaggio mentale, dapprima sotto forma di interrogatorio vero e proprio, e poi durante ripetuti e graditi rapporti sessuali con donne splendide. Il capo di Staunton, Mica (che \u00e8 anche l'amante di Sally), tenta di convincere Eric che i Krith hanno sempre mentito agli uomini: le Trans-Linee dell'Estremo Oriente, da cui sostengono di provenire, non esisterebbero affatto, e non vi sarebbe alcuna minaccia aliena proveniente dal futuro. I Krith sarebbero artefici dunque di una \"Grande Menzogna\". Eric \u00e8 confuso; finge di credere a Mica e Sally, ma poi riesce a mettersi in contatto con Kar Hinter e gli altri \"Tempolineisti\", che presto giungono in suo soccorso: la base segreta di Staunton viene quindi auto-distrutta dai \"Paratempisti\".\nEric ottiene da Kar Hinter un periodo di riposo in una linea dell'Eden, ovvero una tempo-linea in cui l'umanit\u00e0 si \u00e8 estinta e la terra \u00e8 un paradiso incontaminato, portando con s\u00e9 Sally, la quale a questo punto lo odia mortalmente. L'uomo \u00e8 diventato per\u00f2 diffidente, e sotto la spinta di Sally, chiede a Kar Hinter di poter vedere davvero le linee orientali da cui i Krith sostengono di provenire. Kar Hinter organizza il lungo viaggio a bordo di uno skud, e mostra ai due il fantastico ed esotico mondo delle remote linee orientali.\nRientrati nella linea dell'Eden, Eric ricostruisce la verit\u00e0 in sogno: l'intero viaggio dimostrativo \u00e8 stata una manipolazione mentale ottenuta tramite sofisticate tecniche psichiche coercitive di cui lui stesso non avrebbe mai creduto che i Krith fossero capaci. Pertanto, Sally ed Eric si impossessano dello skud venuto a riprenderli alla fine della vacanza e fuggono verso le linee occidentali, nel disperato tentativo di mettersi in contatto con Mica.\nI due attraversano cos\u00ec numerosi universi, molti dei quali invivibili a causa delle mortali radiazioni nucleari post-belliche. In uno di questi, vengono raggiunti da Kar Hinter e Tracy a bordo di un secondo skud. Tracy tenta di convincere l'amico che la fazione di Mica \u00e8 costituita da esseri non umani e che sebbene i Krith abbiano mentito su molte cose, essi combattono contro il solo vero nemico dell'intera umanit\u00e0. Eric \u00e8 disorientato e indeciso, e quando finalmente i Krith, dopo aver eliminato Tracy, tentano di ucciderlo, egli si difende, e con la pistola a raggi in dotazione allo skud, uccide i Krith e fugge nuovamente con Sally. Sulla scena irrompono per\u00f2 i Paratempisti, che in effetti si rivelano non umani.\nDopo una disperata fuga a bordo dello Skud ormai danneggiato e contaminato dalle radiazioni, Eric e Sally si ritrovano al sicuro, isolati in una tempo-linea i cui abitanti ignorano del tutto l'esistenza delle altre linee, in cui gli Stati Uniti d'America sono uno stato indipendente, e in cui decidono di dover far qualcosa per il futuro di tutte le linee dell'umanit\u00e0, che rischia di rimanere soffocata in un crudele gioco di guerra fra fazioni nemiche."}
{"id": "1529917", "revid": "1305772", "url": "https://it.wikipedia.org/wiki?curid=1529917", "title": "Brivido caldo", "text": ""}
{"id": "1529918", "revid": "110157", "url": "https://it.wikipedia.org/wiki?curid=1529918", "title": "Jimena (Spagna)", "text": "Jimena \u00e8 un comune spagnolo di 1.514 abitanti situato nella comunit\u00e0 autonoma dell'Andalusia."}
{"id": "1529919", "revid": "26601", "url": "https://it.wikipedia.org/wiki?curid=1529919", "title": "Silice idrata", "text": ""}
{"id": "1529922", "revid": "78273", "url": "https://it.wikipedia.org/wiki?curid=1529922", "title": "Opale biogeno", "text": ""}
{"id": "1529925", "revid": "92723", "url": "https://it.wikipedia.org/wiki?curid=1529925", "title": "Ferrari 550 Maranello", "text": "La Ferrari 550 Maranello \u00e8 un'autovettura sportiva prodotta dalla casa automobilistica Ferrari. Venne commercializzata dal 1996 per essere sostituita nel 2002 dalla Ferrari 575M Maranello.\nRitorno alle origini.\n\u00c8 considerata uno dei modelli pi\u00f9 belli e all'avanguardia mai prodotto dalla casa del Cavallino rampante.\nSegn\u00f2 il ritorno da parte della Ferrari nel segmento delle berlinette sportive a motore anteriore, dal quale mancava dagli anni sessanta-settanta, in quanto dai tempi della Ferrari 250 GTO (1962) l'azienda non aveva pi\u00f9 prodotto una vettura con tali caratteristiche. L'ultima Ferrari Gran Turismo a motore anteriore prima della 550 Maranello, fu la 365 GTB/4 Daytona che usc\u00ec di produzione nel 1974, lasciando spazio a 23 anni di supercar a motore posteriore dalla 365 GT/4 BB alla F512 M (l'ultima Testarossa). \nTutte le Ferrari a motore anteriore, che vennero costruite tra questi anni e il 1996, erano pi\u00f9 che altro vetture di lusso e rappresentanza con elevate prestazioni e la configurazione 2+2 posti, (ad esempio, la Ferrari 412 e la Ferrari 456 GT), ma non erano concepite come auto da competizione adattate all'uso stradale.\nLinea e aerodinamica.\nDella 550 Maranello, subito colp\u00ec la linea (di Pininfarina), che trasmetteva un'immagine veloce, accattivante, r\u00e9tro e moderna al tempo stesso.\nAerodinamicamente valida, ha un cx di 0,33, ottenuto dopo 4800 ore di lavoro in galleria del vento.\nSul cofano \u00e8 presente una hood scoop.\nIl V12.\nLa meccanica \u00e8 raffinata e tecnologicamente avanzata, con il motore posizionato nel vano anteriore, in senso longitudinale.\nIl propulsore \u00e8 il classico 12 cilindri (un must di Maranello), i quali sono disposti a V, con una cilindrata di 5474 centimetri cubi (da qui il nome 550).\nL'angolo tra le bancate \u00e8 di 65\u00b0, la potenza massima \u00e8 di 485 cavalli vapore a 7000 giri/minuto, mentre la coppia massima equivale a 569 N m (58 kgm) a 5000 giri/minuto, disponibile dai 3000 giri/minuto in poi.\nQuesto motore \u00e8 realizzato completamente in lega leggera (basamento, teste e coppa dell'olio), mentre le bielle sono in titanio (Ti16a 14V), dunque particolarmente leggere, e ci\u00f2 consente un alleggerimento anche dell'albero a gomiti, rendendo il motore ancora pi\u00f9 pronto.\nImpostazione meccanica.\nIl moto \u00e8 trasmesso rigorosamente alle ruote posteriori, grazie al ben noto schema transaxle, il quale prevede il motore anteriore e il cambio in blocco col differenziale all'asse posteriore.\nQuesta soluzione garantisce una tenuta di strada ottimale, in quanto le masse vengono distribuite in modo quasi omogeneo (pi\u00f9 o meno il 50% sull'asse anteriore e il restante 50 su quello posteriore).Il cambio dispone di 6 rapporti in avanzamento pi\u00f9 retromarcia, \u00e8 di tipo meccanico manuale a innesti frontali.\nIl telaio \u00e8 costituito da tubi d'acciaio saldati, mentre la carrozzeria \u00e8 in lega leggera.\nPer poter saldare acciaio e alluminio, si \u00e8 fatto uso di una particolare tecnologia denominata Feran.\nLa berlinetta, secondo i dati dichiarati dalla Ferrari, \u00e8 capace di raggiungere una velocit\u00e0 massima di 320 chilometri orari, e un'accelerazione da 0 a 100\u00a0km/h in 4,4 secondi.\nInterni.\nL'abitacolo \u00e8 particolarmente curato, e pu\u00f2 ospitare due persone (conducente incluso).\nLa maggior parte dei rivestimenti \u00e8 in pelle, e la strumentazione \u00e8 s\u00ec di impostazione corsaiola (dunque molto semplice), ma anche molto elegante, dunque un'auto lussuosa e sportiva al tempo stesso, dove gli indicatori sono sempre facilmente leggibili.\nVersioni speciali.\nFerrari 550 Barchetta.\nNel 2000 venne realizzata la Ferrari 550 Maranello Barchetta, il cui design era sempre di Pininfarina.\nFu un'ottima occasione per celebrare l'entrata della Ferrari nel nuovo millennio, e i settant'anni di vita della famosa casa stilistica.\nQuesto \u00e8 il ritorno della Ferrari alle barchette, con un richiamo alle famose scoperte degli anni 60. Sostanzialmente si tratta di una 550 scoperta, di cui vennero realizzati 4 prototipi (battezzati P1, P2, P3 e P4) e soli 448 esemplari di serie(tutti nel 2001). Un totale di 452 esemplari prodotti di 550 Maranello Barchetta, ognuno dei quali identificato da un'apposita targhetta apposta sul tunnel centrale.\nLa rimozione del tetto rigido rese, ovviamente, necessario rinforzare il telaio della vettura: leggermente pi\u00f9 pesante della berlinetta, questa versione raggiungeva una velocit\u00e0 di punta inferiore alla classica 550.\nFerrari 550 Maranello Michael Schumacher Edition.\nNel 1998 Michael Schumacher acquist\u00f2 una Ferrari 550, e su di essa il campione tedesco e pilota della Scuderia Ferrari richiese numerose personalizzazioni ed optionals. Nel 1999 la suddetta vettura venne realizzata dotandola di scarico sportivo, del Fiorano Handling Package, di sedili ed inserti in carbonio e di un roll-bar rivestito in pelle.\nAlcuni clienti a conoscenza delle specifiche richieste dal pilota Ferrari richiesero una vettura con le stesse specifiche tecniche e accessori. Si stima che circa 13 vetture siano state realizzate con una dotazione similare a quella ordinata dal pilota.\nFerrari 550 Maranello WSR.\nNel 1999 la 550 Maranello ottenne il World Speed Record, ottenendo \"la pi\u00f9 elevata velocit\u00e0 media\" per una vettura di produzione su una gara della durata di 24 ore.\nPer celebrare questo importante risultato sportivo con una vettura di serie, a testimonianza sia delle prestazioni che dell'affidabilit\u00e0 della 550 Maranello, la Ferrari propose ai concessionari di offrire ai clienti la possibilit\u00e0 di allestire ed avere una 550 Maranello equipaggiata come quella che ha stabilito il World Speed Record, la Ferrari 550 Maranello WSR.\nSolo 33 vetture vennero ordinate e realizzate con le specifiche WSR e sono tutte riconoscibili dalla relativa targhetta argentata identificativa. Le 550 Maranello WSR erano molto simili alla vettura realizzata in precedenza per Michael Schumacher, erano tutte dotate cio\u00e8 di roll-bar (rivestito), sedili in pelle tipo \"Daytona\" con guscio in carbonio e cinture a 4 punti (tipo racing), Handling Fiorano (incluso le sospensioni irrigidite e abbassate) e scarico sportivo e bocchettone del serbatoio di \"tipo corsa\".\nAlcune delle ultime 550 Maranello prodotte riprendevano nel 2001-2002 un allestimento simile alla WSR.\nSbarro 550 Maranello.\nNel 2002 il designer svizzero Franco Sbarro realizz\u00f2 una versione speciale della 550 Maranello. Tale vettura era dotata di un nuovo body kit sportivo e di un nuovo impianto di scarico sportivo a sei terminali. I cerchioni di serie vennero sostituiti con degli OZ Superleggera da 19\" avvolti in pneumatici Michelin Pilot Sport nelle misure 255/35 ZR 19 all'avantreno e 345/30 ZR 19 al retrotreno."}
{"id": "1529927", "revid": "767487", "url": "https://it.wikipedia.org/wiki?curid=1529927", "title": "Vittorio Gelmetti", "text": "Biografia.\nRomano di adozione, perviene alla composizione in et\u00e0 adulta, da autodidatta. Percorre un iter di apprendistato sotto il segno di B\u00e9la Bart\u00f3k, Anton Webern e dell'ultimo Stravinskij. Nel 1959, anno decisivo per il suo orientamento compositivo, frequenta anche un corso di direzione d'orchestra presso l'Accademia Chigiana in Siena.\nAttratto dall'esperienza della musica elettronica, ospite dapprima della Discoteca di Stato, lo troviamo presso il Laboratorio di Elettroacustica dell'Istituto Superiore delle Poste e Telecomunicazioni dove, grazie all'assistenza del direttore, realizza alcune delle sue opere pi\u00f9 importanti, tra cui \"Treni d'onda a modulazione di intensit\u00e0\" (1963).\nLavora poi nello Studio S2FM a Firenze (\"Nous irons \u00e0 Tahiti\" - 1965 e \"Intersezioni II e III in memoria di Edgar Varese\" - 1965). Dirige a Roma nel 1967 la 1a assoluta di \"Organum quadruplum\" e l'anno successivo approda al teatro musicale con \"La descrittione del Gran Paese\" (1968) su testi di Edoardo Sanguineti (Palermo 4\u00aa Settimana di Nuova Musica).\nNel 1969 \u00e8 a Varsavia dove realizza presso lo Studio Sperimentale della Radio Polacca \"L'opera abbandonata tace e volge la sua cavit\u00e0 verso l'esterno\", composizione che chiude il \"periodo elettronico\" di Gelmetti. Da allora usa spesso il nastro magnetico ma sempre insieme a strumenti musicali tradizionali, come elemento di pari peso. Il periodo successivo \u00e8 caratterizzato da un crescente interesse per la memoria come sostrato di ogni possibile cultura, consapevolezza e comunicabilit\u00e0. A questa fase della \"musica fabbricata con la musica\" usando \"brandelli di discorsi musicali e macerie di architetture sonore\" (definizioni dello stesso Gelmetti), appartengono opere come \"Modus sonandi\" (1974), \"Alzare le gru ad alta voce\" (1975), il ciclo \"Per Adrian\" (1976-78), nonch\u00e9 \"Eine kleine K music\" eseguito dall'autore al 23\u00ba \"Autunno di Varsavia\" (1979) ed anche scelto pi\u00f9 tardi come testimonianza delle musica contemporanea alla Manifestazione triestina per il bicentenario mozartiano (26-28 gennaio 1991).\nSono degli anni ottanta \"That is\" per flauti e percussione (1980), \"Apocryphe\" per chitarra e piccola orchestra (1980), \"Marta\" per percussione e nastro (1980/81), \"Luigi\" per violoncello (1981), \"Come d'autunno - sonata a cinque\" (1983), \"Apocryphe, quaderno secondo\" per pianoforte e ottoni scritto su invito di \"Nuova Consonanza\" per i festeggiamenti dell'ottantesimo anniversario di Petrassi (1983), l'opera in due atti \"Apocrifo, ovvero...\" su testi di Sarenco e Eugenio Miccini (1988), di cui sono stati presentati in varie occasioni alcuni estratti.\nNel 1990 viene eseguita in prima assoluta, durante il Festival \"'900 Musica a Trento\", la musica teatrale \"Guernica\", scritta su commissione del Theater des Augenblicks di Vienna. Le ultime composizioni di Gelmetti sono: \"Brindisi di San Silvestro\" per coro maschile su testo di Ariodante Marianni (1990) e il pezzo incompiuto\"A futura memoria - gioco a 6\" (1990/91).\nAll'attivit\u00e0 compositiva Gelmetti ha sempre affiancato un'intensa attivit\u00e0 critica e di diffusione della musica, contemporanea e non. \u00c8 stato membro dello staff editoriale della Rivista \"Marcatr\u00e9\" (Lerici Ed.) e collaboratore di \"Cinema Nuovo\" (Ed. Dedalo); ha realizzato per la Rai TV il ciclo di educazione musicale \"Tutto \u00e8 musica\" (1980) di cui la ERI ha pubblicato l'omonimo libro; nelle edizioni \"Parole Gelate\" \u00e8 uscita nel 1984 \"Nostagia d'Europa\", intervista fatta a Gelmetti da Francesco Moscardelli.\nVittorio Gelmetti \u00e8 autore di varie colonne sonore tra cui Deserto rosso di Michelangelo Antonioni, Sotto il segno dello scorpione dei Fratelli Taviani, Cento giorni a Palermo di Ferrara (Premio SIAE \"La colonna sonora dell'anno\" per l'anno europeo della musica 1985). Ha scritto moltissime musiche per spettacoli teatrali (per il Teatro Stabile dell'Aquila, per il Teatro delle Moline di Bologna ed altri) e radiofonici (tra questi \"Le ballate di Anticrate\" di Aldo Braibanti). Per la televisione va ricordata la sua collaborazione con Carmelo Bene (\"Quattro modi diversi di morire in versi\" - poesie di Blok, Pasternak, Esienin e Majakowski - 1977) e musiche per \"Finale di partita\" di Beckett (1977).\nDocente al Centro Sperimentale di Cinematografia di Roma, presente a numerosi festivals internazionali (Palermo, Oslo, Varsavia, New York, Mexico City), Vittorio Gelmetti occupa tuttavia un luogo appartato, lontano dalle mode della musica; era \"noto ma sospetto\" come lo descrisse una volta Corrado Costa, gradito agli ascoltatori, soprattutto giovani, ma spesso non altrettanto alla critica.\nMuore il 4 febbraio 1992 a casa di amici a Firenze dove viene sepolto al cimitero di Trespiano.\nLascia la vedova Nelly Kamilla Gorska e le tre figlie Paola, Alessandra e Vittoria avute dalla prima moglie.\nOpere.\nColonne Sonore.\n1964\n1965\n1966\n1967\n1969\n1970\n1971\n1972\n1973\n1975\n1976\n1979\n1981\n1983\n1984\n1987\n1988\n1990\nMusiche per spettacoli teatrali (elenco incompleto).\n1961\n1965\n1966\n1968\n1969\n1974\n1975\n1977\n1978\n1979\n1980\n1981\n1982\n1983\n1984\n1985\n1986"}
{"id": "1529930", "revid": "120421005", "url": "https://it.wikipedia.org/wiki?curid=1529930", "title": "Jos\u00e9 Luis Caminero", "text": "Durante la permanenza all' nella stagione 1995-1996 venne premiato \"Giocatore spagnolo dell'anno\" dalla rivista Don Bal\u00f3n.\nCarriera.\nInizia la sua carriera nel Castilla, la squadra B del , ma esordisce da professionista con la maglia del Real Valladolid, dove gioca per quattro stagioni mettendosi in luce, tanto che nel 1993 viene acquistato dal forte e ottiene la convocazione da parte della nazionale spagnola.\nIl periodo all' \u00e8 il pi\u00f9 brillante della sua carriera: nel 1996 vince sia Primera Divisi\u00f3n che Coppa del Re, ed \u00e8 una pedina fondamentale della Spagna ai Mondiali del 1994 ed agli Europei del 1996.\nProprio ai Mondiali del 1994 nei quarti di finale contro l'Italia realizza la rete del momentaneo pareggio, ma alla fine gli iberici si dovranno arrendere ad una giocata di Roberto Baggio.\nTermina la sua carriera nel Real Valladolid, la squadra che lo aveva lanciato come professionista, dove arriva a giocare addirittura come difensore centrale."}
{"id": "1529933", "revid": "110157", "url": "https://it.wikipedia.org/wiki?curid=1529933", "title": "Division I 1984-1985", "text": "La Division I 1984-1985 \u00e8 stata la 82\u00aa edizione della massima serie del campionato belga di calcio disputata tra il settembre 1984 e il maggio 1985 e conclusa con la vittoria del , al suo diciottesimo titolo.\nCapocannoniere del torneo fu Ronny Martens (), con 23 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1985-1986, altre tre alla Coppa UEFA 1985-1986 e la vincitrice della coppa nazionale alla Coppa delle Coppe 1985-1986."}
{"id": "1529937", "revid": "1154737", "url": "https://it.wikipedia.org/wiki?curid=1529937", "title": "Baia di Malin", "text": "La baia di Malin (\"Malin Bay\" in inglese) \u00e8 una piccola insenatura situata nella propaggine estrema occidentale della penisola di Slieve League, zona selvaggia e scoglierosa del Donegal sud-occidentale, in Irlanda.\nDescrizione.\nLa baia, affacciata ad ovest in pieno oceano Atlantico, proprio davanti all'isola di Rathlin O'Byrne, si estende dal piccolo abitato di Malin Beg fino al promontorio di Rossan Point.\nSoltanto due scogli la separano dalle piccole insenature poste a sud, una delle quali contiene la famosa e suggestiva spiaggia di Trabane."}
{"id": "1529942", "revid": "1728", "url": "https://it.wikipedia.org/wiki?curid=1529942", "title": "Maria Iljinitschna Miloslavskaja", "text": ""}
{"id": "1529946", "revid": "1305772", "url": "https://it.wikipedia.org/wiki?curid=1529946", "title": "Crociato (disambigua)", "text": ""}
{"id": "1529948", "revid": "1305772", "url": "https://it.wikipedia.org/wiki?curid=1529948", "title": "Comunit\u00e0 montana Alto Sebino", "text": "La Comunit\u00e0 montana Alto Sebino era una comunit\u00e0 montana lombarda della provincia di Bergamo a cui facevano riferimento dieci comuni del lato settentrionale del lago d'Iseo. Con il decreto regionale n. 6840 del 26 giugno 2009 \u00e8 stata fusa con la Comunit\u00e0 montana del Monte Bronzone e Basso Sebino e la Comunit\u00e0 montana della Val Cavallina. La nuova comunit\u00e0 montana ha preso la denominazione di \"Comunit\u00e0 montana dei Laghi Bergamaschi\" (zona omogenea 7) con sede a Lovere.\nNe facevano parte i comuni di:"}
{"id": "1529951", "revid": "13296122", "url": "https://it.wikipedia.org/wiki?curid=1529951", "title": "Marcelo Pereira Surcin", "text": ""}
{"id": "1529955", "revid": "287204", "url": "https://it.wikipedia.org/wiki?curid=1529955", "title": "Jimeno", "text": ""}
{"id": "1529958", "revid": "287204", "url": "https://it.wikipedia.org/wiki?curid=1529958", "title": "Serie A 1969-1970 (pallavolo maschile)", "text": "La Serie A maschile FIPAV 1969-70 fu la 25\u00aa edizione della manifestazione pallavolistica organizzata dalla FIPAV.\nIl torneo fu il primo vinto dalla Panini Modena, in Serie A da soli due anni, nella sua storia. La Torre Reggio Emilia scont\u00f2 un punto di penalizzazione per l'aver rinunciato a giocare il match di Napoli contro l'Esercito (0-3 a tavolino)."}
{"id": "1529961", "revid": "1318658", "url": "https://it.wikipedia.org/wiki?curid=1529961", "title": "Se\u00e1n MacBride", "text": "Ha fondato e collaborato con molte organizzazioni internazionali tra cui le Nazioni Unite, il Consiglio d'Europa e Amnesty International. Ha ricevuto il Premio Nobel per la Pace nel 1974, la Medaglia Americana per la Pace nel 1975, il Premio Lenin per la pace nel 1975-1976 e la Medaglia d'argento dell'UNESCO nel 1980.\nBiografia.\nMacBride, figlio della celebre patriota e attrice irlandese Maud Gonne, nasce a Parigi nel 1904 dove visse fin quando suo padre, John MacBride, venne giustiziato per aver aderito alla Rivolta di Pasqua del 1916. Torn\u00f2 quindi in Irlanda dove ader\u00ec nel 1919 agli Irish Volunteers all'et\u00e0 di 15 anni. Dopo aver combattuto nella guerra anglo-irlandese, si oppose al trattato del 1921 che istituiva lo Stato Libero d'Irlanda e per questo venne arrestato durante la guerra civile.\nVerr\u00e0 incarcerato pi\u00f9 volte e a 24 anni era gi\u00e0 uno dei leader dell'IRA ma si dimise dall'organizzazione nel 1937 quando entr\u00f2 in vigore la Bunreacht na h\u00c9ireann (la Costituzione dell'Irlanda). Nonostante ci\u00f2 diede spesso assistenza legale ai prigionieri politici dell'IRA.\nNel 1946 MacBride fonda il Clann na Poblachta, un partito socialista e repubblicano e nell'ottobre 1947 entra in parlamento. Alle elezioni del 1948 il Clann na Poblachta ottiene solo 10 seggi e dunque il partito si allea con il Fine Gael, l'Irish Labour Party e il National Labour per dare vita al primo governo interpartitico sotto la guida di John A. Costello, del Fine Gael. MacBride diventa cos\u00ec ministro degli Esteri.\nCon questa veste MacBride ricopr\u00ec l'incarico di presidente della Commissione dei ministri del Consiglio d'Europa dal 1949 al 1950 e diede forte impulso alla creazione di una Convenzione europea per la salvaguardia dei diritti dell'uomo e delle libert\u00e0 fondamentali. Fu inoltre tra i principali fautori dell'adesione dell'Irlanda alla NATO.\nMacBride si batt\u00e9 in favore dell'External Relations Act e della Dichiarazione della Repubblica d'Irlanda del 1949 con i quali lo Stato Libero d'Irlanda abbandonava il Commonwealth e diventava la Repubblica d'Irlanda.\nMacBride fu membro fondatore di Amnesty International di cui fu anche presidente internazionale. Fu segretario generale della Commissione internazionale dei giuristi dal 1963 al 1971 e venne eletto presidente dell'Ufficio internazionale per la Pace. \u00c8 stato inoltre vicepresidente dell'Organizzazione per la Cooperazione Economica Europea (OECE, oggi OCSE).\nHa scritto la Costituzione dell'Organizzazione dell'Unit\u00e0 Africana e la prima Costituzione del Ghana, il primo Paese africano sottoposto al dominio britannico ad ottenere l'indipendenza.\nSe\u00e1n MacBride \u00e8 morto a Dublino il 15 gennaio 1988, 11 giorni prima del suo 84\u00ba compleanno ed \u00e8 stato sepolto al cimitero di Glasnevin \u2013 dove riposano altri patrioti irlandesi \u2013 assieme alla madre, alla moglie e al figlio."}
{"id": "1529964", "revid": "767487", "url": "https://it.wikipedia.org/wiki?curid=1529964", "title": "Delonte West", "text": "Alto 191 cm per 82 kg, giocava come guardia.\nCarriera.\nWest gioc\u00f2 nella Saint Joseph's University fino al 2004. Scelto come 24\u00ba al Draft NBA, inizi\u00f2 la sua carriera nella National Basketball Association con la maglia dei Boston Celtics. Durante la sua prima stagione, sub\u00ec alcuni infortuni che non gli permisero di trovare spazio nel quintetto titolare.\nNella stagione 2005-06, Doc Rivers lo promosse titolare. Durante quella stagione, fece parte della squadra sophomore all'NBA All-Star Weekend. Dopo un tentativo di farlo giocare come guardia tiratrice, West torn\u00f2 nella sua posizione naturale di play nel 2006-07.\nIl 28 giugno 2007 venne ceduto dai Celtics per approdare ai SuperSonics, insieme a Jeff Green e Wally Szczerbiak, in cambio di Ray Allen e Glen Davis.\nIl 21 febbraio 2008 venne trasferito ai Cleveland Cavaliers insieme al suo compagno di squadra Wally Szczerbiak, in cambio di Donyell Marshall, Ira Newble e il cestista dei Chicago Bulls Adrian Griffin. Nei play-off del 2008, quando i Cavaliers incontrarono i Washington Wizards, in gara-4 mise a segno la tripla decisiva a 5 secondi dal termine, concludendo la partita con 21 punti a referto. La partita fin\u00ec con il punteggio di 100 a 97 a favore dei Cavaliers, permettendogli di portarsi sul 3-1 nella serie che poi avrebbero vinto per 4-2.\nNell'estate 2010 torn\u00f2 Boston Celtics come sesto uomo, non trovando spazio nel quintetto titolare. Dopo una breve parentesi ai Dallas Mavericks, West si ritir\u00f2 dalla NBA nel 2012.\nVita privata.\nNel 2008 ha avuto un eccesso di rabbia contro un arbitro in un'amichevole durante il \"training camp\". In seguito a quest'episodio, lasci\u00f2 la squadra per iniziare le cure per la sindrome bipolare di cui era sofferente.\nNel settembre 2009 venne arrestato per possesso illegale di armi da fuoco. Inizialmente, fu fermato per guida pericolosa in moto, ma in seguito la polizia gli trov\u00f2 addosso due pistole e un fucile, nascosto nella custodia di una chitarra.\nNel gennaio 2020 \u00e8 divenuta pubblica la sua condizione di disturbo mentale, con la quale combatte da anni."}
{"id": "1529971", "revid": "1610933", "url": "https://it.wikipedia.org/wiki?curid=1529971", "title": "Lepre artica", "text": ""}
{"id": "1529975", "revid": "130040", "url": "https://it.wikipedia.org/wiki?curid=1529975", "title": "Galindo III di Aragona", "text": ""}
{"id": "1529976", "revid": "119498232", "url": "https://it.wikipedia.org/wiki?curid=1529976", "title": "Unione petrolifera", "text": " \nL\u2019Unione Petrolifera \u00e8 l'associazione che raggruppa le principali aziende operanti in Italia nel settore della raffinazione e distribuzione di carburanti, lubrificanti e altri prodotti derivati dal petrolio.\nPresidente dell'associazione, che aderisce a Confindustria, \u00e8 Claudio Spinaci.\nStoria.\nL'associazione, con sede a Roma, \u00e8 stata costituita nel 1948 allo scopo di rappresentare nelle sedi istituzionali gli interessi economici del settore e di occuparsi degli aspetti tecnici comuni alle imprese del settore, quali la rappresentanza nei rapporti con le pubbliche autorit\u00e0, gli enti e le altre categorie di rappresentanza del mondo dell'economia e del lavoro.\nAssociati.\nAderiscono all'Unione Petrolifera le principali aziende operanti nel settore petrolifero, tra cui le multinazionali italiane (in particolare, Saras, ENI, API-IP ed ERG) e straniere (in particolare, KUPIT, Shell, Tamoil, Total, e dal 2013 la russa Lukoil) della produzione e distribuzione di prodotti petroliferi."}
{"id": "1529977", "revid": "6923", "url": "https://it.wikipedia.org/wiki?curid=1529977", "title": "Rajendra Pachauri", "text": "Biografia.\nPachauri studi\u00f2 al La Martiniere College a Lucknow ed all'Istituto d'Ingegneria meccanica ed elettrica delle Ferrovie indiane a Jamalpur. Egli apparteneva alla \"Special Class Railway Apprentice\" del 1958, un ruolo di \"\u00e9lite\" che annunciava l'inizio della formazione in ingegneria meccanica in India.\nEgli inizi\u00f2 la sua carriera con le Ferrovie indiane presso l'Officina delle Locomotive Diesel a Varanasi. S'iscrisse poi alla Universit\u00e0 statale della Carolina del Nord a Raleigh, negli Stati Uniti d'America, ove ottenne il MS in Ingegneria Industriale nel 1972 e il PhD in Ingegneria industriale ed Economia nel 1974. La sua tesi di dottorato era intitolata: \"Un modello dinamico per le previsioni della domanda di energia in una regione specifica nella Carolina del Nord e nella Carolina del Sud\" . Egli viveva a Golf Links, presso Nuova Delhi.\n Vegetariano, sosteneva tale regime dietetico perch\u00e9 affermava che esso aiuti a ridurre i cambiamenti climatici.\nCarriera.\nEgli prest\u00f2 servizio come Professore assistente (dall'agosto 1974 al maggio 1975) e Membro ospite della Facolt\u00e0 (nelle estati del 1976 e del 1977) presso il Dipartimento di Economia ed Economia aziendale della Carolina del Nord. Fu poi Professore ospite di Risorse Economiche presso il \"College\" delle Risorse Minerali ed Energetiche nell'Universit\u00e0 della Virginia Occidentale. Al suo ritorno in India egli entr\u00f2 nello Staff Amministrativo del \"College\" dell'India ad Hyderabad, come membro anziano della facolt\u00e0 (giugno 1975 \u2013 giugno 1979), divenendo Direttore della Divisione Consulenza e Ricerca Applicata (luglio 1979 \u2013 marzo 1981). Divenne quindi Direttore del TERI (\"The Energy and Resources Institute\") nel 1982 mantenendo la carica fino ai primi mesi del 2015.\nFu anche membro ospite anziano presso il Resource Systems Institute (1982), e membro ospite ricercatore presso la Banca Mondiale a Washington (1990).\nIl 20 aprile 2002, Pachauri fu eletto Presidente del Intergovernmental Panel on Climate Change (IPCC), un'istituzione delle Nazioni Unite presso la World Meteorological Organization (WMO) e il United Nations Environment Programme (UNEP), avente lo scopo di valutare le informazioni rilevanti per la comprensione dei cambiamenti del clima, rimanendo in carica fino al febbraio del 2015.\nPachauri fece parte del Consiglio dei Governatori nella Fondazione Shriram per la Ricerca Industriale e Scientifica (settembre 1987) e del Comitato Esecutivo dell'India International Centre, New Delhi (dal 1985); del Consiglio direttivo dell'India Habitat Centre, New Delhi (dall'ottobre 1987). Fu inoltre membro dello Staff Amministrativo del Collegio dell'India (1979\u201381) ed \u00e8 consulente di societ\u00e0 quali Pegasus Capital Advisors, Chicago Climate Exchange, Toyota, Deutsche Bank e NTPC. \u00c8 stato membro di molte societ\u00e0 e commissioni, del Consiglio della Societ\u00e0 Internazionale per l'Energia Solare (1991\u20131997), membro del World Resources Institute Council (1992), Presidente del World Energy Council (1993\u20131995), Presidente della International Association for Energy Economics (1988\u20131990) e Presidente dell'Asian Energy Institute (dal 1992).\n\u00c8 stato consulente \"part-time\" dell'United Nations Development Programme (1994\u20141999) nei campi dell'Energetica e della Gestione Sostenibile delle Risorse Naturali. Nel luglio del 2001, il Dr R K Pachauri fu Membro incaricato del Consiglio di Consulenza del Primo Ministro dell'India.\nDurante la sua Presidenza l'IPCC ricevette, insieme all'ex Vice Presidente degli Stati Uniti d'America Al Gore, che lo aveva criticato quando fu eletto nel 2002, il Premio Nobel per la pace.\nRajendra K. Pachauri \u00e8 anche membro del Comitato d'onore della Fondazione Chirac.\nPachauri ha anche concettualizzato e lanciato nel 2005 l'iniziativa di Illuminare un Miliardo di vite per portare l'energia elettrica nelle aree rurali dell'India ricorrendo all'energia solare. L'iniziativa ha portato l'energia elettrica con i pannelli solari in localit\u00e0 remote come il Sundarbans, il Bengala occidentale e il Deserto di Thar.\nRajendra Pachauri \u00e8 mancato a Nuova Delhi il 13 febbraio 2020 a causa di disturbi al cuore.\nAltri interessi.\nOltre alle sue pubblicazioni accademiche, Pachauri scrive anche poesie e romanzi. Egli \u00e8 autore di \"Return to Almora\", un romanzo rosa pubblicato nel 2010. Il romanzo ha la forma di ricordi di un burocrate in pensione, in passato studente di ingegneria, e riguarda il suo passato spirituale e sessuale. Egli fu coautore di \"Moods and Musings\", una raccolta di poesie, scritta insieme alla figlia Rashmi Pachauri-Rajan.\nIl caso delle molestie sessuali.\nRajendra Pachauri ha rassegnato le sue dimissioni da Presidente dell'IPCC il 24 febbraio 2015 a causa di uno scandalo a sfondo sessuale che lo ha visto personalmente e direttamente coinvolto a Nuova Delhi.\nIl 18 febbraio 2015, la polizia di Delhi redasse un primo rapporto investigativo che accusava Pachauri di aggressione, molestie sessuali, \"stalking\" e intimidazioni.\nIl 20 febbraio 2015, giornali indiani scrissero di un presunto caso di molestie sessuali ove una ventinovenne analista ricercatrice del The Energy and Resources Institute (acronimo TERI), il centro di ricerca indiano di cui Pachauri era direttore generale, aveva mosso pesanti accuse contro Pachauri. L'Alta Corte di Delhi invit\u00f2 Pachauri a difendersi dalle accuse di cui alle indagini della polizia.\nPachauri si dimise dalla presidenza dell'IPCC il 24 febbraio 2015, negando le accuse. Il funzionario sudanese Ismail El Gizouli assunse temporaneamente la presidenza dello IPCC fino alla elezione di un nuovo presidente, che ebbe luogo il 6 ottobre 2015, e nella quale fu eletto presidente dell'IPCC il coreano Hoesung Lee.\nA sua volta il TERI annunci\u00f2 subito dopo che Pachauri aveva deciso di lasciare il suo incarico presso quest'Istituto. \nIl 25 febbraio 2015, prima dell'udienza preliminare che riguardava il suo caso, Pachauri fu ricoverato in ospedale. \n Il 21 marzo l'Alta Corte di Delhi gli concesse la libert\u00e0 provvisoria su cauzione. Essa ha disposto che il dibattito sul suo caso abbia luogo entro il 17 luglio 2015.\nIL 28 maggio 2015, Pachauri fu riconosciuto colpevole di molestie sessuali da un comitato interno di disciplina del TERI.\nL'accusatrice rassegn\u00f2 le sue dimissioni dal TERI nel novembre 2015 adducendo ulteriori molestie.\nSuccessivamente, un'altra ex impiegata si fece avanti con accuse di molestie, che avrebbero avuto luogo nel 2005.\nNel gennaio 2019 ebbe inizio l'istruzione probatoria per l'accusa di molestie sessuali (le altre accuse furono lasciate cadere dal tribunale).\nIn totale nove ex collaboratrici accusarono Pachauri di molestie sessuali dal 2015. Pachauri respinse le accuse e, poich\u00e9 temeva il danno alla sua reputazione, cerc\u00f2 nel febbraio 2018 di ottenere un provvedimento, che vietasse ai mezzi di comunicazione di massa di pubblicare le accuse delle collaboratrici. La richiesta tuttavia fu respinta dal tribunale di Delhi."}
{"id": "1529982", "revid": "57342", "url": "https://it.wikipedia.org/wiki?curid=1529982", "title": "Cappellaio Matto (DC Comics)", "text": "Il Cappellaio Matto (\"Mad Hatter\"), il cui vero nome \u00e8 Jervis Tetch, \u00e8 un personaggio dei fumetti DC Comics creato da Bill Finger e Lew Sayre Schwartz. Ha fatto la sua prima apparizione su \"Batman\" (vol. 1) n. 49 (ottobre 1948).\n\u00c8 un supercriminale e uno dei nemici pi\u00f9 duraturi di Batman. L'ingegnere Jervis Tetch, prova una vera e propria ossessione per il noto Cappellaio Matto del libro \"Le avventure di Alice nel paese delle Meraviglie\" di Lewis Carroll, al quale si ispira. Come altri cattivi di Batman, il Cappellaio Matto \u00e8 diventato un personaggio pi\u00f9 oscuro nel corso degli anni. Viene descritto come uno scienziato che inventa e utilizza dispositivi tecnologici per il controllo e la manipolazione della mente delle sue vittime. Il Cappellaio Matto \u00e8 noto per il suo cappello di colore verde, che di solito \u00e8 un po' sovradimensionato, in quanto contiene i suoi dispositivi della manipolazione della mente.\nIl personaggio \u00e8 comparso nella popolare serie TV degli anni sessanta \"Batman\", nel cartone animato \"Batman\", in \"Batman - Cavaliere della notte\" e nella serie TV \"Gotham\". Nel mondo dei videogiochi lo troviamo principalmente nella serie ', e nello specifico nel secondo, terzo e quarto capitolo: ', ' e '.\nAspetto.\nIl Cappellaio Matto ha subito molti cambiamenti nel suo aspetto fisico nel corso degli anni, ma l'aspetto di base rimane lo stesso. Nel suo debutto, era un personaggio molto basso dai capelli castani. Quando riapparve nei primi anni ottanta, viene descritto come di media statura, con i capelli biondi. Negli anni successivi, ritorna ancora ad essere molto basso ma con i capelli bianchi. Oggi Tetch ha i capelli rossi, ma la sua taglia e l'altezza sembrano ancora variare. Costanti in tutte le sue raffigurazioni sono una testa leggermente pi\u00f9 larga e dei grandi denti. In \"Segreti Sei\" n. 6 (dicembre 2006), Tetch afferma di soffrire di macrocefalia. L'abbigliamento caratteristico \u00e8 quello tipico del pi\u00f9 noto Cappellaio Matto del libro: classico grande cappello, giacca molto lunga di colore verde e papillon sopra la camicia.\nBiografia.\nInizio della carriera criminale.\nOssessionato sin dalla tenera et\u00e0 dal libro \"Le avventure di Alice nel paese delle Meraviglie\" di Lewis Carroll, Jervis Tetch, cresce in solitudine e senza amici, a causa del suo aspetto. Diventa un neuroscienziato e poco dopo si trasferisce nella pensione di Ella Littleton. Qui fa amicizia con la figlia di Ella, Connie Littleton, e con i suoi amici del club di computer della scuola media, talvolta aiutandoli con i loro progetti. Pochi anni pi\u00f9 tardi, quando Connie \u00e8 al liceo, rimane incinta. Temendo la reazione di sua madre, donna estremamente severa, Connie le mente sostenendo di essere stata violentata da un giocatore della squadra di baseball della sua scuola, gli Hawks Gotham. Ella, a sua volta, chiede aiuto a Tetch convincendolo che gli Hawks Gotham sono \"cattivi ragazzi\". Tetch concorda nell'adoperare la sua tecnologia di controllo mentale su un membro della squadra, facendogli usare un tubo bomba per uccidere gli altri giocatori. Anche se questa \u00e8 la prima azione criminale di Tetch, il suo coinvolgimento nel bombardamento nello spogliatoio verr\u00e0 scoperto solo anni dopo.\nDiventa anche un esperto ipnotizzatore ed arriv\u00f2 a illudersi di essere l'incarnazione di un personaggio della storia, il Cappellaio Matto. Sfruttando le sue abilit\u00e0 nell'ipnotismo ha messo a segno diversi crimini, spesso legati ai temi del libro che hanno ispirato lui e la sua passione per i cappelli, al punto che, per aumentare i suoi poteri ipnotici, \u00e8 arrivato a impiantare dei chip per il controllo mentale all'interno dei suoi copricapo. Tra tutti i copricapo, quello che preferisce \u00e8 il cappuccio di Batman: per ottenerlo \u00e8 disposto a fare qualunque cosa. Nella sua prima apparizione come il Cappellaio Matto, Tetch tenta di rubare un trofeo dal Gotham Yacht Club, e inizia un'ondata di criminalit\u00e0 che termina quando viene sventato da Batman. Tetch viene successivamente inviato all'Arkham Asylum (anche se il suo destino non \u00e8 rivelato fino \"Detective Comics\" n. 510). Il Cappellaio non \u00e8 presente nella Golden Age dei fumetti. Nella Silver Age dei fumetti, compare un impostore Cappellaio Matto e si scontra con Batman molte volte. Egli si rivela come un impostore quando il Cappellaio Matto finalmente riappare, sostenendo di avere \"smaltito l'impostore\" (anche se l'impostore sarebbe tornato per l'ultima volta in \"Detective Comics\" n. 573 nel 1987). Accompagnato da alcuni scagnozzi e una scimmietta (denominata \"Carroll Lewis\", anche se il Cappellaio Matto sostiene che la scimmia si rifiuta di dirgli come si arriv\u00f2 ad avere quello pseudonimo), il Cappellaio Matto rapisce Lucius Fox, l'amministratore delegato di Wayne Tech. Anche se in possesso di Lucius Fox per il riscatto, il Cappellaio Matto svela anche un dispositivo che gli permette di copiare le conoscenze nel cervello di Fox, che intende usare per fare una fortuna aggiuntiva. Tuttavia, Lucius Fox viene salvato da Batman, che cattura anche il Cappellaio Matto ed i suoi scagnozzi. Successiva apparizione del Cappellaio Matto segna la prima volta che \u00e8 ritratto in fumetti con i dispositivi di controllo mentale per i quali sarebbe poi diventato pi\u00f9 noto. Alleandosi con altri criminali nel tentativo di uccidere Batman, Cappellaio utilizza un cappello di controllo mentale su Spaventapasseri, costringendo il cattivo (che era stato paralizzato dalla paura) a combattere. Quando Batman supera i suoi aggressori, Tetch fugge e sembra morire su un ponte sotto le ruote di un treno. In realt\u00e0 egli era fuggito saltando su un camion che passava sotto il ponte. Incontri successivi con Batman hanno provocato la cattura di Tetch e il suo invio ad Arkham. Durante un altro incontro precoce con Batman, il Cappellaio Matto fugge da Arkham in tempo per Halloween, e trova rifugio in un antico palazzo che era stato abbandonato dopo anni di casi di omicidio raccapriccianti. Ritirandosi a fondo nei suoi deliri su Alice nel paese delle meraviglie, Tetch offre rifugio a bambini fuggiti di casa, chiedendo loro in cambio di vestirsi come i personaggi di Alice e assistere ai suoi tea parties, dove ricopre il loro t\u00e8 di droga per tenerli sedati. In questo periodo, Barbara \"Babs\" Gordon arriva a Gotham, essendo stato adottata da suo zio, il commissario Gordon, in seguito alla morte dei suoi genitori. Sentendo nostalgia di casa e arrabbiata, Barbara litiga con il padre adottivo quando lui le proibisce di andare a fare dolcetto o scherzetto, dicendo che Gotham \u00e8 un posto troppo pericoloso. Barbara dunque si intrufola contro i suoi ordini, e va a Gotham Park, dove si ritrova rapidamente inseguita da un gruppo di uomini mascherati con coltelli. Il gruppo la circonda, nel tentativo di molestarla sessualmente, facendola urlare per chiedere aiuto. Appare il Cappellaio e spaventa gli uomini di distanza con la sua pistola. Tetch porta Babs al suo \"paese delle meraviglie\", dove dovrebbe svolgere il ruolo di Alice. Quando Babs si rifiuta di bere il t\u00e8 e chiede di andarsene, Tetch rompe con rabbia una teiera, spaventando un ragazzo dei fuggitivi che si teneva furtivamente a distanza, e mentre l'attenzione di Tetch \u00e8 su Barbara, il ragazzo riesce a scappare. Il ragazzo porta la polizia e Batman al nascondiglio di Tetch, e Tetch viene sconfitto da Batman, mentre il commissario Gordon salva Babs. Quando Black Orchid visita Arkham Asylum, nel tentativo di trovare pi\u00f9 sul suo passato da Poison Ivy, \u00e8 assistito da un dolce (anche se chiaramente folle) Tetch. Dopo che Ivy si rifiuta di dare a Orchid il suo aiuto, Tetch cerca di tirarle su il morale. Egli rivela anche che sta aiutando gli altri detenuti ad Arkham, come portare le cose Ivy perch\u00e9 in tal modo lei pu\u00f2 creare i suoi ibridi pianta-animale. \"Credo nell'aiutare il prossimo,\" spiega, \"noi tutti siamo stati messi qui per uno scopo, lo dico. Ma \u00e8 comunque bello ottenere un ringraziamento.\" Tetch \u00e8 lieto di ricevere un piccolo fiore come ringraziamento per il suo aiuto. Tetch \u00e8 anche consapevole dell'identit\u00e0 di Animal Man come compagno Baker. Lo si vede ridere istericamente ad Arkham con la pagina finale di \"Il ritorno con il Man of the Animal Powers\", la seconda storia Animal Man, dopo di che viene trascinato di nuovo nella sua cella. Nella saga \"\", il Pazzo Cappellaio \u00e8 il primo a colpire, dopo il breakout di Arkham. Egli invita tutti i criminali di un tea party a cui Batman e Robin sarebbe venuto. Uno dei malfattori era Film Freak, sul quale Tetch utilizza un dispositivo di controllo mentale, mandandolo a trovare la persona che li ha mandati ad Arkham. Batman e Robin sconfiggono il Cappellaio Matto mentre Film Freak viene sconfitto da Bane. In \"Robin: Year One\", il milionario dittatore del terzo mondo Generalissimo Lee assume il Cappellaio Matto per rapire delle giovani ragazze utilizzando i suoi dispositivi di controllo mentale. Il Cappellaio Matto impianta i dispositivi in Walkmen, che distribuisce alle ragazze fuori dalla scuola di Dick Grayson. Il giovane Robin riesce a sconfiggere il Cappellaio Matto, per\u00f2.\nUn altro piano consisteva di impiantare i suoi dispositivi in \"caff\u00e8 gratuito e ciambelle\" che distribuiva davanti alle stazioni di polizia di Gotham. Tale piano ha avuto successo poich\u00e9 la maggior parte dei poliziotti della citt\u00e0 finirono sotto il suo controllo, e lui li incitava a rubare per lui, e, infine, li incit\u00f2 alla rivolta. Egli aveva anche costretto i detective della polizia di Gotham Crispus Allen e Renee Montoya a rapinare una banca per lui. Sasha Bordeaux aiut\u00f2 Batman a fermarlo questa volta. Il Cappellaio Matto si presenta a Gotham City dopo che \u00e8 stata scossa da un devastante terremoto. Si aggiunge ai suoi numerosi omicidi il cinico omicidio di un poliziotto. Il suo obiettivo \u00e8 quello di portare alla luce un tesoro di oggetti di valore, che alla fine risultano essere cappelli classici. Il ruolo di Tetch nella morte di una squadra di Baseball del Liceo Gotham Hawks \u00e8 infine scoperta dagli investigatori del Dipartimento di Polizia di Gotham City. Tetch, imprigionato ad Arkham, al momento, viene intervistato per cercare di trovare il suo movente. Dopo aver scacciato via la polizia, dicendo loro che la squadra era formata da \"cattivi ragazzi\" che \"meritavano di morire\", contatt\u00f2 Ella Littleton e la avverte che la polizia potrebbe scoprire il suo ruolo nel bombardamento. Tetch le aveva dato uno dei suoi cappelli per il controllo mentale anni prima, che usa per cercare di prendere il controllo di una guardia e cercare di aiutare Tetch nella sua fuga da Arkham. Il Cappellaio viene colto mentre cerca di fuggire, e la guardia controllata mentalmente apre il fuoco contro la polizia prima di venire uccisa nel fuoco di ritorno degli agrnti. Tetch rimase in condizioni critiche dopo la sparatoria. Affranta per la notizia, Elle Littleton dice inavvertitamente a sua figlia Connie che Tetch aveva ucciso la squadra per lei, per \"vendicare il suo onore.\" Connie informa la polizia di tutto ci\u00f2 che aveva sentito, e Ella Littleton viene arrestata. Mentre lavora con Maschera Nera, il Cappellaio Matto impianta un chip di controllo mentale direttamente nel cervello del feroce Killer Croc, che lo induce a mutare di nuovo a causa del virus che gli era stato iniettato dall'Enigmista. Killer Croc si imbarca in una missione per ottenere rimborso sulle persone responsabili della sua mutazione, e inizia con il Cappellaio Matto. Batman arriva in tempo per salvarlo, ma Killer Croc sfugge. Durante \"Crisi infinita\", il Cappellaio Matto viene dapprima sonoramente sconfitto da Argo, e poi di nuovo nella lotta con la Societ\u00e0 segreta dei supercriminali durante la Battaglia di Metropolis.\nPoteri e abilit\u00e0.\nSebbene il Cappellaio Matto non abbia superpoteri, \u00e8 un brillante \"neurotecnico\" con una notevole conoscenza su come dominare e controllare la mente umana, sia attraverso l'ipnosi che con mezzi tecnologici diretti. Di solito, il Cappellaio mette i suoi dispositivi di controllo mentale tra le tese dei cappelli, ma \u00e8 noto che utilizza anche altri dispositivi. La sua tecnologia infatti, viene utilizzata al servizio del crimine, creando dispositivi che controllano la mente di chi ne viene a contatto. In particolare, costruisce delle carte che ricordano l'etichetta del Cappellaio, la famosa \"10/6\", che, piazzate sulla testa della gente e degli animali, ne annullano la volont\u00e0 e li riducono a burattini schiavi di Tetch. Pi\u00f9 recentemente, \u00e8 stato in grado di influenzare direttamente le menti degli altri a distanza senza alcun apparente equipaggiamento. Tuttavia, questa non \u00e8 molto probabilmente un'abilit\u00e0 sovrumana emergente; pi\u00f9 probabilmente, la sua abilit\u00e0 nel miniaturizzare e nascondere la tecnologia, e i progressi sulla sua tecnologia originale, gli hanno probabilmente permesso di sviluppare una tecnologia che gli permette di usare un dispositivo nascosto sulla sua persona (come nel suo cappello) per proiettare poteri di controllo mentale nel modo in cui di un'abilit\u00e0 metaumana come i poteri telepatici.\nIl Cappellaio Matto non disdegna di usare le proprie invenzioni su se stesso, come creare un cappello che possa procurargli sia un'estrema beatitudine, sia restituirlo alla lucidit\u00e0 quando lo ritenga necessario. Nonostante la sua bassa statura, il Cappellaio Matto \u00e8 noto per esibire una forza e un'agilit\u00e0 sorprendenti di tanto in tanto. Nella graphic novel \"Madness\", il Cappellaio Matto viene mostrato mentre tiene in modo impressionante il suo in una rissa con Batman in cima a un treno in movimento.\nAltri media.\nAnimazione.\nIl personaggio del Cappellaio Matto \u00e8 presente in diversi episodi delle serie animate \"Batman\" e \"Batman - Cavaliere della notte\". Nella serie \"Batman\", uscita tra il 1992 e il 1995, il Cappellaio Matto ha la voce originale di Roddy McDowall mentre in italiano \u00e8 doppiato da Aldo Stella. Nella seconda serie, \"Batman - Cavaliere della notte\", \u00e8 doppiato in Italia da Guido Rutta.\nNella serie televisiva animata \"Batman\", fa il suo esordio nella puntata \"Matto come un cappellaio\" in cui Jervis Tetch lavora alla Wayne Enterprises ed \u00e8 perdutamente innamorato della sua segretaria Alice, gi\u00e0 fidanzata. Tetch approfitta di un litigio fra i due per farsi avanti, ma i due si riconciliano; allora impazzisce, si traveste da Cappellaio Matto e rapisce Alice, costringendola ad amarlo grazie ad un chip del controllo della mente inventato da lui. Oppone al suo volere anche altre persone (tra cui il fidanzato di Alice, Billy, e la sua coordinatrice) dando del filo da torcere a Batman, e dopo una dura lotta con lui, rester\u00e0 imprigionato nella mano della statua del Jabberwocky e Batman distrugger\u00e0 il congegno del controllo della mente. Qui ha i capelli biondi e denti sporgenti, \u00e8 di statura media e il suo abbigliamento da Cappellaio consiste in un soprabito blu, pantaloni azzurri, scarpe nere con ghette bianche, una camicia verde limone, un papillon nero e un caratteristico cilindro nero. Paul Dini, scrittore del primo episodio in cui appare, ha affermato che si \u00e8 ispirato ad una storia vera. Generalmente lavora da solo, salvo poi unirsi alla maggior parte dei principali antagonisti di Batman rinchiusi ad Arkham nell'episodio \"Il processo\". Inizialmente pare essere un folle ossessivo, intenzionato a vendicarsi della societ\u00e0 e a prendersi con la forza ci\u00f2 che gli veniva negato, come l'amore di Alice, tuttavia in seguito appare come prettamente interessato ad arricchirsi.\nTelevisione.\nIl Cappellaio Matto appare in 4 episodi della popolare serie degli anni sessanta \"Batman\" ed \u00e8 interpretato da David Wayne.\nBasato sul personaggio dei fumetti con lo stesso nome, il personaggio \u00e8 previsto all'interno della serie ma le origini sono state travisate. Questa versione \u00e8 basata su quella dell'impostore Mad Hatter. In \"Batman '66\", si scopre che il fratello del Cappellaio Matto \u00e8 Morris Tetch.\nComparir\u00e0 a partire dalla terza stagione della serie \"Gotham\", che vede le origini dei personaggi dei fumetti di Batman. In questo adattamento Jervis Tetch \u00e8 un abile ipnotizzatore che giunge a Gotham per cercare la sorella Alice, per la quale prova una morbosa ossessione, scomparsa da molti anni e venuta a Gotham, divenuta una cavia degli esperimenti del professor Hugo Strange. Viene interpretato dall'attore Benedict Samuel.\nNella terza stagione della serie Batwoman un ragazzo trova il suo cappello e lo utilizza cogliendone l\u2019eredit\u00e0, interpretato dall'attore Amitai Marmorstein.\nCinema.\nIl supercriminale \u00e8 stato considerato come un antagonista in uno degli script non prodotti per un terzo film di Joel Schumacher su Batman. Egli avrebbe dovuto essere interpretato da Robin Williams o Rowan Atkinson. La sua storia \u00e8 comunque simile a quella dell'Enigmista in \"Batman Forever\".\nIl Cappellaio Matto \u00e8 menzionato nel film d'animazione del 2014 ' e nel film d'animazione del 2016 '.\nVideogiochi.\nIl Cappellaio Matto appare nei seguenti videogiochi:\n\"LEGO Batman\".\nIl Cappellaio Matto appare in tutti e tre i giochi della trilogia videoludica di \"LEGO Batman\".\n\"Batman: Arkham\".\nIn tutti e tre i capitoli della saga \" in cui compare, il personaggio \u00e8 doppiato in lingua originale da Peter MacNicol."}
{"id": "1529985", "revid": "486946", "url": "https://it.wikipedia.org/wiki?curid=1529985", "title": "Olivello spinoso", "text": ""}
{"id": "1529989", "revid": "1305772", "url": "https://it.wikipedia.org/wiki?curid=1529989", "title": "Coregone bianco", "text": "Coregone bianco"}
{"id": "1529994", "revid": "1313191", "url": "https://it.wikipedia.org/wiki?curid=1529994", "title": "Anemone dei boschi", "text": ""}
{"id": "1529996", "revid": "93556", "url": "https://it.wikipedia.org/wiki?curid=1529996", "title": "Antonio Pietrantoni", "text": "Si distinse soprattutto nello studio del bacino imbrifero del Fucino e dei suoi possibili dissesti idrogeologici. Dopo il terremoto del 1915, che devast\u00f2 la Marsica, fu chiamato a far parte dell'amministrazione Torlonia, nell'ufficio tecnico, dove rimase per trent'anni. Dotato di molteplici interessi culturali, si dedic\u00f2 in particolare anche allo studio dell'arte rinascimentale.\nL'attivit\u00e0 di geologo.\nLa Societ\u00e0 geologica italiana lo nomin\u00f2 membro onorario, pur non essendo lui laureato in geologia, per le sue attivit\u00e0 svolte presso l'ufficio tecnico dell'amministrazione Torlonia, incarico al quale fu chiamato subito dopo il terremoto di Avezzano del 1915. Fu dedito infatti alla sistemazione del torrente Foce e la sua indagine scientifica fu alla base della bonifica del Fucino.\nIl suo principale merito fu quello di intuire ed identificare il pericolo che incombeva sulla bonifica idraulica del Fucino e che, per l'azione di uno strato di argille spingenti, minacciava il crollo e l'ostruzione della galleria. Rintracci\u00f2 la minacciosa lesione delle opere murarie e gett\u00f2 il suo grido di allarme; ma il suo zelo fu interpretato come una stravaganza e soprattutto una denigrazione delle opere degli ingegneri del tempo. Rischi\u00f2 di perdere il suo ufficio, ma con la sua insistenza, sostenuta da studi e documentazione, indusse il principe Giovanni Torlonia a consultare un tecnico di fama mondiale, l'ingegnere Angelo Omodeo, il quale, esaminata accuratamente la galleria, concluse che il pericolo non solo esisteva, ma era grave ed urgente. Cos\u00ec fu provveduto, sotto la guida dell'Omodeo e con l'ausilio delle indicazioni di Pietrantoni, alle necessarie opere di riparazione dell'emissario, scongiurando il disastro che minacciava la Marsica.\nIl libro \"Il Fucino e il suo emissario\" che Pietrantoni scrisse in quegli anni - pubblicato all'Aquila nel 1919-costituisce la testimonianza documentata della lesione presente e la appassionata dimostrazione della necessit\u00e0 di porvi rimedio, pena la distruzione della bonifica e delle terre marsicane.\nNell'ottobre del 1934, incaricato dall'amministrazione Torlonia, accompagn\u00f2 in giro per il Fucino Carlo Emilio Gadda, in veste di inviato speciale. Proprio Gadda evidenzi\u00f2 la ricchezza intellettuale di Pietrantoni ed il suo amore per la Marsica, documentando tale incontro nel libro \"Le meraviglie d'Italia\".\nLa sua consuetudine quotidiana con il Fucino, stimol\u00f2 in lui\u00a0\u2013 come testimonia la citazione di C. E. Gadda - sempre pi\u00f9 larghi interessi scientifici, accumulando una massa ingente di cognizioni non solo geologiche, ma anche archeologiche, storiche ed agrarie. Numerosi sono i suoi scritti che testimoniano la sua competente ed appassionata indagine di \"fucinologo\".\nLa passione per l'arte.\nOltre alla attivit\u00e0 professionale ed agli studi di carattere scientifico, Antonio Pietrantoni coltiv\u00f2 numerosi interessi di carattere letterario ed artistico che lo rendono interessante come figura capace di muoversi tra le \u201cdue culture\u201d, quella scientifica e quella umanistica.\nFin da giovanissimo si applic\u00f2 allo studio delle letterature straniere, in particolare di Baudelaire. Il suo interesse per l'arte fu attratto soprattutto dalla pittura del quattrocento e cinquecento italiano.\nNel 1932 tenne una conferenza su \"La Tempesta del Giorgione\", conferenza che, per la ricchezza delle notizie, per la novit\u00e0 di talune interpretazioni, costitu\u00ec una rivelazione; la sua pubblicazione non manc\u00f2 di avere successo.\nSu Leonardo egli scrisse un'ampia opera, di circa settecento pagine a stampa, che\u00a0\u2013 nonostante i riconoscimenti avuti da parte di illustri studiosi- non trov\u00f2 un editore interessato a pubblicarla, come egli avrebbe desiderato, nel quinto centenario della nascita del pittore.\nSempre in merito alle indagini su Leonardo va ricordato che Pietrantoni nel 1939 formul\u00f2, ne \"La cifra paesaggistica di Leonardo; dal primo disegno alla Gioconda\", la tesi che il paesaggio della Gioconda corrisponda alla Gonfolina, sia cio\u00e8 sovrapponibile alla sponda sinistra dell'Arno, essendosi rinvenuta (con la costruzione della Ferrovia Leopolda) un'antica stampa il cui lucido si sovrapponeva fedelmente al profilo paesaggistico leonardesco.\nSempre in materia di sue indagini artistiche va citato il dattiloscritto relativo al saggio critico \"La Trasfigurazione di Raffaello\"\nLa critica ha nuovamente iniziato ad interessarsi ai saggi sopra menzionati rilevandovi un notevole rigore metodologico e intelligenza di intuizioni.\nRiconoscimenti postumi.\nNel 2001 per l'interessamento dello storico celanese Nando Taccone, lo scrittore Errico Centofanti gli dedica un saggio intitolato \"Antonio Pietrantoni. Un'affiorante parvenza di grandezza\". La pubblicazione di \"Meraviglie d'Abruzzo\" lo accredita tra gli uomini illustri della Marsica.\nNel 2002 l'amministrazione comunale di Celano, con una manifestazione pubblica, con il concorso di studiosi ed esperti nazionali, ne ha commemorato la figura nella circostanza dei 50 anni dalla morte.\nNel 2007, a cura di Giraldi Editore, \u00e8 stato ripubblicato il libro \"Il Fucino e il suo emissario\"."}
{"id": "1530005", "revid": "827882", "url": "https://it.wikipedia.org/wiki?curid=1530005", "title": "John Mott", "text": "Ha ricevuto il Premio Nobel per la Pace nel 1946.\nMott nacque a Livingston Manor il 25 maggio 1865. Nel settembre dello stesso anno la sua famiglia si trasfer\u00ec a Postville (Iowa). Frequent\u00f2 l'Upper Iowa University dove studi\u00f2 storia. Si trasfer\u00ec poi alla Cornell University dove si laure\u00f2 nel 1888. Nel 1891 spos\u00f2 Leila Ada con cui ebbe due figli e due figlie.\nMott, un metodista, \u00e8 stato segretario generale del WSCF dal 1895 al 1920. Nel 1910 partecip\u00f2 alla Conferenza missionaria mondiale che segn\u00f2 l'inizio del moderno ecumenismo. Nel 1948 divenne presidente onorario a vita del Consiglio Ecumenico delle Chiese che aveva contribuito a creare."}
{"id": "1530008", "revid": "767487", "url": "https://it.wikipedia.org/wiki?curid=1530008", "title": "Rub\u00e9n Capria", "text": ""}
{"id": "1530011", "revid": "297031", "url": "https://it.wikipedia.org/wiki?curid=1530011", "title": "Cineforum", "text": ""}
{"id": "1530025", "revid": "235890", "url": "https://it.wikipedia.org/wiki?curid=1530025", "title": "Fattore solare", "text": "Data una lastra, si definisce fattore solare (talvolta indicato con \"g\") il rapporto tra l'energia termica globalmente trasmessa dalla lastra e quella incidente su di essa.\nL'energia pu\u00f2 essere trasmessa dalla lastra in due modi:\nCome indice percentuale, il fattore solare \u00e8 utile per valutare le prestazioni energetiche di un elemento vetrato, soprattutto nel caso di vetri a controllo solare.\nA partire dal fattore solare \u00e8 possibile definire un \"Indice di selettivit\u00e0\" (talvolta indicato con IS) come rapporto tra trasmissione luminosa e fattore solare (TL/FS). Hanno alto indice di selettivit\u00e0 materiali caratterizzati da alta trasparenza alla luce visibile e bassa propensione alla trasmissione di calore."}
{"id": "1530026", "revid": "123623531", "url": "https://it.wikipedia.org/wiki?curid=1530026", "title": "Lisa Stansfield", "text": "Biografia.\nLisa nasce a Manchester da Marion e Keith Stansfield ed ha due sorelle, Karen e Suzanne. Si trasferisce con la famiglia a Heywood nel 1976 ed a Rochdale nel 1977, diplomandosi in seguito alla \"Siddal Moor Sports College\".\nCrescendo, ascolta la musica soul preferendo il canto di Diana Ross e di the Supremes, apprezzando tra i suoi favoriti anche Barry White e Marvin Gaye.\nNel 1980 vince la competizione musicale \"Search for a Star\" tenutosi al nightclub \"Talk of the Town\" e nel 1981 realizza il suo primo singolo intitolato \"Your Alibis\" e pubblicato da Devil Records.\nNel 1982 partecipa allo spettacolo televisivo \"Bring Me the Head of Light Entertainment\" sul canale ITV Granada ed allo stesso tempo firma un contratto discografico con la Polydor Records.\nNel 1983 Johnnie Hamp produsse per la tv ITV Granada un documentario intitolato \"Born in the Sixties: Lisa Stansfield\" che raccontava il profilo dell'aspirante cantante (Lisa) includendo i suoi commenti e quelli dei familiari ed alcune canzoni da lei interpretate.\nNel 1987 sposa il designer italiano Augusto Grassi si trasferisce in Italia, paese da cui dopo il divorzio (avvenuto dopo quattro mesi), riparte per tornare in Inghilterra.\nNel mese di luglio del 1998 sposa il musicista (trombettista, tastierista elettronico e chitarrista) Ian Devaney, suo ex compagno di scuola, con cui ha sempre collaborato fin dall'inizio della sua carriera.\nCarriera musicale.\nL'inizio della carriera e il successo di classifica.\nDopo aver pubblicato, appena adolescente, diversi singoli, senza riscuotere successo - presentando, nello stesso periodo, anche un programma televisivo pop per bambini, \"Razzmatazz\", insieme ad Alistair Pirrie - \u00e8 diventata una star internazionale di rinomata fama (oltre che in \"Razzmatazz\", Stansfield compare anche in un altro spettacolo per bambini, \"The Krankies Klub\", nel 1983, insieme al comico Jimmy Cricket e alla band pop rock Rocky Sharpe and the Replays), mantenendo inalterato il forte accento di Heywood, tipico della zona di Rochdale, in cui \u00e8 nata (l'area fa parte oggi della contea inglese di Greater Manchester, ma allora si trovava nel Lancashire).\nNella musica tra il 1982 ed il 1983 pubblic\u00f2 i suoi tre singoli successivi The Only Way\", \"Listen to Your Heart\" e \"I Got a Feeling\", che furono poi pubblicati nell'album \"In Session\" uscito nel settembre del 1996.\nNonostante il modesto successo, con il singolo \"Jackie\", della band britannica di cui faceva parte all'inizio, i Blue Zone (assieme a Ian Devaney e Andy Morris), diventa una celebrit\u00e0 soltanto quando il gruppo house-dance dei Coldcut la invita a prestare la sua calda voce soul (contraddistinta da un falsetto unico, che, nelle note pi\u00f9 alte, acquista toni decisamente maschili) per il singolo \"People Hold On\", il suo primo vero successo di classifica, anche se condiviso con i due musicisti della band ospite.\nLa sua prima e finora unica Numero 1 solista nella classifica inglese, \"All Around the World\", del 1989, \u00e8 forse il suo brano pi\u00f9 noto al livello internazionale - sicuramente lo \u00e8 in Italia, assieme a \"Change\" e \"The Real Thing\", dove Stansfield ha conosciuto un successo commerciale discontinuo, pur ottenendo 10 hit, di cui 5 Top 10, con \"Change\" al Numero 2, \"All Around the World\" al Numero 3 e \"The Real Thing\" al Numero 4, forse dovuto al fatto che ha atteso fino al 2001 per realizzare la sua prima tourn\u00e9e italiana, promossa all'epoca di uno dei suoi album meno venduti, \"Face Up\". L'anno successivo, nel 1990, \"All Around the World\" raggiunge anche il Numero 3 nella classifica statunitense di Billboard. Altri successi dall'album di debutto, \"Affection\" sono \"This Is the Right Time\" (prodotta, in stile house music, dagli stessi Coldcut, insieme a Mark Saunders), \"Live Together\", \"What Did I Do to You\" e \"You Can't Deny It\" (quest'ultima ha riscosso grande successo anche negli USA). \"All Around the World\" \u00e8 passata alla storia come la prima canzone di una cantante solista bianca, di sesso femminile, a raggiungere il numero 1 nella classifica r'n'b di Billboard, raggiunto anche da \"You Can't Deny It\". \"Affection\" conquista il disco di platino negli Stati Uniti, vendendo cinque milioni di copie in totale in tutto il mondo e, nel 1990, Lisa Stansfield vince il Billboard Award e il suo primo BRIT Award (il Grammy britannico), entrambi come migliore artista esordiente. Nei due anni seguenti, ne vincer\u00e0 altri 2, entrambi come migliore artista femminile, mentre \"All Around the World\" otterr\u00e0, da sola, 3 riconoscimenti: l'ASCAP Award, nel 1991, come canzone pi\u00f9 trasmessa, e 2 Ivor Novello Awards (il primo, nel 1990, come migliore brano contemporaneo, e il secondo, di nuovo nel 1991, come migliore canzone internazionale).\nNel 1990, Stansfield partecipa anche, insieme a molti artisti famosi, al disco di beneficenza \"Red Hot + Blue\" (che, rendendo un tributo alle composizioni di Cole Porter, raccoglie fondi devoluti alla ricerca sull'AIDS). Nel brano \"Down in the Depths\", una delle poche interpretazioni, incluse nell'album, rimaste fedeli all'originale, Stansfield riesce a mostrare le sue inclinazioni swing e jazz. Inizia cos\u00ec l'abitudine, da parte di Stansfield, di offrire brani jazz a progetti paralleli o esterni alla sua carriera. \u00c8 stata probabilmente proprio questa sua evidente propensione per il genere a condurla nel ruolo di protagonista femminile per il film indipendente \"Swing\", del 1999, dove non solo ha recitato, ma ha anche composto e interpretato quasi tutte le canzoni della relativa colonna sonora (vedi l'album \"Swing\").\nNel 1991 e nel 1992, Stansfield vince due BRIT Awards consecutivi, come miglior artista solista femminile britannica. Il suo secondo album, \"Real Love\", non ottiene lo stesso successo del precedente \"Affection\". In ogni caso, produce 4 singoli che entrano tra i primi 40 nelle classifiche europee: \"Change\", \"All Woman\", \"Time to Make You Mine\" (accompagnata da un videoclip molto elaborato) e \"Set Your Loving Free\". \"Change\" (di cui sono stati realizzati due diversi videoclip, uno per il mercato europeo, pi\u00f9 concentrato sul look e su suggestivi paesaggi naturali, e l'altro per il mercato statunitense, pi\u00f9 attento a mettere in evidenza le sue doti di cantante, circondata dalla sua band) \u00e8 diventato da allora uno dei suoi classici, tuttora passato alle radio e nei principali centri commerciali internazionali. \"All Woman\" diventa invece il terzo singolo Numero 1 di Lisa nella classifica r'n'b di Billboard. Proprio grazie a questo successo, l'album ottiene il disco d'oro negli USA. \"All Woman\" appartiene al cosiddetto genere del \u00abkitchen sink soul\u00bb (letteralmente \"soul da lavello di cucina\"), pieno di pathos ed emozione dal punto di vista domestico femminile. Notevole la partecipazione al \"Freddie Mercury Tribute Concert\", dove interpreta \"These are the days of our lives\" con George Michael e \"I want to break free\" spingendo l'aspirapolvere, come nel video dei Queen.\nIl successo europeo.\nPer tutti gli anni novanta, continua a registrare brani soul di diversa intensit\u00e0, con spiccate influenze disco, staccandosi - lentamente, ma costantemente - dal genere della dance pi\u00f9 ballabile, per orientarsi invece verso il sottogenere, meno commerciale, della ballad, alla quale approder\u00e0 - progressivamente e definitivamente - con l'album eponimo, \"Lisa Stansfield\", pubblicato a ridosso del nuovo millennio. Nel 1992, intanto, registra un pezzo, intitolato \"Someday (I'm Coming Back)\", inserito nella colonna sonora pi\u00f9 venduta in assoluto, nella storia della musica del cinema, quella realizzata per il film \"The Bodyguard-Guardia del corpo\", con Whitney Houston e Kevin Costner,44 milioni di copie vendute! : la canzone sale fino al numero 10, nella classifica inglese dei singoli, all'inizio dell'anno successivo. Il suo terzo album, \"So Natural\", del 1993, genera altri tre singoli, di nuovo entrati nella Top 40 europea: la title-track \"So Natural\", \"In All the Right Places\" e \"Little Bit of Heaven\". Il lavoro, per\u00f2, non uscir\u00e0 mai negli USA: infatti la sua popolarit\u00e0 in America, \u00e8 in forte calo, e riprender\u00e0 quota soltanto a distanza di qualche anno, con il successivo lavoro a 33 giri del 1997. Il brano \"In All the Right Places\", incluso anche in un'altra colonna sonora, quella per il film intitolato \"Proposta indecente\", con Demi Moore e Robert Redford, \u00e8 l'ultimo pezzo scritto da Lisa e Ian Devaney insieme ad Andy Morris, ex Blue Zone e compagno di scuola dei due, co-responsabile del successo dei primi due long playing: il resto dell'album del 1993 \u00e8 infatti composto dalla collaudata coppia Stansfield/Devaney (nella vita e nel lavoro).\nIl suo quarto album, intitolato \"Lisa Stansfield\", del 1997, ottiene grandi riscontri in Europa, dove piazza due singoli nella Top Ten, \"People Hold On\" (ristampata in una versione dance, remixata dai Dirty Rotten Scoundrels) e \"The Real Thing\", e uno nella Top 40, \"Never Never Gonna Give You Up\", remake di un successo del 1973 di Barry White (da lei sempre indicato come suo maggiore ispiratore). Negli Stati Uniti l'album gode di una certa promozione nei circuiti nazionali, per poi attecchire maggiormente nei piccoli club e nelle grandi discoteche, dove i remix dance hanno pi\u00f9 successo. Non a caso, 4 singoli, \"Never Never Gonna Give You Up\", \"I'm Leavin\", \"Never Gonna Fall\" e il bootleg remix di \"People Hold On\", raggiungono il numero 1 nella classifica americana degli Hot Dance Club Play. Nel complesso, l'album non va oltre il numero 30 nella classifica hip-hop. Successivamente uscir\u00e0 un album di remix, comunemente conosciuto come \"Lisa Stansfield - The Remix Album\", ma di fatto intitolato \"Lisa Stansfield - The #1 Remixes (EP)\", che ricever\u00e0 riscontri, nelle discoteche e nei club, soprattutto negli USA dove viene spinto, dalla comunit\u00e0 dance stessa, fino a dominare, come accennato, la classifica statunitense nella relativa categoria.\nIl videoclip di \"Never Never Gonna Give You Up\", viene accusato da alcuni di essere utilizzato come specchietto per le allodole, con Stansfield di fatto nuda che passeggia per una via cittadina, comprandosi dei vestiti lungo il cammino. Il video viene passato soprattutto da VH1, che lo trasmette a rotazione continua, riservandogli il cosiddetto \u00abtrattamento pop-up\u00bb, che consiste nel sovraimprimere alle immagini della clip delle informazioni di vario genere, inscritte all'interno di rettangoli colorati che si aprono e poi si richiudono. Durante la promozione per il singolo di \"Never Never Gonna Give You Up\", Stansfield compare nello spettacolo della drag queen RuPaul (noto, in Italia, per un duetto con il celebre Elton John).\nL'album del 2001, \"Face Up\", riscuote meno successo, sfiorando appena la classifica e ricevendo pochissima pubblicit\u00e0. Il disco produce comunque due singoli interessanti, \"Let's Just Call It Love\" e \"8-3-1\", e, oltre a contenere brani pi\u00f9 in linea con il suo stile abituale, permette alla cantante di sperimentare nuovi sottogeneri di r'n'b, come il 2-step. Il marito della Stansfield, Ian Devaney, crea un arrangiamento per la ballad \"How Could You\", che mette in mostra il suo grande amore per Burt Bacharach. Nel Regno Unito, viene ufficialmente pubblicato soltanto il primo singolo, \"Let's Just Call It Love\".\nLa prima raccolta e il cambio di etichetta.\nDopo l'uscita di \"Face Up\", viene realizzata, nel 2003, la prima raccolta di successi, appropriatamente intitolata \"Biography - The Greatest Hits\", che vende parecchio, sia in Gran Bretagna che nel resto dell'Europa. A questo punto, Lisa Stansfield si separa dalla casa discografica che fino ad allora ha pubblicato tutti i suoi lavori, la Arista Records/BMG, ponendo fine a una collaborazione durata per ben diciotto anni. La cantante firma un nuovo contratto con la ZTT Records per il Regno Unito, e il primo album pubblicato per la piccola etichetta, intitolato \"The Moment\", esce nel 2004, prodotto da Trevor Horn, ben noto per aver lavorato con artisti come Seal, Grace Jones e i Frankie Goes to Hollywood. Il disco, distribuito nel resto dell'Europa dall'etichetta Edel International, contiene \"Treat Me Like a Woman\" e \"Easier\" (entrambe pubblicate come lati A di un unico singolo, cosiddetto \u00abdouble A side\u00bb) e \"If I Hadn't Got You\", una canzone scritta dal cantante, compositore, produttore e editore musicale inglese Chris Braide, insieme a Chris Difford, gi\u00e0 attivo come compositore all'interno del gruppo new wave britannico degli Squeeze, attivi negli anni settanta e negli anni ottanta, e riformatisi nel 2007. Nell'album, Stansfield si avventura per la prima volta su un terreno nuovo, caratterizzato da un genere musicale maggiormente orientato verso la pop music pi\u00f9 pura, con accenti a tratti quasi rock, concentrandosi, come sempre, sulle ballate romantiche. Tra l'altro, si tratta del primo lavoro a lungo respiro di cui Lisa e il marito Ian, assieme ai soliti collaboratori, non hanno scritto tutte le canzoni (solo 4 brani portano infatti la loro firma).\nNonostante il lavoro svolto da tutto il team, \"Face Up\", n\u00e9 l'album n\u00e9 i singoli promozionali riscuotono un gran successo. Alla fine, l'etichetta decide di abbinarla a \"Easier\". Per il resto, la promozione organizzata dalla ZTT si rivela piuttosto scarsa e deludente: l'etichetta pubblicizza l'album con un enorme manifesto soltanto nella zona di Greater Manchester, dove \u00e8 nata Stansfield, tralasciando del tutto la pubblicit\u00e0 a mezzo stampa e la promozione nei negozi di dischi. Alla fine di quello stesso anno, il 2004, la ZTT addirittura rompe il contratto con Lisa.\nNel 2005 \u00e8 stato pubblicato il suo primo DVD, in cui viene presentata la sua \"performance\" del 2003, al club Ronnie Scott's. In quello stesso 2003, la sua vecchia casa discografica, la Arista/BMG, in concomitanza con l'uscita della collection \"Biography - The Greatest Hits\", rimette in commercio l'intero \u00abback catalogue\u00bb di Lisa Stansfield, ripubblicando, sia separatamente che in un unico cofanetto, intitolato \"The Complete Collection\", i suoi primi 5 album di inediti di studio (da \"Affection\" a \"Face Up\"), nonch\u00e9 la colonna sonora del film \"Swing\" (quasi tutta realizzata, come si \u00e8 visto, dalla Stansfield con Devaney - non includendola per\u00f2 nel box). Gli album vengono rimessi in vendita in speciali edizioni deluxe in digipak, che, oltre alle originarie track listing, ovviamente rimasterizzate, contengono ciascuna una serie di interessanti bonus track, costituite per lo pi\u00f9 da lati B o brani pubblicati parallelamente ai vari album, ma, per un motivo o per un altro, mai inclusi su questi ultimi: \"Affection\", per esempio, comprende anche il primissimo grande successo della cantante, \"People Hold On\", che, di fatto, apparterrebbe al repertorio dei Coldcut, e infatti compariva sul loro album dell'epoca, mentre \"So Natural\", il lavoro del 1993, contiene anche \"Dream Away\", splendido duetto con Babyface (che ha scritto e cantato, tra l'altro, \"Take a Bow\" insieme a Madonna), realizzato in quello stesso anno, quando l'album era gi\u00e0 uscito sul mercato.\nNel gennaio 2010 appare ad un concerto privato nella citt\u00e0 di Bratislava, l'evento viene presentato tramite una sontuosa conferenza stampa che fa il giro del mondo.\nA settembre del 2011 \u00e8 la guest star della cena di gala organizzata ad Hong Kong per l'inaugurazione del nuovo atelier di Van Cleef, occasione durante la quale si esibisce per il pubblico rispolverando i suoi pi\u00f9 grandi successi.\nNel febbraio del 2014, dopo dieci anni di attesa, esce sul mercato discografico, sotto doppia etichetta \"Monkeynatra / Edel\", il settimo album studio di Lisa Stansfield intitolato semplicemente \"Seven\". L\u2019album, dopo una lavorazione durata circa un paio di anni, \u00e8 preceduto da una serie di concerti live in giro per l\u2019Europa. Seven \u00e8 prodotto come sempre dal marito Ian Devaney: per la Stansfield \u00e8 un ritorno alle sonorit\u00e0 di origine, con uno stile ispirato dai maestri del soul e del funky anni '70, ma si intuiscono anche influenze di altri lavori da lei stessa gi\u00e0 realizzati in carriera.\n\"Live in Manchester\" viene pubblicato ad agosto 2015 sotto etichetta earMusic ed \u00e8 il primo album live di Lisa, registrato il 7 settembre 2014 durante una tappa a Manchester del suo tour presso la Bridgewater Hall. La masterizzazione viene eseguita presso gli Abbey Road Studios di Londra.\nIl 6 aprile 2018 viene pubblicato Deeper, l'ottavo album da solista della cantante di Rochdale. Il nuovo lavoro \u00e8 prodotto dal marito Ian Devaney e dal percussionista Mark Cotgrove alias Snowboy. Everything \u00e8 scelto come singolo airplay, mentre Billionaire \u00e8 il primo singolo ufficiale accompagnato da relativo video. Il secondo singolo \u00e8 invece Never Ever, anch'esso abbinato ad un videoclip.\nLa carriera di attrice.\nPraticamente eclissatasi dal mondo della musica, Lisa Stansfield si \u00e8 concentrata sulla sua carriera di attrice, iniziata quando era ancora sotto contratto con la Arista/BMG. La cantante ha infatti preso parte, nel ruolo della protagonista femminile, al film del 1999, intitolato \"Swing\", insieme all'attore Hugo Speer, registrando, per la relativa colonna sonora, alcune cover di classici, appartenenti al genere swing, nonch\u00e9 alcuni inediti, scritti da lei stessa, nello stesso stile (vedi l'album \"Swing\").\nNonostante la volont\u00e0 di intraprendere una parallela carriera da attrice non sia ancora del tutto percepita dal grande pubblico, per la Stansfield la nuova sfida \u00e8 ora quella di proporsi a teatro e lo fa partecipando, dal 4 al 23 febbraio del 2002 presso l'Arts Theatre, nel West End di Londra, allo spettacolo intitolato \"The Vagina Monologues\". A suo fianco, per questo ciclo di spettacoli, sono presenti le brillanti attrici \"Anita Dobson\" e Cecilia Noble.\nGrazie agli accordi con l'emittente con ITV, per la Stansfield arriva il momento di affrontare il progetto Goldplated, cio\u00e8 una miniserie televisiva in otto episodi che fa il suo debutto su Channel4 nell'ottobre del 2006. Si racconta la storia dell'imprenditore John White, nella quale le vicende legate al business s\u2019intrecciano con quelle della vita personale. Lisa, nel ruolo di Trinny Jamieson, appare in due episodi, precisamente in The Charity Dinner e The Funeral.\nNel 2007, \u00e8 protagonista dell'episodio intitolato Ordeal by Innocence, nella serie TV \"Miss Marple\" nei panni di Mary Durrant.\nSuccessivamente, \u00e8 entrata nel cast di \"The Edge of Love\" nel ruolo di Ruth Williams.\nAlla fine di dicembre dello stesso anno, partecipa a \"Quest for a Heart\", lungometraggio di animazione in cui Lisa doppia uno dei personaggi (l'elfo Millie) e canta la canzone principale intitolata appunto \"Quest for a heart\" (una delle ultime canzoni ufficiali incise da Lisa Stansfield), non inclusa nella colonna sonora realizzata dal musicista finnico Tuomas Kantelinen.\nNel 2009 interpreta se stessa nel cortometraggio di Nick Mead (lo stesso di Swing) intitolato \"Dean street Shuffle\".\nNel 2012 partecipa al film indipendente \"Northern Soul\" di Elaine Constantine nel ruolo di \"mamma\"."}
{"id": "1530031", "revid": "26601", "url": "https://it.wikipedia.org/wiki?curid=1530031", "title": "Terza categoria", "text": ""}
{"id": "1530033", "revid": "287204", "url": "https://it.wikipedia.org/wiki?curid=1530033", "title": "Matera DOC", "text": "Zona di produzione.\nLa zona di produzione dei vini Matera \u00e8 il territorio della provincia di Matera; le uve possono essere prodotte in vigneti coltivati fino alla quota massima di 700 m slm.\nCaratteristiche del prodotto.\nLa denominazione di origine controllata Matera \u00e8 riservata ai seguenti vini:\nI vini a denominazione di origine controllata \"Matera\", elaborati secondo pratiche tradizionali in recipienti di legno, possono essere caratterizzati da lieve sentore di legno.\nCome si produce.\nIl disciplinare di produzione stabilisce che i vini suddetti devono essere ottenuti dalle uve prodotte dai vigneti aventi, nell'ambito aziendale, la seguente composizione ampelografica:"}
{"id": "1530038", "revid": "599013", "url": "https://it.wikipedia.org/wiki?curid=1530038", "title": "Philip Noel-Baker", "text": "\u00c8 stato un mezzofondista di ottimo livello avendo vinto un argento nei 1500 metri piani alle Olimpiadi del 1920. Grazie al suo impegno in favore del disarmo mondiale, ricevette nel 1959 il Premio Nobel per la pace."}
{"id": "1530043", "revid": "1305772", "url": "https://it.wikipedia.org/wiki?curid=1530043", "title": "Dominique Pire", "text": "Frate domenicano, grazie al suo lavoro a favore dei rifugiati nel secondo dopoguerra, ha ricevuto il Premio Nobel per la pace nel 1958.\nBiografia.\nPire prese i voti nel 1932 e studi\u00f2 teologia e scienze sociali al Pontificio Istituto Internazionale \"Angelicum\" a Roma. Dopo aver conseguito il dottorato in teologia nel 1934 torn\u00f2 nel convento di La Sarthe, a Huy, in Belgio dove si impegn\u00f2 nell'aiutare le famiglie pi\u00f9 povere.\nDurante la seconda guerra mondiale partecip\u00f2 attivamente alla resistenza aiutando alcuni piloti Alleati a entrare in Belgio. Per il suo impegno, dopo la fine del conflitto, ricevette numerose medaglie e riconoscimenti.\nNel 1949 inizi\u00f2 a studiare il problema dei rifugiati, che descrisse nel libro \"Du Rhin au Danube avec 60 000 D.P.\" e fond\u00f2 un'organizzazione per aiutarli.\nDopo aver vinto il Premio Nobel per la Pace, Pire contribu\u00ec alla nascita di un'universit\u00e0 della pace. Essendo convinto che la pace fosse irraggiungibile senza eliminare la povert\u00e0, fond\u00f2 anche un'organizzazione non governativa, \u201cIsole di Pace\u201d, per lo sviluppo delle aree rurali nei paesi in via di sviluppo come l'India o il Bangladesh."}
{"id": "1530048", "revid": "204012", "url": "https://it.wikipedia.org/wiki?curid=1530048", "title": "Propranolo", "text": ""}
{"id": "1530051", "revid": "62339", "url": "https://it.wikipedia.org/wiki?curid=1530051", "title": "Colubro di Esculapio", "text": ""}
{"id": "1530055", "revid": "204012", "url": "https://it.wikipedia.org/wiki?curid=1530055", "title": "Labetololo", "text": ""}
{"id": "1530059", "revid": "62339", "url": "https://it.wikipedia.org/wiki?curid=1530059", "title": "Finocchio di mare", "text": ""}
{"id": "1530061", "revid": "729019", "url": "https://it.wikipedia.org/wiki?curid=1530061", "title": "Torsione di punta", "text": "La torsione di punta \u00e8 un particolare tipo di tachicardia ventricolare, caratterizzata da complessi QRS che variano progressivamente in ampiezza e morfologia, dando l'impressione di oscillare intorno all'isoelettrica.\nEziologia.\nLe cause di tale aritmia sono diverse, anche se spesso insorgono in corso di ischemia cardiaca: \nLa frequenza ventricolare altissima causa sincope.\nTerapie.\nIl trattamento \u00e8 acuto ed \u00e8 mirato alla normalizzazione della frequenza ventricolare e conversione del ritmo con lidocaina, risolvendo le cause che la determinano, oppure utilizzando la defibrillazione qualora vi sia il passaggio in fibrillazione ventricolare. "}
{"id": "1530062", "revid": "36426", "url": "https://it.wikipedia.org/wiki?curid=1530062", "title": "Chiesa di San Nicola (Castel del Giudice)", "text": "La chiesa parrocchiale di San Nicola \u00e8 sita a Castel del Giudice in provincia di Isernia. Si trova nel cuore del centro storico. \nStoria e descrizione.\nLa chiesa risale al XV-XVI secolo. Nel corso del XIX secolo \u00e8 stata ampiamente rifatta negli esterni, in stile neoclassico rurale, in blocchi di pietra a vista, portale architravato, campanile a torre quadrangolare. \nL'interno barocco \u00e8 a 3 navate separate da pilastri squadrati e spoglie di pitture escluse le sole cupole.\nI pilastri sono sormontati da capitelli con stucchi dorati.\nNell'edicola dietro l'altare vi \u00e8 una statua di San Nicola di Bari.\nL'edicola \u00e8 affiancata da due colonne sorreggenti una pseudo-tettoia a mo' di protezione per la statua (sopra vi \u00e8 una vetrata policroma, se quest'ultima viene aperta, l'acqua piovana che entrerebbe potrebbe danneggiare la statua).\nL'altare \u00e8 in marmo policromo e dorature.\nIl campanile consta di 4 campane ed \u00e8 stato completamente ricostruito negli anni cinquanta.\nLe vetrate della navata centrale raffigurano le 3 virt\u00f9 teologali.\nIl 7 ottobre 1984 la chiesa fu colpita da un terremoto, quello della Val Comino nel Lazio. Susseguentemente la chiesa fu chiusa al pubblico 2 giorni dopo.\nL'edificio fu riaperto al pubblico solamente 14 anni dopo."}
{"id": "1530066", "revid": "122880", "url": "https://it.wikipedia.org/wiki?curid=1530066", "title": "Extrasistole ventricolare", "text": ""}
{"id": "1530070", "revid": "450700", "url": "https://it.wikipedia.org/wiki?curid=1530070", "title": "Blocco seno-atriale", "text": ""}
{"id": "1530081", "revid": "450700", "url": "https://it.wikipedia.org/wiki?curid=1530081", "title": "Tachicardia parossistica sopraventricolare", "text": ""}
{"id": "1530082", "revid": "228587", "url": "https://it.wikipedia.org/wiki?curid=1530082", "title": "Jacobus Gallus", "text": "Visse e lavor\u00f2 in Moravia e in Boemia durante gli ultimi dieci anni della sua vita.\nBiografia.\nGallus nacque nel 1550 come Jakob Petelin a Reifnitz in Carniola (oggi Ribnica, Slovenia). Us\u00f2 la forma latina del suo nome, alla quale spesso aggiungeva l'aggettivo \"Carniolus\", in onore alla sua terra nativa.\nGallus lasci\u00f2 la Slovenia quand'era ancora giovane, fu probabilmente istruito in un monastero cistercense, e viaggi\u00f2 in Austria, Boemia, Moravia, e Slesia. Per qualche tempo visse nell'abbazia di Melk, situata nella Bassa Austria. Fu membro della cappella di corte di Vienna nel 1574, e fu maestro di cappella (\"Kapellmeister\") del vescovo di Olomouc, tra il 1579 (o 1580) ed il 1585. Dal 1585 fino alla sua morte, lavor\u00f2 a Praga come organista nella chiesa di San Giovanni na Z\u00e1bradl\u00ed. Mor\u00ec il 18 luglio 1591 a Praga.\nOpere.\nLa sua opera maggiore \u00e8 l\"'Opus musicum\" del 1577, una collezione divisa in sei parti di 374 mottetti che riuscivano a soddisfare le esigenze della pratica musicale dell'intero anno liturgico. Il mottetto \"O magnum mysterium\" proviene dal primo volume (stampato nel 1586), il quale contiene i brani per il periodo che va dalla prima domenica di Avvento fino alla Settuagesima, ed \u00e8 stato scritto per 8 voci, mostrando chiare evidenze dell'influenza dello stile policorale veneziano, con l'uso della tecnica del \"coro spezzato\".\nIl suo stile eclettico riusciva a fondere l'arcaico con il moderno di allora: usava raramente la tecnica del \"cantus firmus\", e preferiva la nuova \"maniera\" policorale veneziana, ma allo stesso tempo utilizzava le precedenti tecniche imitative. Alcuni suoi passaggi cromatici preannunciavano il declino della modalit\u00e0; il suo mottetto a 5 voci \"Mirabile mysterium\" contiene cromatismi degni di Carlo Gesualdo da Venosa. Componeva spesso utilizzando lo stile del madrigale, ma allo stesso tempo riusciva a creare un semplice \"Ecce quomodo moritur justus\", che pi\u00f9 tardi fu utilizzato da H\u00e4ndel per il suo \"Funeral anthem for Her Most Sacred Majestry Queen Caroline - HWV 264\", dal quale poi Mozart si ispir\u00f2 per l\"'Introitus\" del suo celeberrimo Requiem.\nPubblic\u00f2, sempre a Praga, anche 16 delle sue 20 messe.\nTra le sue opere si devono anche ricordare un centinaio di madrigali su testo latino pubblicati nella raccolta \"Harmoniae morales\" (Praga, tra il 1589 e il 1590), e \"Moralia\" (Norimberga, postumo, del 1596)"}
{"id": "1530083", "revid": "827882", "url": "https://it.wikipedia.org/wiki?curid=1530083", "title": "Find Your Way", "text": "Find Your Way \u00e8 l'album d'esordio della cantante inglese Gabrielle, uscito nel 1993. Dall'album \u00e8 stato estratto il popolare singolo \"Dreams\", numero uno in diversi paesi del mondo."}
{"id": "1530084", "revid": "14691", "url": "https://it.wikipedia.org/wiki?curid=1530084", "title": "Governatorato di Kafr el Shei", "text": ""}
{"id": "1530088", "revid": "14691", "url": "https://it.wikipedia.org/wiki?curid=1530088", "title": "Governatorato di Kafr el Sheikh", "text": ""}
{"id": "1530097", "revid": "124742612", "url": "https://it.wikipedia.org/wiki?curid=1530097", "title": "Ventriloquo", "text": " \nIl ventriloquo \u00e8 una persona in grado di emettere una o pi\u00f9 voci senza muovere i muscoli facciali, illudendo lo spettatore che la voce sia emessa da qualcos'altro, ad esempio un pupazzo.\nCaratteristiche.\nL'arte del ventriloquo (detta il \"ventril\u00f2quio\", o la \"ventriloqu\u00eca\") \u00e8 stata spesso erroneamente associata all'arte di parlare con il diaframma. Il ventriloquio \u00e8 per\u00f2 un'illusione: l'artista sostituisce tutte quelle consonanti (dentali, bilabiali, eccetera) che non possono essere pronunciate senza un evidente movimento facciale con suoni simili che non richiedono alcun movimento della bocca. Utilizzando un pupazzo con bocca mobile, il ventriloquo contribuisce a distogliere l'attenzione dal suo viso, dando l'impressione che sia il pupazzo a parlare.\nStoria.\nLa ventriloquia, attualmente, \u00e8 solo un'arte dello spettacolo, ma in passato era associata a funzioni e significati rituali, essendo utilizzata, ad esempio, da stregoni e sciamani, quale medium in grado di permettere la rivelazione dalla sfera divina o ultrasensibile, veicolandone il messaggio e permettendo, ad esempio, la divinazione. La tecnica divinatoria basata sulla ventriloqu\u00eca si definisce gastromanzia. Le tecniche del ventriloquio si prestavano anche come mezzo truffaldino offerto a praticanti senza scrupoli per ottenerne soldi attraverso l'inganno a danno della credulit\u00e0 dei propri interlocutori.\nTutte queste implicazioni potevano conferire all'arte del ventriloquo un certo rilievo sociale ed economico. Un famoso ventriloquo (engastrimita), nell'antica Grecia, fu Euricle di Atene, praticante della gastromanzia, citato da Platone e Aristofane.\nProprio le implicazioni economiche della sua arte spiegano come egli possa essere giunto al punto di fondare una vera e propria scuola.\nCultura di massa.\nNella cultura di massa, alcuni ventriloqui hanno raggiunto notevole notoriet\u00e0 sfruttando le potenzialit\u00e0 del mezzo televisivo, ad esempio Jos\u00e9 Luis Moreno con il pupazzo Rockfeller, e l'americano Jeff Dunham.\nIn Italia tra i ventriloqui pi\u00f9 famosi vi sono Pietro Ghislandi e Samuel Barletti. L'attore Raffaele Pisu non agiva come ventriloquo con il suo popolare pupazzo Provolino negli anni 60-70. Egli, infatti, animava il personaggio ma la voce era fuori campo (dapprima di Oreste Lionello e poi di Franco Latini).\nAl i ventriloqui pi\u00f9 attivi in Italia sono Andrea Fratellini, Nicola Pesaresi, Andrea Radicchi, Samuel Barletti, Dante Cigarini e Daniele Contu."}
{"id": "1530098", "revid": "1543377", "url": "https://it.wikipedia.org/wiki?curid=1530098", "title": "Louise Glover", "text": "All'et\u00e0 di diciassette anni \u00e8 stata una delle finaliste regionali di Miss Gran Bretagna, e due anni dopo ha rappresentato la Gran Bretagna al concorso Miss Terra 2002.\n\u00c8 apparsa sulla copertina di \"Playboy Vixens\" nel gennaio 2006, nella \"Top 100 Sexiest Playboy Models\" 2006 special edition ed ha vinto l'edizione speciale di Playboy: Model of the Year 2006;"}
{"id": "1530099", "revid": "13297754", "url": "https://it.wikipedia.org/wiki?curid=1530099", "title": "Ventriloquio", "text": ""}
{"id": "1530100", "revid": "365417", "url": "https://it.wikipedia.org/wiki?curid=1530100", "title": "Tumori neuroendocrini", "text": "I tumori neuroendocrini sono neoplasie che originano dalle cellule del cosiddetto sistema neuroendocrino diffuso (SNED). \nIl concetto di sistema neuroendocrino diffuso deriva dall'evoluzione del precedente concetto di sistema APUD (Amine Precursor Uptake and Decarboxylation) formulato da A.G.E. Pearse nel 1968. Il sistema neuroendocrino \u00e8 costituito da cellule che hanno sia le caratteristiche tipiche delle cellule endocrine, che producono gli ormoni, sia quelle tipiche delle cellule nervose. Le cellule neuroendocrine sono presenti in tutto l'organismo e, nei diversi organi, svolgono funzioni specifiche come regolare il flusso di aria nei polmoni o la velocit\u00e0 del cibo nel tratto gastrointestinale.\nRappresentano un gruppo eterogeneo di tumori a differente grado di differenziazione e malignit\u00e0, caratterizzate da peculiari caratteristiche biologiche che permettono specifiche strategie di diagnosi e terapia.\nStoria.\nLa prima descrizione di un tumore neuroendocrino nella letteratura scientifica si deve a Sigrifid Oberndorfer che nel 1907 pubblic\u00f2 la prima descrizione di un tumore neuroendocrino, caratterizzato da bassa aggressivit\u00e0 clinica che denomin\u00f2 pertanto carcinoide per distinguerlo dai gi\u00e0 conosciuti e pi\u00f9 aggressivi carcinomi dell'intestino (voce bibliografica 1).\nEpidemiologia e fattori di rischio.\nI tumori neuroendocrini sono relativamente rari, anche se il numero di nuovi casi/anno (incidenza) ha registrato un constante incremento negli ultimi tre decenni raggiungendo circa 16 nuovi casi ogni 100000 persone ogni anno. Possono essere associati a sindromi genetiche come la Neoplasia endocrina multipla di tipo 1 o 2, oppure alla Sindrome di von Hippel-Lindau.\nTipologie.\nIn base all'aspetto delle cellule tumorali al microscopio, i tumori neuroendocrini si possono suddividere in:\nIn base alle caratteristiche cliniche si possono invece suddividere in:\nUn'ulteriore suddivisione pu\u00f2 inoltre essere fatta in base all'organo o al tipo di cellule interessate in:\nI tumori neuroendocrini possono comunque colpire altri organi quali cistifellea, Vie biliari, Ovaia, testicolo, Vescica urinaria, prostata, rene e anche l'occhio.\nSintomi.\nSpesso i tumori neuroendocrini restano per molto tempo completamente asintomatici portando cos\u00ec a ritardi nella diagnosi. In altri casi invece i sintomi sono aspecifici e correlati ad altre patologie non oncologiche.\nIn generale i sintomi dipendono dall'organo coinvolto e dalle sostanze biologicamente attive che il tumore produce (ad esempio serotonina, insulina, adrenalina e istamina).\nTra i sintomi comuni si riscontrano ipertensione, mal di testa, febbre, sudorazione, vomito, cambiamento delle abitudini intestinali e urinarie, sudorazione profusa, tachicardia, iperglicemia, ipoglicemia, diarrea, perdita dell'appetito, diminuzione o aumento del peso corporeo, Esantema, tosse persistente, arrossamenti della pelle, aumento della frequenza cardiaca e difficolt\u00e0 respiratorie.\nDiagnosi.\nLa diagnosi di tumore neuroendocrino \u00e8 per tutti i medici molto difficile, ma come per tutte le malattie la visita diretta \u00e8 il primo e fondamentale passo.\nPer la diagnosi dei tumori neuroendocrini possono essere di utilit\u00e0 clinica la determinazione dell'acido vanilmandelico nelle urine delle 24 ore o le pi\u00f9 specifiche catecolamine urinarie o la ricerca dei loro metaboliti (metanefrine) nel sospetto di feocromocitoma ed il dosaggio dell'acido 5-idrossi-indolo-acetico (5-HIAA) sempre nelle urine nei casi associati a sindrome da carcinoide. Tra i markers circolanti aspecifici il pi\u00f9 utilizzato nella pratica clinica \u00e8 il dosaggio della Cromogranina A circolante. \n\u00c8 inoltre, possibile avvalersi anche della ricerca di altri marcatori neuroendocrini circolanti quali l'enolasi neurono specifica (NSE) utile tuttavia solamente nel follow up del microcitoma polmonare e del neuroblastoma. Sono utilizzabili inoltre alcuni markers neuroendocrini specifici circolanti per individuare l'ipersecrezione da parte del tumore, come l'insulina, il glucagone, la gastrina, il VIP, la somatostatina.\nIn campo diagnostico sono molto utili anche le tecniche per immagini (Tomografia Computerizzata, TC e Risonanza Magnetica, RM) che possono permettere di individuare la sede del tumore primitivo, i rapporti che tali neoplasie contraggono con i tessuti circostanti e le eventuali localizzazioni metastatiche.\nSono disponibili alcune specifiche tecniche medico-nucleari, come l'Octreoscan e la PET con il Ga68-DOTATOC o DOTATATE, che utilizzano sostanze che presentano un'elevata affinit\u00e0 per il tessuto neuroendocrino analoghi della somatostatina radiomarcati.\nQueste metodiche sono utilizzabili per la diagnosi, la stadiazione e il follow-up di tali neoplasie.\nClassificazione.\nIl sistema classificativo viene periodicamente aggiornato dall'organizzazione Mondiale della Sanit\u00e0, (W.H.O.) e pubblicato su specifici volumi, denominati \"Blue Book\"\nTerapia.\nPer la cura dei tumori neuroendocrini \u00e8 di fondamentale importanza rivolgersi a centri altamente specializzati nei quali sia possibile stabilire una terapia personalizzata con approccio multidisciplinare. \nIl primo approccio terapeutico \u00e8, ove possibile, chirurgico. Qualora questo non sia possibile oppure non possa essere radicale, sono state sviluppate per i tumori neuroendocrini specifiche terapie biologiche o \"target\".\nNelle forme ben differenziate possono essere inoltre utilizzate terapie loco-regionali quali la embolizzazione, radiofrequenze, microonde, radioembolizzazione od in casi estremamente selezionati il trapianto di Fegato. La chemioterapia e la radioterapia rappresentano invece le terapie di scelta nelle forme scarsamente differenziate, anche se recentemente sta proponendosi il ruolo della \"immunoterapia\", recentemente approvato da EMA ed FDA per il trattamento del Carcinoma a cellule di Merkel, un tumore neuroendocrino particolarmente aggressivo della cute.\nLo studio scintigrafico o PET dell'espressione dei recettori per la somatostatina consente anche di trattare le lesioni captanti i radiofarmaci diagnostici con un'alta dose di radiazioni, somministrata utilizzando le stesse molecole marcate con isotopi beta emittenti al posto del Gallio-68 (emittente positroni). Tale approccio e definito \"teranostico\" ed ha dimostrato su uno studio condotto su 500 pazienti un netto incremento delle risposte terapeutiche e della sopravvivenza."}
{"id": "1530104", "revid": "106456", "url": "https://it.wikipedia.org/wiki?curid=1530104", "title": "San Filippo d'Agira", "text": ""}
{"id": "1530106", "revid": "827882", "url": "https://it.wikipedia.org/wiki?curid=1530106", "title": "Gabrielle (album)", "text": "Gabrielle \u00e8 il secondo album dell'omonima cantante inglese, uscito nel 1996."}
{"id": "1530109", "revid": "106456", "url": "https://it.wikipedia.org/wiki?curid=1530109", "title": "Filippo d'Agira", "text": ""}
{"id": "1530110", "revid": "13297780", "url": "https://it.wikipedia.org/wiki?curid=1530110", "title": "L'innominato", "text": ""}
{"id": "1530111", "revid": "256896", "url": "https://it.wikipedia.org/wiki?curid=1530111", "title": "FUAN", "text": ""}
{"id": "1530112", "revid": "339392", "url": "https://it.wikipedia.org/wiki?curid=1530112", "title": "Menufia", "text": ""}
{"id": "1530117", "revid": "14691", "url": "https://it.wikipedia.org/wiki?curid=1530117", "title": "Matruh", "text": ""}
{"id": "1530118", "revid": "713714", "url": "https://it.wikipedia.org/wiki?curid=1530118", "title": "Parco naturale regionale Monti Simbruini", "text": "Il parco naturale regionale dei Monti Simbruini \u00e8 un'area naturale protetta tra le pi\u00f9 grandi riserve naturali e parchi della Regione Lazio, con cime che raggiungono e superano i 2100 metri.\nOrigine del nome.\nIl nome \"Simbruini\" deriva dall'elocuzione latina \"sub imbribus\", traducibile con \"sotto le piogge\". Gi\u00e0 gli antichi latini, infatti, notarono l'abbondanza di precipitazioni in quest'area, in alcuni anni addirittura doppie rispetto alla media regionale.\nTerritorio.\nPosizione geografica.\nIl territorio del parco dei Monti Simbruini ricade su 7 comuni, a cavallo tra le provincie di Roma e Frosinone. I comuni interessati sono Cervara di Roma, Camerata Nuova, Subiaco, Jenne, Vallepietra, Trevi nel Lazio e Filettino. Il limite settentrionale della pi\u00f9 estesa area protetta della Regione Lazio combacia col confine della Regione Abruzzo, mentre a sud-ovest segue la cresta del monte Viglio, la vetta pi\u00f9 alta del Parco (2156 metri), per scendere poi verso \"Pratiglio S.Onofrio\" seguendone la vallata fino a \"Capodacqua\", zona a valle di Trevi nel Lazio. Da quel punto fino a Subiaco il confine corrisponde con il corso del fiume Aniene.\nGeomorfologia e idrogeologia.\nIl territorio \u00e8 di natura spiccatamente carsica: infatti, gli Appennini si sono formati all'inizio del Neogene, circa 20 milioni di anni fa, a causa dello \"scontro\" tra la placca eurasiatica e quella africana. Il successivo scivolamento della prima placca sotto la seconda provoc\u00f2 l'innalzamento della catena appenninica dal fondo della Tetide, il mare primordiale che fino ad allora la ricopriva. Il movimento di subduzione continua tuttora, ed \u00e8 la causa dell'intensa attivit\u00e0 vulcanica e sismica di tutta la fascia appenninica.\nLa fuoriuscita delle terre dal mare ebbe come una delle sue conseguenze il deposito sul terreno emerso di una enorme quantit\u00e0 di molluschi primordiali (come le rudiste), i cui gusci, ricchi di carbonato di calcio, decomponendosi crearono la roccia calcarea, permeabile e bianchissima, che costituisce praticamente tutto l'Appennino. D'altronde, non \u00e8 raro trovare incastonati nelle rocce appenniniche dei fossili di rudiste e di altri antichi abitanti della Tetide.\nQuesta tipologia di rocce, come gi\u00e0 detto, \u00e8 caratterizzata da una grande permeabilit\u00e0 e solubilit\u00e0, il che, sotto l'azione dell'erosione esercitata dalle precipitazioni meteoriche, ha determinato la creazione, nel sottosuolo appenninico e quindi anche dei Simbruini, di una fitta rete di grotte, canali e falde freatiche che conferiscono a quest'area la sua grande importanza relativamente all'approvvigionamento idrico di Roma e dintorni (di cui si dir\u00e0 appresso). \u00c8 tipico dei Simbruini incontrare ampi pianori in quota (\"Camposecco\", \"Campaegli\", \"Fondi di Jenne\", \"Campo della Pietra\"), che raggiungono i 500 ettari di superficie, e su cui si pu\u00f2 constatare l'abbondante presenza di \"buchi\" nel terreno che hanno la forma di grossi imbuti ovvero doline o inghiottitoi. La loro funzione \u00e8 il drenaggio delle acque meteoriche verso il sottosuolo.\nPer il resto, la maggior parte del Parco (molto oltre l'80%) \u00e8 ricoperta da fitti boschi e, data l'alta quota media, soprattutto da faggete. Il Parco ne ospita una tra le pi\u00f9 grandi (e pi\u00f9 intatte) d'Europa.\nAntropizzazione.\nUn'altra peculiarit\u00e0 del territorio dei Simbruini \u00e8 la scarsissima antropizzazione: su 30.000 ettari di superficie, escludendo il centro abitato di Subiaco che, pur essendo pi\u00f9 popoloso, si trova fuori dai confini del Parco, si contano circa 1800 abitanti (densit\u00e0 = 6 abitanti / km\u00b2). Tale numero oltretutto \u00e8 destinato a contrarsi ulteriormente nei prossimi anni perch\u00e9 sempre di pi\u00f9 i giovani in cerca di occupazione lasciano i propri paesini di origine per trasferirsi in altri posti (perlopi\u00f9 a Roma e sul litorale romano, principalmente ad Aprilia, Nettuno e Anzio). Negli ultimi 10 anni si \u00e8 riscontrato un calo medio del 15% della popolazione residente. Le aree naturali antropizzate pi\u00f9 note del parco sono Campaegli, Monte Livata e Camporotondo, quest'ultima localit\u00e0 situata esternamente all'area protetta in territorio marsicano.\nFlora.\nNel Parco si trovano estese aree boschive (soprattutto faggete) di alto e piccolo fusto, insieme a zone prative ancora destinate al pascolo, mentre sono presenti numerose specie vegetali; tra quelle arboree, spiccano la roverella, il carpino, il nocciolo, il castagno e il faggio, mentre specialmente sui versanti montuosi esposti a sud troviamo anche leccio e terebinto. Sono presenti anche specie vegetali poco frequenti quali l'acero montano, il sorbo degli uccellatori ed il tasso, pianta sempreverde molto rara appartenente alle specie protette.\nNelle zone montane la compattezza della macchia rende il sottobosco povero di specie ad esclusione di svariati tipi di funghi (tra i commestibili: porcini, prataioli, galletti e mazze di tamburo). Molto importanti, per la vita degli animali e per l'uomo, sono anche i frutti del sottobosco, quali il ribes alpino, il mirtillo rosso, i lamponi e le fragole.\nTra le essenze floreali, troviamo le caratteristiche orchidee, la genziana, il giglio e le viole, ma, pi\u00f9 in generale la ricchezza della flora dei Monti Simbruini \u00e8 documentata da studi botanici che hanno censito oltre mille specie vegetali.\nFauna.\nPer quanto riguarda la fauna presente sul territorio, \u00e8 documentata la presenza del lupo appenninico, (un branco di lupi, complice l'abbondante nevicata e le rigide temperature, \u00e8 stato avvistato fin dentro i centri abitati, come a Filettino nel febbraio del 2012) mentre ci sono stati sporadici avvistamenti dell'orso bruno marsicano, proveniente probabilmente dal vicino Parco nazionale d'Abruzzo, Lazio e Molise.\nSecondo il \"Piano di Azione per la Tutela dell'Orso bruno Marsicano\" (PATOM) del Ministrero dell'Ambiente, il parco e le sue aree limitrofe (Monti Ernici) sono in grado di ospitare la pi\u00f9 importante popolazione di orso marsicano dopo quella del Parco nazionale d'Abruzzo, Lazio e Molise, con 40-45 orsi, di cui 14 femmine adulte riproduttive.&lt;br&gt;\nGrazie ad un progetto di reintroduzione del cervo, nel 2008-09 sono stati liberati 50 esemplari.\nPresenti la volpe e il capriolo. In forte espansione \u00e8 soprattutto il cinghiale; probabile la presenza del gatto selvatico; si trovano anche piccoli carnivori, come la martora, la donnola, la faina e il tasso. \nTra gli uccelli notevole importanza ha l'aquila reale (specie nei pressi di Vallepietra) oltre al falco pellegrino (scelto come simbolo del parco) sulle pareti rocciose. Numerosi invece i rapaci di bosco come l'astore e lo sparviero, mentre tra i notturni predominano la civetta, il barbagianni e l'allocco.\nNei boschi di quercia e di faggio si pu\u00f2 facilmente udire il grido della ghiandaia (dalle caratteristiche piume azzurre) e della cornacchia, oltre al tambureggiare delle numerose specie di picchi.\nGli estesi boschi del Parco ospitano topolini selvatici, ghiri e scoiattoli ma anche ricci, istrici e rettili, come la vipera, il biacco, il saettone e due specie di bisce, quella dal collare e quella tessellata.\nNel fiume Aniene che attraversa il Parco si trovano, per la presenza di acque pulite e ossigenate, la caratteristica trota fario e quella d'allevamento, oltre al gambero di fiume. nei fontanili si rinviene la salamandrina dagli occhiali e varie specie di tritoni.\nSotto le pietre del letto del fiume e dei numerosi torrenti, \u00e8 possibile scorgere larve di plecotteri, efemerotteri e tricotteri, appartenenti alla classe degli insetti, indicatori di buona qualit\u00e0 delle acque."}
{"id": "1530122", "revid": "47767", "url": "https://it.wikipedia.org/wiki?curid=1530122", "title": "Inigo", "text": ""}
{"id": "1530124", "revid": "661526", "url": "https://it.wikipedia.org/wiki?curid=1530124", "title": "Conforto (disambigua)", "text": ""}
{"id": "1530125", "revid": "14691", "url": "https://it.wikipedia.org/wiki?curid=1530125", "title": "Al-Minya", "text": ""}
{"id": "1530126", "revid": "14691", "url": "https://it.wikipedia.org/wiki?curid=1530126", "title": "Governatorato di Minia", "text": ""}
{"id": "1530127", "revid": "256896", "url": "https://it.wikipedia.org/wiki?curid=1530127", "title": "FIDAS", "text": ""}
{"id": "1530129", "revid": "599013", "url": "https://it.wikipedia.org/wiki?curid=1530129", "title": "Chiesa di Santa Maria dell'Elemosina", "text": "La basilica collegiata santuario di Santa Maria dell'Elemosina \u00e8 la basilica principale di Biancavilla.\nHa ricevuto i titoli di \"primaziale del XIII vicariato\" (Biancavilla-S. M. di Licodia), di \"basilica minore pontificia\" dal 1970 (con bolla \"In Sanctissimam Cristi Matrem\" di papa Paolo VI) e di \"perinsigne collegiata\" dal 1746. Dal 1959 \u00e8 anche santuario mariano diocesano.\nStoria.\nLa costruzione della chiesa ebbe inizio con ogni probabilit\u00e0 tra la fine del Quattrocento e l'inizio del Cinquecento, subito dopo la fondazione della citt\u00e0 nel 1488. Non sappiamo quali fossero la forma e la tipologia della chiesa originaria, inizialmente dedicata a santa Caterina d'Alessandria, anche se \u00e8 lecito pensare che si trattasse di un edificio a croce greca con l'abside orientata ad est, secondo la tradizione bizantina. \u00c8 quindi molto probabile che l'attuale cappella di san Placido (patrono della citt\u00e0) fosse parte integrante dell'antica chiesa e che il transetto (o parte di esso) esistesse gi\u00e0 prima del Seicento.\nIl XVII secolo.\nL'edificio venne ampliato nel corso del Seicento con l'aggiunta delle tre attuali navate, allungate poi di altre tre campate nel Settecento. La chiesa raggiunse cos\u00ec le attuali dimensioni assumendo una pianta a croce latina. In questo stesso periodo il soffitto in legno fu sostituito dall'attuale volta a botte lunettata. Il prospetto, invece, venne ultimato solo alla fine dell'Ottocento, con la costruzione del monumentale campanile, opera del milanese Carlo Sada; la torre campanaria, con i suoi 50 m di altezza, \u00e8 la pi\u00f9 alta della provincia di Catania. La cupola, costruita e affrescata nella prima met\u00e0 dell'Ottocento, croll\u00f2 rovinosamente dopo soli tre mesi dall'inaugurazione (forse a causa di gravi difetti nella realizzazione) e da allora non venne pi\u00f9 ricostruita.\nDescrizione.\nIl grandioso interno della basilica \u00e8 a croce latina: le tre navate, riccamente ornate da stucchi dorati della fine del '700, sono separate da grandi pilastri su cui poggiano archi a tutto sesto; da questi pendono lampadari in vetro di Murano offerti come ex voto alla Madonna dell'Elemosina nella met\u00e0 del XIX secolo.\nLa navata maggiore \u00e8 conclusa dal presbiterio absidato, separato dal transetto tramite una balaustra in marmo. Nel coro sono collocati stalli lignei del 1740, decorati a bassorilievo. Dietro l'altare maggiore \u00e8 ospitato su una cantoria il grande organo a canne \"Serassi\", costruito nel 1863 da G. Puglisi.\nL'altare della Madonna dell'Elemosina.\nA destra dell'altare maggiore si apre la cappella absidata barocca dedicata alla Madonna dell'Elemosina, protettrice \"ab immemorabili\" della citt\u00e0, arricchita da marmi e stucchi dorati e chiusa da un'alta cancellata barocca in ferro battuto, con lampadari votivi in bronzo perennemente accesi. Nella cappella \u00e8 ospitato l'altare settecentesco,in marmi policromi scolpiti e intarsiati, che custodisce , ritenuta miracolosa. Dipinta su tavola in legno di cedro del Libano, l'icona risale probabilmente al XIV secolo ed appartiene a scuola greco-albanese. \u00c8 oggetto di venerazione ininterrotta sin dalla fine del XV secolo ed ha ricevuto il titolo di \"Custode delle genti dell'Etna\". In occasione delle feste di agosto e 4 ottobre la Madonna e il Bambino vengono rivestiti di un manto in argento lavorato a sbalzo, con corone in oro e pietre preziose e molti monili donati nel corso dei secoli come ex voto.\nA sinistra dell'altare maggiore si trova invece l'abside con l'altare del Santissimo Sacramento; l'altare fu modificato nel corso dei secoli \u00abma si presenta assai elegante e unitario nello stile\u00bb (F. Migneco, 1998).\nIl transetto.\nNel transetto sinistro si apre un grande portale in legno massiccio che d\u00e0 accesso alla cappella barocca dedicata a San Placido martire, Patrono della citt\u00e0 dal 1709. L'interno della cappella fu interamente affrescato nel XVIII secolo dal pittore Giuseppe Tamo da Brescia, con scene della vita del santo benedettino: particolarmente degne di nota le raffigurazioni del \"Martirio\" sopra l'ingresso e dell\"'Apoteosi del santo\" sulla volta.\nIl fastoso ed elaborato altare barocco racchiude, dietro una porta dorata, le reliquie e la settecentesca statua lignea di san Placido, portate in processione durante la festa patronale il 5 e 6 ottobre. L'altare \u00e8 coronato da putti che reggono i simboli abbaziali ed \u00e8 inquadrato da quattro colonne, le pi\u00f9 interne con base decorata a bassorilievo e fusto tortile, le pi\u00f9 esterne lisce.\nSulla parete destra della cappella di San Placido, sopra un elaborato altare in marmo, \u00e8 appesa una grande tela settecentesca, dipinta del Tamo da Brescia, raffigurante il compatrono della citt\u00e0 San Zenone affiancato da San Francesco e San Filippo Neri e, nella parte alta, l'immagine della Madonna dell'Elemosina all'interno di un ovale sorretto da angeli. Dietro la tela una nicchia riccamente affrescata ospita la cinquecentesca statua lignea del santo, in abiti spagnoli. Nella parete destra \u00e8 invece esposto un dipinto del Thit\u00e8 in cui sono rappresentati la Madonna con il Bambino affiancata da san Luigi Gonzaga e san Ignazio di Loyola. La cappella custodisce anche l'urna con il simulacro settecentesco del Cristo morto e un cereo ligneo tradizionalmente chiamato \"torcia\", entrambi portate in processione la sera del venerd\u00ec santo.\nLe navate.\nLungo le navate laterali della basilica si succedono altari sormontati da altre tele sei-settecentesche,una nicchia che custodisce il fonte battesimale, un'altra che racchiude il simulacro settecentesco di San Biagio, il grande altare della Sacra Famiglia, posto di fronte all'ingresso della cappella di San Placido, e l'altare che ospita il \"Crocifisso\" ligneo, opera settecentesca del canonico Portale.\nLa sacrestia.\nNella sacrestia, risalente al XVIII secolo, si conservano i ritratti dei prevosti della collegiata e il tesoro, che comprende molti preziosi oggetti di arte sacra:\nIl Capitolo Collegiale e le Congregazioni.\nIl santuario \u00e8 ancora oggi sede del capitolo della collegiata, anche se il numero degli appartenenti si \u00e8 notevolmente ridotto infatti in origine i canonici del Capitolo erano 40.\nLe Congregazioni.\nNella basilica ha anche sede l'Arciconfraternita del SS. Sacramento (la pi\u00f9 antica della citt\u00e0), l'Associazione \"Maria SS. dell'Elemosina\" (di diritto diocesano) e il \"Circolo S. Placido\"."}
{"id": "1530133", "revid": "767487", "url": "https://it.wikipedia.org/wiki?curid=1530133", "title": "Rise (album Gabrielle)", "text": "Gabrielle \u00e8 il terzo album della cantante inglese Gabrielle, uscito nel 1999.\nSeconda versione.\nIl 30 aprile 2001, la Go Beat ha ripubblicato \"Rise\" nel Regno Unito con sei nuove tracce:"}
{"id": "1530134", "revid": "110157", "url": "https://it.wikipedia.org/wiki?curid=1530134", "title": "Chiesa di Santa Maria del Rosario (Biancavilla)", "text": "La chiesa di Santa Maria del Rosario \u00e8 una delle chiese maggiori di Biancavilla dopo la basilica.\nUbicata sul lato sud di piazza Roma sul fianco della chiesa madre, la seicentesca chiesa del Rosario con la sua mirabile facciata costituisce, assieme alla basilica e ai palazzi limitrofi, il centro monumentale di maggior rilievo artistico della citt\u00e0.\nDescrizione.\nLa grandiosa facciata barocca \u00e8 opera di Carlo Sada, composta da gigantesche colonne che coronano il portale d'ingresso e da un campanile che si innesta sul secondo ordine della facciata, ai lati del quale stanno due angeli oranti, inginocchiati di fronte alla maestosa statua della \"Vergine del Rosario\" che giganteggia all'interno della cella campanaria, conclusa da un cupolino maiolicato.\nLa navata.\nL'interno della chiesa si presenta ad un'ampia navata senza transetto, del pi\u00f9 puro stile barocco settecentesco, con grandi colonne corinzie adornate di stucchi rappresentanti foglie d'acanto, che separano gli altari policromi di scuola messinese.\nL'altare.\nSul primo altare di destra \u00e8 posta la statua del \"Cristo alla Colonna\", opera lignea dell'artista locale Sac. Placido Portale, vissuto a cavallo tra fine Seicento e Settecento. Il simulacro \u00e8 tra i pi\u00f9 antichi protagonisti della processione serale del venerd\u00ec santo biancavillese. Un tempo a partecipare erano solo tre statue (da qui \"i Tri Misteri\"\"): il \"Cristo alla Colonna\", l\"'Ecce Homo\" ed il \"Cristo morto\".\nLa confraternita.\nCustodi da sempre del \"Cristo alla Colonna\" sono i confrati dell'Arciconfraternita M. SS. del Rosario. La confraternita fondata il 12 gennaio 1682 \u00e8 ancora oggi attiva nella chiesa del Rosario con circa ottanta associati."}
{"id": "1530138", "revid": "1305772", "url": "https://it.wikipedia.org/wiki?curid=1530138", "title": "Dominus", "text": ""}
{"id": "1530143", "revid": "599013", "url": "https://it.wikipedia.org/wiki?curid=1530143", "title": "Chiesa di Santa Maria Annunziata (Biancavilla)", "text": "La chiesa di Santa Maria Annunziata \u00e8 un edificio religioso edificato all'inizio del XVII secolo ed \u00e8 una delle chiese maggiori di Biancavilla.\nLa chiesa sorge sul lato dell'omonima piazza, dove il quartiere storico che la circonda \u00e8 il pi\u00f9 antico dopo quello della chiesa matrice della Madonna dell'Elemosina.\nStoria.\nVenne edificata come una tra le 15 chiese dedicate alla Madonna dagli antichi coloni albanesi.\nIl primo nucleo della chiesa risale ai primi del Seicento, e venne notevolmente ingrandita nella prima met\u00e0 del Settecento con il prolungamento della navata centrale e la costruzione del transetto e delle navate laterali. Queste nello stesso periodo vennero interamente affrescate dal pittore Giuseppe Tamo da Brescia.\nI restauri.\nL'ultimo intervento di restauro si effettu\u00f2 nel 1907, quando, su disegno di Carlo Sada, fu addossato all'antica facciata l'attuale prospetto barocco a tre ordini.\nIn origine la chiesa era completamente affrescata, anche sui pilastri delle navate.\nLa volta.\nL'aspetto attuale \u00e8 il risultato di stratificazioni e di interventi che vennero attuati per circa quattro secoli. Le pitture vennero riparate con calce e gesso e ne vennero risparmiati solo i meravigliosi affreschi della volta centrale, del transetto, del presbiterio e delle cappelle laterali.\nA tali, sono stati di recente sottoposti accurati restauri che hanno permesso di riportarli all'antico splendore.\nNella chiesa sono custoditi, oltre a pregevolissimi quadri del Seicento, alcuni simulacri, di cui il pi\u00f9 importante e prezioso \u00e8 sicuramente quello settecentesco dell\"'Ecce Homo\" , portato in processione la sera dei \"Tri Misteri\"."}
{"id": "1530144", "revid": "287204", "url": "https://it.wikipedia.org/wiki?curid=1530144", "title": "Ordo\u00f1o", "text": ""}
{"id": "1530148", "revid": "827882", "url": "https://it.wikipedia.org/wiki?curid=1530148", "title": "Dreams Can Come True, Greatest Hits Vol. 1", "text": "Dreams Can Come True, Greatest Hits Vol. 1 \u00e8 il primo \"Greatest Hits\" della cantante inglese Gabrielle. Ha conquistato quattro dischi di platino in Inghilterra."}
{"id": "1530149", "revid": "287204", "url": "https://it.wikipedia.org/wiki?curid=1530149", "title": "Ordono", "text": ""}
{"id": "1530150", "revid": "19580", "url": "https://it.wikipedia.org/wiki?curid=1530150", "title": "Helsingin Kaupungin Liikennelaitos", "text": ""}
{"id": "1530152", "revid": "697352", "url": "https://it.wikipedia.org/wiki?curid=1530152", "title": "Otradnoe", "text": ""}
{"id": "1530154", "revid": "59645", "url": "https://it.wikipedia.org/wiki?curid=1530154", "title": "Barnaby Ross", "text": ""}
{"id": "1530162", "revid": "110157", "url": "https://it.wikipedia.org/wiki?curid=1530162", "title": "Voskresensk", "text": "Voskresensk \u00e8 una cittadina della Russia europea centrale (oblast' di Mosca), situata 88\u00a0km a sudest della capitale, sul fiume Moscova, nella pianura della Me\u0161\u010d\u00ebra; \u00e8 il capoluogo amministrativo del distretto omonimo.\nLa fondazione ufficiale risale al 1862, presso una stazione ferroviaria; tuttavia, fin dal 1577 \u00e8 attestato, sul sito, un villaggio chiamato \"Voskresenskoe\". Lo \"status\" di citt\u00e0 \u00e8 del 1938.\nAl giorno d'oggi l'economia della cittadina \u00e8 prevalentemente industriale (chimica, materiali da costruzione).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1530164", "revid": "767487", "url": "https://it.wikipedia.org/wiki?curid=1530164", "title": "Marina e la sua bestia", "text": "Marina e la sua bestia (noto anche con i titoli \"Morbida... Marina e la sua bestia\") \u00e8 un film pornografico del 1984 diretto da Arduino Sacco.\nTrama.\nMarina, famosa star dei film per adulti, decide di ritirarsi dalle scene non prima di partecipare al suo ultimo film. L'attrice racconta a Giuliano, lo sceneggiatore, e alla segretaria Cecilia come vorrebbe che fosse questo film. Mentre racconta, Marina immagina le scene che sta descrivendo: in una scena immagina di eseguire una fellatio allo stallone Principe, mentre in un'altra che Cecilia venga rapita, segregata e violentata da Giuliano e un altro ragazzo. Successivamente arriva un camioncino in cui i protagonisti si sistemano incominciando a fare un'orgia.\nProduzione.\nLa scena in cui Marina Lotar esegue una fellatio al cavallo \u00e8 in realt\u00e0 simulata, dal momento che il pene \u00e8 in realt\u00e0 una protesi in legno.\nSequel.\nL'anno dopo, Arduino Sacco diresse il sequel del film, intitolato \"Marina e la sua bestia n. 2\" (noto anche con i titoli \"Morbida e la sua bestia n. 2 (L'orgia dell'amore)\" e \"Morbida... Marina la sua bestia n. 2\"), che ottenne minore successo della pellicola precedente e che \u00e8 parzialmente composto da scene provenienti da altri film. Alcune fonti attribuiscono il film a Renato Polselli."}
{"id": "1530165", "revid": "6923", "url": "https://it.wikipedia.org/wiki?curid=1530165", "title": "Kansas City Southern Railway", "text": "La Kansas City Southern Railway, abbreviata in KCS, \u00e8 una compagnia ferroviaria statunitense operante nella zona del fiume Mississippi, dai Grandi Laghi fino al Golfo del Messico. Fondata nel 1877, \u00e8 una delle compagnie \"I Class\", e opera in 12 Stati dell'Unione. Tramite la controllata Kansas City Southern de M\u00e9xico, la rete gestita si estende anche in Messico.\nLa sede centrale \u00e8 a Kansas City, nel Missouri.\nStoria.\nLa societ\u00e0 nacque nel 1887 come \"Kansas City, Pittsburg &amp; Gulf Railroad\", per volere di Arthur Stilwell. Espandendosi a Sud di Kansas City, la ferrovia raggiunse, via Pittsburg (nel Kansas, da non confondere con quella pi\u00f9 famosa in Pennsylvania) Port Arthur in Texas nel 1897. La compagnia fu rinominata nel 1899 Kansas City Southern Railway. Negli anni successivi furono raggiunte Dallas a Ovest, e New Orleans e la Louisiana a Est. Difatti nel 1939 la KCS assorb\u00ec la \"Louisiana and Arkansas Railway\". L'anno dopo inizi\u00f2 il servizio del convoglio di lusso \"Southern Belle\" fra Kansas City e New Orleans, collegamento che cess\u00f2 solo nel 1969.\nLa KCS sopravvisse indipendente alle varie fusioni degli anni '60, giungendo all'inizio degli anni '90 a gestire circa 6600\u00a0km di linea (4,104 miglia), in parte acquisiti tramite l'annessione nel 1994 della \"MidSouth Rail Corporation\".\nLa KCS \u00e8 uno dei quattro membri della Kansas City Southern Corporation, la holding che controlla circa 10000\u00a0km di ferrovie fra Stati Uniti e Messico. Le altre tre compagnie sono la Texas Mexican Railway Company (Tex Mex), la Panama Canal Railway Company e la Transportaci\u00f3n Ferroviaria Mexicana (TFM). Nel 2005 la KCS ha ufficialmente acquistato la TFM, ribattezzandola Kansas City Southern de M\u00e9xico (abbreviato in KCSM).\nLa livrea dei locomotori della KCS \u00e8 totalmente grigia con filettature gialle sul muso e scritte rosse sulla fiancata.\nLinee Principali.\nLa linea principale, di fatto poi unica, va da Kansas City a Shreveport (Louisiana), e da l\u00ec si dirama per Port Arthur (Texas) e per New Orleans. Sempre da Shreveport parte una diramazione per Dallas. Nella parte settentrionale, da Kansas City la ferrovia prosegue per Saint Louis (Missouri) fino a Springfield (Illinois).\nTramite le controllate \"TexMex\" e \"Kansas City Southern de M\u00e9xico\", la KCS passa in importanti citt\u00e0 sul confine fra Stati Uniti e Messico, quali Monterrey, Nuevo Laredo, Matamoros e Reynosa. Da l\u00ec la rete si dirama fino al cuore dello stato latino.\nLa KCS ha un accordo con la Canadian National Railway per i diritti di transito, cos\u00ec che le due compagnie estendono al loro influenza sulle reti amiche. Inoltre la KCS ha permessi di transito su alcune limitate aree della rete della Illinois Central, della BNSF Railway e della Norfolk Southern Railway."}
{"id": "1530166", "revid": "179980", "url": "https://it.wikipedia.org/wiki?curid=1530166", "title": "Leonel Jorge N\u00fa\u00f1ez", "text": ""}
{"id": "1530167", "revid": "110157", "url": "https://it.wikipedia.org/wiki?curid=1530167", "title": "Last Quarter Moon", "text": "Last Quarter Moon \u00e8 il primo album della cantautrice italiana Chiara Civello, pubblicato nel 2005 dalla Verve Records.\nTracce.\nTutte le canzoni sono state scritte da Chiara Civello, eccetto laddove diversamente indicato."}
{"id": "1530169", "revid": "59645", "url": "https://it.wikipedia.org/wiki?curid=1530169", "title": "Curt Cannon", "text": ""}
{"id": "1530171", "revid": "59645", "url": "https://it.wikipedia.org/wiki?curid=1530171", "title": "Richard Marsten", "text": ""}
{"id": "1530172", "revid": "59645", "url": "https://it.wikipedia.org/wiki?curid=1530172", "title": "Hunt Collins", "text": ""}
{"id": "1530173", "revid": "287204", "url": "https://it.wikipedia.org/wiki?curid=1530173", "title": "Serie A 1970-1971 (pallavolo maschile)", "text": "La Serie A maschile FIPAV 1970-71 fu la 26\u00aa edizione della manifestazione pallavolistica organizzata dalla FIPAV."}
{"id": "1530175", "revid": "59645", "url": "https://it.wikipedia.org/wiki?curid=1530175", "title": "Ezra Hannon", "text": ""}
{"id": "1530177", "revid": "2105769", "url": "https://it.wikipedia.org/wiki?curid=1530177", "title": "Lucie Theodorov\u00e1", "text": "Ha iniziato la sua carriera nel 2003 posando per dei siti internet e per riviste come \"Playboy\" (edizione italiana del giugno 2003), \"Penthouse\" (maggio 2005) o \"Hustler\".\nHa preso parte a molti film pornografici, recitando tra gli altri con Pierre Woodman, Neeo e Rocco Siffredi.\n lavora come escort a Praga."}
{"id": "1530179", "revid": "59645", "url": "https://it.wikipedia.org/wiki?curid=1530179", "title": "Carter Dickson", "text": ""}
{"id": "1530180", "revid": "121009999", "url": "https://it.wikipedia.org/wiki?curid=1530180", "title": "Gabriele Allegra", "text": "Tradusse in lingua cinese l'intera \"Bibbia\".\nBiografia.\nPur essendo nato nel dicembre 1907, venne registrato all'anagrafe il 2 gennaio 1908. \nA 11 anni entr\u00f2 tra i frati minori nel convento di San Biagio di Acireale. Completati gli studi, si rec\u00f2 a Roma per prepararsi alla vita missionaria in Cina, ove arriv\u00f2 nel 1931. Qui tradusse la Bibbia in cinese con l'aiuto del vescovo Raffaelangelo Palazzi. \nDedic\u00f2 gran parte della sua esistenza all'attivit\u00e0 di diffusione dei principi cristiani nell'Estremo oriente. Dal 1939 al 1944 lavor\u00f2 alacremente alla traduzione dell'Antico Testamento in lingua cinese.\nFond\u00f2 a Pechino, nel 1945, uno studio biblico, annesso alla locale Universit\u00e0 cattolica, che poi fu costretto a chiudere nel 1948 con l'avanzata dell'esercito di Mao. \nSi trasfer\u00ec allora definitivamente ad Hong Kong nel 1950. Qui continu\u00f2 la traduzione delle parti restanti dell'Antico Testamento e inizi\u00f2 la traduzione del Nuovo Testamento. La traduzione dell'intera Bibbia fu ultimata con l'aiuto di diversi collaboratori nel 1961. Pubblic\u00f2 in lingua cinese anche la traduzione dei pi\u00f9 noti documenti pontifici di Leone XIII e Paolo VI. Il suo amore per la Cina si espresse pure nel servizio ai lebbrosi, nella venerazione e conservazione delle reliquie dei santi martiri in Cina, come nel caso di sant'Antonino Fantosati.\nNel 1955 la Pontificia Universit\u00e0 Antonianum gli confer\u00ec il dottorato \"honoris causa\".\nPadre Allegra si spense ad Hong Kong il 26 gennaio 1976 a causa di un aggravamento delle condizioni di salute generale.\nBeatificazione.\nNel 1984 il vescovo di Hong Kong John Wu promosse la causa di beatificazione. Nel 1994, conclusasi positivamente la fase diocesana del processo di beatificazione, con il riconoscimento delle sue virt\u00f9 eroiche, \u00e8 stato proclamato venerabile. Il 23 aprile 2002, alla presenza di Giovanni Paolo II, \u00e8 stato promulgato il decreto riguardante un miracolo attribuito all'intercessione di Gabriele Maria Allegra. Il 29 settembre 2012 \u00e8 stato beatificato ad Acireale, presso la basilica cattedrale di Maria SS. Annunziata.\nIn occasione della beatificazione, \u00e8 stato composto un Inno per coro e organo, dal titolo \"Inno al Beato Gabriele\" (con testo di Orazio Greco e musica di Antonio Macr\u00ec). Negli anni '90 Allegra restituisce la voce ad una donna di San Giovanni la Punta, le cui prime parole furono \"Ti Ringrazie Allegre\"."}
{"id": "1530181", "revid": "256896", "url": "https://it.wikipedia.org/wiki?curid=1530181", "title": "AISCAT", "text": ""}
{"id": "1530182", "revid": "228587", "url": "https://it.wikipedia.org/wiki?curid=1530182", "title": "Chiesa dell'Annunziata", "text": ""}
{"id": "1530185", "revid": "74173", "url": "https://it.wikipedia.org/wiki?curid=1530185", "title": "Otradnoe (Oblast' di Leningrado)", "text": "Otradnoe', , in finlandese \"Pella\", \u00e8 una citt\u00e0 della Russia situata nell'Oblast' di Leningrado, fondata nel 1708 sulle rive della Neva, ha ricevuto lo status di citt\u00e0 nel 1970."}
{"id": "1530191", "revid": "436907", "url": "https://it.wikipedia.org/wiki?curid=1530191", "title": "The Space Between (Chiara Civello)", "text": "The Space Between \u00e8 il secondo album in studio della cantautrice italiana Chiara Civello, pubblicato nel 2007 dalla Universal Music Italia."}
{"id": "1530193", "revid": "547034", "url": "https://it.wikipedia.org/wiki?curid=1530193", "title": "Tony Hoare", "text": "Ha trovato larga fama grazie all'invenzione, nel 1960, del quicksort, l'algoritmo di ordinamento pi\u00f9 usato al mondo. Egli ha anche sviluppato le logiche di Hoare, atte a verificare la correttezza dei programmi, e il linguaggio formale Communicating Sequential Processes (CSP) usato per specificare interazioni tra processi concorrenti.\nBiografia.\n\u00abLa semplicit\u00e0 \u00e8 il prezzo inevitabile che dobbiamo pagare per l'affidabilit\u00e0.\u00bb\nOrigini e formazione.\nNato a Colombo (Ceylon, attualmente Sri Lanka) da genitori inglesi, ha ottenuto la laurea in lettere dalla Universit\u00e0 di Oxford (Merton College) nel 1956. Rimase poi un anno a Oxford a studiare statistica avanzata, prestando servizio civile nella Marina (1956\u20131958), dove impar\u00f2 il russo. In seguito studi\u00f2 la traduzione su elaboratore dei linguaggi naturali all'Universit\u00e0 statale di Mosca in Unione Sovietica presso la scuola di Kolmogorov.\nNel 1960, lasci\u00f2 l'Unione Sovietica e inizi\u00f2 a lavorare alla Elliott Brothers, Ltd, una piccola casa di produzione di computer, dove implement\u00f2 il linguaggio di programmazione ALGOL 60 e inizi\u00f2 a sviluppare algoritmi. Nel 1968 divent\u00f2 professore di Scienze Computazionali alla Queen's University of Belfast e nel 1977 torn\u00f2 ad Oxford ricoprendo la medesima carica. Inoltre guid\u00f2 un gruppo di ricerca sulla programmazione nel Laboratorio di Computazione dell'universit\u00e0. \u00c8 tuttora professore ad Oxford ed esegue ricerche per il gruppo Microsoft a Londra."}
{"id": "1530201", "revid": "399", "url": "https://it.wikipedia.org/wiki?curid=1530201", "title": "C. A. R. Hoare", "text": ""}
{"id": "1530202", "revid": "1543377", "url": "https://it.wikipedia.org/wiki?curid=1530202", "title": "Dolgoprudnyj", "text": "Dolgoprudnyj (anche come \"Dolgoprudny\") \u00e8 una cittadina della Russia europea centrale (oblast' di Mosca), situata 20 km a nord della capitale. \u00c8 nota anche con il diminutivo Dolgopa.\nStoria.\nFondata nel 1931 nei pressi di una stazione ferroviaria; si chiam\u00f2 \"Diri\u017eablestroj\" (\u0414\u0438\u0440\u0438\u0436\u0430\u0431\u043b\u0435\u0441\u0442\u0440\u043e\u0439) dal 1935 al 1938, mentre lo \"status\" di citt\u00e0 \u00e8 del 1957.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1530204", "revid": "599013", "url": "https://it.wikipedia.org/wiki?curid=1530204", "title": "Numero di Proth", "text": "In teoria dei numeri, un numero di Proth \u00e8 un numero espresso nella forma \ndove \"k\" \u00e8 dispari, \"n\" \u00e8 un intero positivo, e 2\"n\"&gt;\"k\". I numeri di Proth sono cos\u00ec chiamati in onore del matematico Fran\u00e7ois Proth.\nSe un numero di Proth \u00e8 primo, \u00e8 chiamato primo di Proth: il teorema di Proth pu\u00f2 essere usato per verificare la primalit\u00e0 di un dato numero di Proth.\nEsempi.\nI pi\u00f9 piccoli numeri di Proth sono:"}
{"id": "1530205", "revid": "827882", "url": "https://it.wikipedia.org/wiki?curid=1530205", "title": "Play to Win", "text": "Play to Win \u00e8 il quinto album della cantante inglese Gabrielle.\nTracce.\nL'edizione speciale de ldisco include \"Letting Go\" (lato B del singolo \"Stay The Same\")."}
{"id": "1530211", "revid": "110157", "url": "https://it.wikipedia.org/wiki?curid=1530211", "title": "Teorema di Proth", "text": "In teoria dei numeri, il teorema di Proth \u00e8 un test di primalit\u00e0 per i numeri di Proth. \nIl teorema afferma che, se \"p\" \u00e8 un numero di Proth, nella forma \"k\"2\"n\" + 1 con \"k\" dispari e \"k\" &lt; 2\"n\", allora se per qualche numero intero \"a\",\nallora \"p\" \u00e8 primo (ed \u00e8 chiamato primo di Proth). Questo test \u00e8 pratico perch\u00e9 se \"p\" \u00e8 primo, qualunque \"a\" arbitrariamente scelto ha circa il 50% di probabilit\u00e0 di funzionare.\nEsempi numerici.\nAlcuni esempi di applicazione del teorema sono:\nAlcuni tra i pi\u00f9 piccoli numeri primi di Proth sono:\nIl pi\u00f9 grande numero primo di Proth conosciuto \u00e8 19249 \u00b7 213018586 + 1, trovato dal progetto di calcolo distribuito Seventeen or Bust. Ha 3.918.990 cifre ed \u00e8 il pi\u00f9 grande numero primo conosciuto a non essere un primo di Mersenne. \nStoria.\nFran\u00e7ois Proth (1852 - 1879) elabor\u00f2 il teorema nel 1878 circa."}
{"id": "1530212", "revid": "35813", "url": "https://it.wikipedia.org/wiki?curid=1530212", "title": "Geoffroy Brossais Saint-Marc", "text": ""}
{"id": "1530215", "revid": "149587", "url": "https://it.wikipedia.org/wiki?curid=1530215", "title": "Musei civici di Caltagirone", "text": ""}
{"id": "1530222", "revid": "14691", "url": "https://it.wikipedia.org/wiki?curid=1530222", "title": "Governatorato di Qina", "text": ""}
{"id": "1530223", "revid": "320578", "url": "https://it.wikipedia.org/wiki?curid=1530223", "title": "SMALP", "text": ""}
{"id": "1530227", "revid": "298229", "url": "https://it.wikipedia.org/wiki?curid=1530227", "title": "Campionati mondiali master di orientamento 2002", "text": "Manifestazione svolta dal 6 all'11 ottobre 2002 in a Bendigo."}
{"id": "1530230", "revid": "827882", "url": "https://it.wikipedia.org/wiki?curid=1530230", "title": "Always (Gabrielle)", "text": "Always \u00e8 il sesto album della cantante inglese Gabrielle.\nIl disco.\nL'album \u00e8 uscito il 1\u00ba ottobre 2007 in Inghilterra, ed \u00e8 stato preceduto dal singolo \"Why\" il 24 settembre 2007. 'Always' \u00e8 entrato nella classifica inglese dei dischi pi\u00f9 venduti, direttamente all'undicesimo posto."}
{"id": "1530235", "revid": "36426", "url": "https://it.wikipedia.org/wiki?curid=1530235", "title": "Contattologia", "text": "La contattologia \u00e8 la disciplina che studia la tecnica dell'applicazione delle lenti a contatto, i materiali con cui vengono costruite e il loro funzionamento. Chi pratica la contattologia \u00e8 detto contattologo, generalmente un ottico specializzato in contattologia o un optometrista.\nStoria.\nLa contattologia \u00e8 una disciplina relativamente giovane, nata nella seconda met\u00e0 del XIX secolo ad opera di alcuni studiosi tedeschi. L'invenzione della lente a contatto \u00e8 impropriamente accostata al nome di Leonardo da Vinci che pare svilupp\u00f2 l'idea di accostare un mezzo ottico direttamente sull'occhio (una bacinella sferica riempita con acqua). La prima concreta proposta di lente a contatto \u00e8 del XIX secolo pi\u00f9 tardi ed \u00e8 attribuita a Herschel.\nAll'inizio del 1900 sono reperibili lenti a contatto sclerali in vetro. Negli anni 1930 si diffonde il polimetilmetacrilato o plexiglas che \u00e8 rapidamente usato per la costruzione delle prime lenti a contatto corneali commerciali in \"plastica\". \nUna diversa plastica idrofila e morbida (idrogel poliHEMA o polymacon), con specifica procedura di lavorazione, \u00e8 scoperta a fine degli anni 1950. Le lenti a contatto morbide in polymacon sono state diffuse commercialmente nel 1971. \nCon l'adeguamento tecnologico oggi \u00e8 possibile reperire lenti monouso e multiuso che possono essere portate da un giorno (daily wear) fino a 30 giorni in modo continuativo giorno-e-notte (continuous wear). Una lente idrofila \u00e8 usata da un solo giorno fino ad alcuni mesi (con apposita manutenzione) prima di essere gettata. Una lente rigida pu\u00f2 essere usata (con apposita manutenzione) per alcuni anni. \nAttualmente l'uso di lenti a contatto \u00e8 molto comune e si calcolano oltre 100 milioni di portatori. Il mercato europeo \u00e8 di circa del valore di 4610 milioni di dollari ed \u00e8 in crescita.\nLe lenti contatto sono ora un dispositivo medico nella Unione Europea, senza destinazione medica, ma che implica l'attivit\u00e0 di operatori con specifica qualifica. La vendita in Italia \u00e8 svolta dall'ottico. \nPurtroppo, un uso delle lenti a contatto anche fuori dell'intervento professionale in contattologia \u00e8 frequente e mette a serio rischio la salute oculare, a causa di una gestione inadeguata per modalit\u00e0 d'uso e igiene. In periodo di pandemia COVID le lenti a contatto sono state erroneamente considerate via di diffusione del contagio, evento invece potenzialmente associato a scarsa pulizia delle mani (e non alle lenti a contatto)."}
{"id": "1530238", "revid": "83531", "url": "https://it.wikipedia.org/wiki?curid=1530238", "title": "John Wesley Hardin", "text": "Si stima che egli abbia ucciso quarantaquattro persone.\nBiografia.\nNato a Bonham (Texas) da un pastore metodista, James Hardin, e da una casalinga, Elizabeth, si trasfer\u00ec nella contea di Trinity, dove ricevette un'istruzione di base.\nDi carattere iracondo e violento, il suo primo tentato omicidio lo comp\u00ec con un coltello a quattordici anni, nei confronti di un compagno di scuola che lo prendeva in giro. Per sottrarsi alla legge inizi\u00f2 a girovagare per il Texas come un fuggitivo ma fu catturato molte volte (e altrettante tent\u00f2, a volte riuscendo, di evadere).\nCon l'aiuto di alcuni cugini fuorilegge, i Clements, riusc\u00ec a fuggire in Kansas, ad Abilene. Dopo un periodo di risse e duelli Hardin torn\u00f2 in Texas e nel 1868 commise il suo primo omicidio. Durante un incontro di lotta con uno schiavo di colore, chiamato Mage, Hardin ebbe la meglio e lo fer\u00ec; Mage promise vendetta ma il fuorilegge si arm\u00f2 e lo uccise il giorno dopo con tre colpi di pistola.\nEgli non si pent\u00ec mai dell'accaduto e, entro fine anno, commise ben quattro omicidi. Aveva solo quindici anni.\nNel 1870 Hardin fu arrestato con l'accusa di omicidio anche se quello citato non era stato commesso dal fuorilegge. Mentre veniva condotto a Waco dal capitano Stokes e da Jim Smolly, una guardia, riusc\u00ec a portare con s\u00e9 il suo revolver. Una volta accampatisi, eluse Stokes, spar\u00f2 a Smolly e fugg\u00ec. Fuggendo assieme ad alcuni compagni si scontr\u00f2 con un gruppo di messicani e ne uccise cinque (uno fu colpito invece dal fuoco della sua \"banda\").\nRitornato ad Abilene commise uno dei suoi omicidi pi\u00f9 efferati: nell'hotel in cui alloggiava spar\u00f2, attraverso la parete di legno, nella stanza accanto perch\u00e9 l'uomo che la occupava russava; il primo colpo lo fer\u00ec, il secondo lo uccise. Subito dopo scapp\u00f2 da una finestra e, rubato un cavallo, fugg\u00ec nuovamente in Texas.\nRiunitosi coi cugini, il 7 agosto 1872, fu ferito nel corso della lotta tra i Clements e i Taylor contro i Sutton. Guarito ritorn\u00f2 a commettere crimini. Il 17 maggio 1873 egli uccise lo sceriffo Jack Helm, membro della polizia texana e alleato dei Sutton, ad Albuquerque (Jim Taylor fer\u00ec Helm con un colpo di pistola, Hardin lo fin\u00ec sparandogli in testa).\nFinita la disputa a favore dei Taylor-Clements, il 26 maggio 1874, Hardin uccise lo sceriffo Charles Webb, che cercava di bloccare lui e alcuni dei Clements.\nLa cattura di Hardin fu resa possibile quando i Texas Rangers intercettarono una lettera indirizzata da suo suocero a suo cognato (nella lettere c'era scritto dove si trovava il rifugio di Hardin). Egli fu arrestato su un treno in Florida dai Texas Rangers e dalla polizia locale: il ranger John B. Armstrong uccise uno dei membri della banda, fer\u00ec Hardin e cattur\u00f2 due suoi complici.\nDopo essere stato diciassette anni in prigione fu rilasciato nel 1895 e inizi\u00f2 a lavorare come uomo dello sceriffo a El Paso. Nonostante tutto era spesso ubriaco e violento.\nIl 19 agosto 1895 John Selman, ex fuorilegge e agente di polizia, arrest\u00f2 la prostituta che era assieme ad Hardin. Questi lo provoc\u00f2 e i due ebbero un diverbio. Selman raggiunse Hardin in un bar e gli spar\u00f2 uccidendolo."}
{"id": "1530245", "revid": "599013", "url": "https://it.wikipedia.org/wiki?curid=1530245", "title": "F\u00e1bio Costa", "text": "Carriera.\nClub.\nEsordisce come professionista nel 1997 con il Vit\u00f3ria, squadra nella quale aveva fatto anche le giovanili dopo esperienze con Bahia, Cruzeiro e . Nel 2000 viene acquistato dal Santos, squadra nella quale vince il Campeonato Brasileiro 2002 e guadagna il 2\u00ba posto in Coppa Libertadores 2003. Continua a vincere anche una volta passato nel Corinthians nella la stagione 2004-2005. Nei \"moschettieri\" rivince nuovamente un Campeonato Brasileiro stavolta nell'edizione 2005. Nel 2006 ritorna nuovamente al Santos, dove conquister\u00e0 altre 86 presenze in campionato (oltre alle 63 dell'esperienza precedente), impreziosite dai 3 Campeonati Paulista. Nella stagione 2010-2011 viene mandato in prestito all'Atletico Mineiro, senza essere riscattato.\nA fine 2011 rimane svincolato. Nel 2013, dopo molti mesi senza squadra viene ingaggiato in Serie B brasiliana dal S\u00e3o Caetano. Il 16 dicembre 2013 ha annunciato il suo ritiro dal calcio giocato.\nNazionale.\nFu convocato nella Nazionale brasiliana come terzo portiere sia per il torneo olimpico di calcio del 2000 sia per la Confederations Cup 2001, senza per\u00f2 mai essere effettivamente impiegato."}
{"id": "1530246", "revid": "110157", "url": "https://it.wikipedia.org/wiki?curid=1530246", "title": "Kansas City Southern de M\u00e9xico", "text": "La Kansas City Southern de M\u00e9xico (KCSM), nota in precedenza come Transportaci\u00f3n Ferroviaria Mexicana (TFM), \u00e8 il nome di una societ\u00e0 dedicata al trasporto merci che utilizza ferrovie nella parte nord-orientale del Messico. La KCSM \u00e8 interamente di propriet\u00e0 e gestita dalla Kansas City Southern, che possiede la propria flotta e i diritti di operare e mantenere un sistema ferroviario attraverso una concessione da parte del governo messicano. La maggior parte del sistema ferroviario si estende dalla valle di Citt\u00e0 del Messico fino al confine con gli Stati Uniti a Laredo, Texas; ci sono anche binari che collegano le citt\u00e0 portuali di Ciudad L\u00e1zaro C\u00e1rdenas e Veracruz, dando alla Kansas City Southern de M\u00e9xico una posizione unica perch\u00e9 collega sia il golfo del Messico che l'Oceano Pacifico al confine con gli Stati Uniti."}
{"id": "1530247", "revid": "287204", "url": "https://it.wikipedia.org/wiki?curid=1530247", "title": "Fabio Costa", "text": ""}
{"id": "1530256", "revid": "599013", "url": "https://it.wikipedia.org/wiki?curid=1530256", "title": "Thomas Linke", "text": "In vent'anni di carriera ha vinto 16 titoli, 14 con la maglia del Bayern Monaco, tra i quali una Champions (2001) e una Coppa Intercontinentale (2001). Con la casacca dello Schalke 04, nel 1997, vinse la Coppa UEFA ai danni dell'.\nInoltre ha giocato pi\u00f9 di 600 incontri da professionista, 43 con la Nazionale tedesca partecipando a una Confederations Cup, un Europeo e un Mondiale tra il 1999 e il 2002: in particolare al Mondiale 2002 la Germania arriva in finale contro il Brasile, Linke gioca tutti gli incontri del torneo, ma la finale \u00e8 vinta dai \"verdeoro\" per 2-0 con una doppietta di Ronaldo.\nCarriera.\nInizia la sua carriera da professionista nel Rot-Weiss Erfurt, dove gioca fino al 1992, per poi passare allo .\n\u00c8 nello che esplode tutto il suo talento, in particolare quando nel 1997 vince la Coppa UEFA in finale contro l' e ottiene la convocazione in nazionale.\nA quel punto sembra chiaro che il giocatore ha le qualit\u00e0 per potersi ritagliare spazio anche in una squadra di caratura mondiale come il , che nel 1998 lo ingaggia.\nAl Linke trascorre 7 stagioni ai massimi livelli, vincendo da protagonista 5 campionati, 4 Coppe di Germania, 4 Coppe di Lega tedesca, una Champions League ed una Coppa Intercontinentale.\nIn quegli anni partecip\u00f2 anche agli Europei del 2000 ed ai Mondiali del 2002, dove con la Germania perse la finalissima contro il Brasile.\nNel 2005 deve lasciare il posto alle nuove leve della squadra bavarese, e quindi viene ceduto al Red Bull Salisburgo.\nIn Austria in 2 stagioni vince 2 campionati, uno dei quali con Giovanni Trapattoni in panchina, e nel 2007 torna al , ma nella squadra II. Si ritira dal calcio giocato nel 2008."}
{"id": "1530257", "revid": "298229", "url": "https://it.wikipedia.org/wiki?curid=1530257", "title": "Campionati mondiali master di orientamento 2003", "text": "Manifestazione svolta dal 13 al 17 luglio 2003 in ad Halden."}
{"id": "1530262", "revid": "729019", "url": "https://it.wikipedia.org/wiki?curid=1530262", "title": "U.S. Route 90", "text": "La U.S. Route 90 \u00e8 una strada statunitense a carattere nazionale che corre da est ad ovest. Nonostante la cifra \"0\" nel suo numero, la U.S. Route 90 non \u00e8 mai stata una strada da costa a costa; la sua estremit\u00e0 \u00e8 sempre stata a Van Horn (TX). Ci fu un piccolo allungamento verso nord fino alla U.S. Route 62 ed alla U.S. Route 180 vicino a Pine Springs (TX), ma dur\u00f2 meno di un anno. \u00c8 probabile che i cartelli in questo tratto non siano ancora stati cambiati.\nNel 2004 il termine orientale della strada \u00e8 a Jacksonville Beach (FL), all'intersezione con la Florida State Road A1A vicino all'oceano Atlantico; il suo termine occidentale \u00e8 a Van Horn (TX), all'intersezione coll'Interstate 10 e la Texas State Highway 54. Ufficialmente la strada termina alla giunzione con la U.S. Route 90, ma comunque il segmento occidentale \u00e8 stato decommissionato in favore dell'Interstate 10 e dell'Interstate 20.\nIl 29 agosto 2005 alcuni ponti nel Mississippi e nella Louisiana sono stati distrutti o danneggiati dall'uragano Katrina, tra cui il ponte della Baia di St. Louis, il ponte di Biloxi ed il ponte di Fort Pike. La U.S. Route 90 ha sette uscite sulla Interstate 10 in Florida. Inoltre comprende parte della pista DeSoto tra Tallahassee e Lake City."}
{"id": "1530264", "revid": "827882", "url": "https://it.wikipedia.org/wiki?curid=1530264", "title": "Rise Underground", "text": "Rise Underground \u00e8 la versione remixata dell'album \"Rise\" della cantante Gabrielle, pubblicata anch'essa nel 2000."}
{"id": "1530267", "revid": "13298962", "url": "https://it.wikipedia.org/wiki?curid=1530267", "title": "Hans J\u00f6rg Butt", "text": ""}
{"id": "1530270", "revid": "367445", "url": "https://it.wikipedia.org/wiki?curid=1530270", "title": "Greek - La confraternita", "text": "Greek - La confraternita \u00e8 una serie televisiva statunitense trasmessa tra il 2007 e il 2011 per quattro stagioni su ABC Family.\nLa serie narra le vicende di Rusty, una matricola, che tenta di lasciarsi alle spalle la fama di \"sfigato\" del liceo tentando di unirsi ad una confraternita studentesca, mentre sua sorella Casey spera che il desiderio del fratello interferisca il meno possibile con il ruolo da lei ricoperto nella sua confraternita (la ZBZ).\nIn Italia la serie \u00e8 stata trasmessa in anteprima esclusiva dal 3 gennaio 2008 su Fox; in chiaro \u00e8 invece stata trasmessa su MTV Italia.\nTrama.\nRusty Cartwright \u00e8 una matricola del \"Cyprus-Rodhes University\", un college gi\u00e0 frequentato dalla sorella maggiore Casey. Nessuno sapeva di Rusty fino al suo arrivo, questo perch\u00e9 Casey ha tentato in tutti i modi di mantenere la sua reputazione nascondendo l'esistenza del fratello, in vista della sua elezione come prossimo presidente della sua confraternita: la \u0396\u0392\u0396 (Zeta Beta Zeta). Credendo di fare un favore di famiglia, Evan Chambers, il ragazzo di Casey, offre a Rusty un posto nella sua confraternita, la \u03a9\u03a7\u0394 (Omega Chi Delta), ma il ragazzo rifiuta dopo aver scoperto Evan tradire Casey ad una festa amoreggiando con Rebecca Logan, la figlia di un ricco e famoso Senatore: obiettivo di punta della \u0396\u0392\u0396 durante la selezione. Fortunatamente Rusty riceve, e accetta, un'altra offerta da Cappie, l'ex ragazzo di Casey, e presidente della confraternita pi\u00f9 sgangherata del college: la \u039a\u03a4\u0393 (Kappa Tau Gamma). A completare il quadro ci sono Calvin Owens, un ragazzo gay che Rusty conosce durante le visite alle varie confraternite e che diventa un suo grande amico; ed il compagno di stanza di Rusty, Dale Kettlewell, fervente battista, intelligente ed ipercritico dello stile di vita sfrenato delle confraternite e che fa parte del \"Gruppo della Purezza\". Lo studio, le feste, le amicizie e gli amori di questo gruppo di universitari che, tra una sfida tra confraternite e l'altra, trovano sempre il tempo di prendersi una birra insieme al pub del campus: il \"Dobler\".\nEpisodi.\nNegli Stati Uniti, ogni stagione, ad eccezione dell'ultima, viene spezzata e trasmessa in due blocchi distinti, perci\u00f2 i blocchi vengono chiamati \"capitoli\", pertanto la prima stagione \u00e8 composta dai capitoli uno e due e cos\u00ec via per le successive. In Italia, invece, ogni \"capitolo\" viene pubblicizzato come \"stagione\" tranne i capitoli cinque e sei che sono stati trasmessi uno dopo l'altro e contati complessivamente come quinta stagione.\nProduzione.\nLa serie trae chiaramente ispirazione dal famoso film \"Animal House\", e, in maniera minore, dal ciclo dei \"college movies\" del tipo \"American Pie\".\nIl telefilm ha esordito con una prima stagione composta da 10 episodi; visto l'ottimo andamento degli ascolti, si \u00e8 provveduto a realizzare altri 12 episodi in onda dal 24 marzo 2008 portando la stagione a 22 episodi totali: questi episodi sono stati realizzati al termine del noto sciopero degli sceneggiatori del 2007/2008. La ABC Family ha successivamente ordinato una seconda stagione completa di 22 episodi nuovamente trasmessa in due tranches, una in onda da agosto a settembre 2008 e l'altra da marzo a giugno 2009. Il 2 febbraio 2009, prima quindi della messa in onda della seconda parte della seconda stagione, il network ha confermato una terza stagione di 20 episodi, sempre divisa in due parti, di cui la prima \u00e8 andata in onda dal 14 settembre 2009. Il 19 febbraio 2010, visto l'incremento negli ascolti del 22% rispetto agli episodi trasmessi nel 2009, la ABC Family ha ordinato una quarta stagione composta da 10 episodi che \u00e8 andata in onda a partire dal 3 gennaio 2011.\nIl 13 marzo 2010 il creatore della serie, Patrick Sean Smith, ha annunciato di voler concludere la serie al termine del quarto ciclo.\nLa canzone usata per la promozione statunitense della prima stagione \u00e8 \"Our Time Now\" dei Plain White T's; la band si esibisce nel terzo e sesto episodio della prima stagione come gruppo di supporto in due diversi party."}
{"id": "1530276", "revid": "298229", "url": "https://it.wikipedia.org/wiki?curid=1530276", "title": "Campionati mondiali master di orientamento 2004", "text": "Manifestazione svolta dal 3 al 10 luglio 2004, in , ad Asiago."}
{"id": "1530285", "revid": "14691", "url": "https://it.wikipedia.org/wiki?curid=1530285", "title": "Qina", "text": ""}
{"id": "1530287", "revid": "599013", "url": "https://it.wikipedia.org/wiki?curid=1530287", "title": "Kl\u00e9ber Pereira", "text": ""}
{"id": "1530295", "revid": "256896", "url": "https://it.wikipedia.org/wiki?curid=1530295", "title": "IRRSAE", "text": ""}
{"id": "1530302", "revid": "59976", "url": "https://it.wikipedia.org/wiki?curid=1530302", "title": "Nuova Orleans", "text": ""}
{"id": "1530304", "revid": "1924342", "url": "https://it.wikipedia.org/wiki?curid=1530304", "title": "Dreams (Gabrielle)", "text": "Dreams \u00e8 un singolo della cantante britannica Gabrielle, pubblicato il 7 giugno 1993 come primo estratto dal primo album in studio \"Find Your Way\".\nDescrizione.\nIl brano, scritto dalla cantante stessa assieme a Tim Laws, e prodotto da Richie Fermie, ha raggiunto il numero uno in Inghilterra, dove \u00e8 rimasto per tre settimane nel giugno 1993.\nIl singolo ha ottenuto ottimi risultati anche in USA, Australia, Irlanda, Svizzera, Francia e Italia.\nOriginariamente il singolo conteneva un campionamento di \"Fast Car\" di Tracy Chapman, ma per ragioni di copyright, vi si dovette rinunciare, ma il singolo divenne lo stesso un successo.\nLa canzone in seguito \u00e8 stata a sua volta campionata dai More Fire Crew per il loro singolo del 2001 \"Dreams\".\nLa canzone \u00e8 entrata nella colonna sonora del film Magnolia di Paul ThHomas Anderson, dove il personaggio di Donnie Smith la cantava in continuazione per motivarsi.\nIl titolo del primo greatest hits della cantante \"Dreams Can Come True, Greatest Hits Vol. 1\" \u00e8 basato proprio sul ritornello del brano."}
{"id": "1530306", "revid": "1272592", "url": "https://it.wikipedia.org/wiki?curid=1530306", "title": "Colonna di Antonino Pio", "text": "La colonna di Antonino Pio era un'antica colonna situata nel Campo Marzio, a Roma. Oggi ne resta solo la base, conservata nei Musei Vaticani.\nStoria.\nCostruzione.\nLa colonna venne eretta tra il 161 e il 162 in onore dell'imperatore Antonino Pio e di sua moglie Faustina maggiore da parte degli imperatori Marco Aurelio e Lucio Vero. La zona scelta era quella dove si era svolto l\"'Ustrinum Antoninorum\", cio\u00e8 la cremazione del corpo dell'imperatore. La colonna era costituita da granito rosso egiziano, materiale utilizzato gi\u00e0 al tempo dei faraoni per la costruzione degli obelischi. A differenza della precedente colonna di Traiano e della successiva colonna di Marco Aurelio, costruita pochi anni pi\u00f9 tardi, questa colonna non possedeva decorazioni sulla superficie del fusto. Misurava 14,75\u00a0m in altezza e 1,90 in larghezza e sulla sua sommit\u00e0 era posta una statua di Antonino Pio, come mostrato in una moneta con l'effigie dell'imperatore. Era inoltre recintata da uno steccato o da una cancellata.\nScoperta.\nI resti della colonna vennero riportati alla luce nel 1703, quando alcuni edifici nella zona di Montecitorio vennero rasi al suolo, e dissotterrati nel 1705 dal figlio di Carlo Fontana, Francesco. La colonna risultava rotta in pi\u00f9 punti. Clemente XI avanz\u00f2 l'idea di rialzarla, come testimoniato da Giuseppe Vasi in una descrizione delle sue stampe nel \"Libro II - Le Piazze principali con obelischi, colonne ed altri ornamenti\", ma l'idea venne abbandonata poich\u00e9 alcune parti erano andate perdute. I resti vennero temporaneamente accatastati vicino a palazzo Montecitorio.\nBenedetto XIV avanz\u00f2 anch'egli l'intenzione di esporre i resti della colonna. Nel 1741 diede ordine all'architetto Ferdinando Fuga di posizionare il basamento, riccamente decorato e restaurato tra il 1706 e il 1708 da Vincenzo Felici subito dopo la sua scoperta, al centro di piazza Montecitorio. Inoltre, sulla sua sommit\u00e0 si sarebbe dovuta erigere una statua. Nonostante gli sforzi il risultato non ottenne molti consensi. Nel 1759, durante il pontificato di Clemente XIII, i frammenti della colonna, depositati in alcuni capannoni, vennero danneggiati da un incendio. Un ulteriore tentativo di restauro venne eseguito pochi anni dopo, nel 1764, senza tuttavia dare i frutti sperati.\nFu Pio VI che nel 1789 decise di utilizzare quanto rimaneva della colonna per restaurare l'obelisco di Montecitorio, ritrovato nel 1748. Questa scelta venne effettuata poich\u00e9 il granito rosso esiste solo in Egitto e non vi erano possibilit\u00e0 di importarlo, sia per questioni politiche che economiche.\nOggi ne rimangono solo la base (custodita nel cortile della Pinacoteca ai Musei Vaticani sin dal 1787 e soggetta gi\u00e0 a forti restauri) e la terminazione, con la firma dell'architetto Eraclide e la data di estrazione dalla cava, il 106 d.C.\nIl basamento.\nLa base \u00e8 composta da un grande dado, con quattro facce sulle quali si trovano tre rilievi e un'iscrizione dedicatoria (, =ILS 347).\nApoteosi di Antonino Pio e Faustina.\nSul lato opposto \u00e8 rappresentata l'apoteosi di Antonino Pio e di sua moglie Faustina mentre ascendono verso gli dei sorretti da un genio alato, Aion, simbolo dell'eternit\u00e0. Il genio regge in mano i simboli del globo celeste e del serpente ed \u00e8 affiancato da due aquile, che alludono all'apoteosi.\nAi due lati, in basso, assistono alla scena la dea Roma, in abito amazzonico e seduta presso una catasta di armi, e la personificazione del Campo Marzio, rappresentato come un giovane che sorregge l'obelisco importato da Augusto da Eliopoli ed utilizzato per la grandiosa meridiana del Campo Marzio.\nL'impostazione del rilievo \u00e8 tipica delle scene di apoteosi (si veda l\"'Apoteosi di Sabina\" in un rilievo dal cosiddetto arco di Portogallo), con la parte inferiore occupata da figure sedute o distese e quella centrale/superiore con una figura alata, che si innalza obliquamente recando in cielo i personaggi da deificare.\nIl rilievo \u00e8 improntato ad un classicismo piuttosto accademico, con figure isolate, e qualche durezza come nelle personificazioni in basso (Roma e il Campo Marzio) particolarmente fisse e statiche, quasi oggetti inanimati, derivate dal linguaggio caratteristico dell'allegoria, infarcito dai luoghi comuni della propaganda imperiale su schemi ellenizzanti. Nonostante ci\u00f2, proprio dal contrasto con le due figure inferiori, la figura alata arriva ad apparire pi\u00f9 impetuosa, plastica, quasi come se se ne potesse avvertire il vibrante moto ascendente.\nPiccoli ma significativi accorgimenti movimentano la scena: sporgono oltre gli orli l'ala sinistra del genio, lo scudo di Roma personificata e i lembi del panneggio della figura sdraiata. Essi sono indice di un nuovo modo di intendere la spazialit\u00e0, che non \u00e8 pi\u00f9 legata al mero spazio del supporto.\n\"Decursio\".\nSui restanti due lati sono rappresentate due scene quasi identiche della duplice \"consecratio\" della coppia imperiale (una per Antonino e una per Faustina, come le doppie aquile). Vi sono raffigurati i membri del rango equestre intenti a celebrare il \"decursio\" o \"decursius\", ovvero la giostra a cavallo durante la cerimonia funebre, coi relativi vessilliferi, all'esterno, e un gruppo di pretoriani all'interno.\nQuesto rito, che doveva aver avuto luogo attorno all'ustrino dove si era svolta la cerimonia di cremazione, si era svolta in due tempi (prima la processione a piedi, poi la giostra a cavallo), ma nella raffigurazione \u00e8 usato l'espediente della contemporaneit\u00e0, collocando una parata dentro l'altra. Un altro espediente convenzionale, mutuato dall'arte plebea e presente, per esempio, anche nella Colonna Traiana nella raffigurazione dei campi militari, \u00e8 quello della prospettiva \"a volo d'uccello\", che permette di inquadrare l'intero moto circolare della giostra, con i cavalieri posti su due piani principali, in file di due o tre, poggianti su sottili lembi di terreno ad altezze diverse. La presenza di scorci \u00e8 novit\u00e0 assoluta in un monumento ufficiale romano.\nRispetto alla scena dell\"'Apoteosi\" l'organizzazione spaziale \u00e8 quindi ancora pi\u00f9 originale ed \u00e8 indice di come gli artisti ufficiali si muovessero con grande originalit\u00e0 soprattutto affrontando quei temi per i quali non esistevano schemi tradizionali a cui ispirarsi. Le figurette tozze, quasi a tutto tondo, si addensano entro un'ellissi centrale e spiccano sullo sfondo neutro, secondo una composizione cos\u00ec insolita che sembra una trascrizione in altorilievo dei bassorilievi della Colonna Traiana. Il netto contrasto tra sfondo levigato e l'animata scena forse non \u00e8 altro che una derivazione, trasposta in una composizione d'insieme, del gusto adrianeo nell'accostamento tra superfici lisce (come le carni nei ritratti) e mosse pittoricamente (come nelle barbe, nei capelli...)."}
{"id": "1530312", "revid": "4175", "url": "https://it.wikipedia.org/wiki?curid=1530312", "title": "LIPU", "text": ""}
{"id": "1530316", "revid": "153266", "url": "https://it.wikipedia.org/wiki?curid=1530316", "title": "Herbie - Il super maggiolino", "text": ""}
{"id": "1530317", "revid": "1793900", "url": "https://it.wikipedia.org/wiki?curid=1530317", "title": "Lethbridge", "text": "Lethbridge \u00e8 una citt\u00e0 del Canada, situata nella provincia canadese dell'Alberta.\nCon oltre abitanti (nel 2006) \u00e8 la quarta per dimensione della provincia ed \u00e8 situata nella parte sud orientale, a da Calgary. \u00c8 un vitale centro commerciale ed industriale ed \u00e8 punto d'attrazione per tutta la regione limitrofa visto che nella citt\u00e0 trovano lavoro pi\u00f9 di persone.\nSituata ai piedi delle Montagne Rocciose, \u00e8 attraversata dal fiume Oldman."}
{"id": "1530318", "revid": "110157", "url": "https://it.wikipedia.org/wiki?curid=1530318", "title": "Division I 1983-1984", "text": "La Division I 1983-1984 \u00e8 stata la 81\u00aa edizione della massima serie del campionato belga di calcio disputata tra il settembre 1983 e il maggio 1984 e conclusa con la vittoria del , al suo secondo titolo.\nCapocannoniere del torneo fu Nico Claesen (RFC S\u00e9r\u00e9sien), con 27 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1984-1985, altre tre alla Coppa UEFA 1984-1985 e la vincitrice della coppa nazionale alla Coppa delle Coppe 1984-1985."}
{"id": "1530319", "revid": "1745361", "url": "https://it.wikipedia.org/wiki?curid=1530319", "title": "Tricca (ninfa)", "text": "Tricca \u00e8 una ninfa ep\u00f2nima dell'omonima citt\u00e0 della Tessaglia occidentale.\nSi ritiene sia figlia del dio fluviale Peneo. Fu moglie d'Ipseo, re dei Lapiti e madre di Cirene e di Caneo."}
{"id": "1530321", "revid": "125248567", "url": "https://it.wikipedia.org/wiki?curid=1530321", "title": "Episodi di Greek - La confraternita (prima stagione)", "text": "La prima stagione di \"Greek - La confraternita\", composta da 22 episodi, \u00e8 stata trasmessa negli Stati Uniti dall'emittente ABC Family dal 9 luglio 2007 al 12 maggio 2008, suddivisa in due parti di 10 e 12 episodi.\nIn Italia, la prima parte ha debuttato su Fox il 3 gennaio 2008, mentre la seconda parte \u00e8 andata invece in onda dall'8 gennaio 2009. In chiaro \u00e8 stata trasmessa su MTV dal 4 aprile 2008.\nRusty... il selvaggio.\nTrama.\nDue fratelli, Casey e Rusty Cartwright, frequentano la Ciprus-Rhodes University. Rusty \u00e8 una matricola geek, che decide di entrare in una confraternita, invadendo cos\u00ec la vita sociale della popolare sorella.\nLa sfida.\nTrama.\n\u00c8 una settimana impegnativa alla CRU! Rusty riceve una lezione di conciliazione tra la vita della sua confraternita e i corsi del programma speciale di ingegneria. Casey e Ashleigh intanto devono cercare di far entrare nella ZBZ la figlia del senatore Logan, Rebecca. Infine Kappa Tau e Omega Chi devono stabilire quali sono le matricole migliori attraverso una gara di birra pong, gara che con grande sfortuna di Calvin verr\u00e0 vinta dai Kappa Tau proprio grazie al talento di Rusty soprannominato da loro \"Sputo\".\nTentativi.\nTrama.\nRusty va in panico perch\u00e9 deve trovare una ragazza per una funzione della confraternita, quando Cappie fa di tutto affinch\u00e9 \"Sputo\" perda la sua verginit\u00e0. Nel frattempo, le cose non stanno andando alla grande per Evan e Casey, che non hanno avuto rapporti sessuali in quanto l'infedelt\u00e0 di Evan ha causato persistenti problemi di sfiducia nella ragazza. Mentre Calvin e Ashleigh stanno pianificando l'incontro Omega Chi/ZBZ, la ragazza fraintendendo le azioni di Calvin, crede di piacere al ragazzo, ma lei \u00e8 gi\u00e0 impegnata in una relazione a distanza.\nScelte difficili.\nTrama.\nOmega Chi e Kappa Tau sono testa a testa nella finale del campionato interno di hockey tra confraternite, e la lealt\u00e0 di Casey \u00e8 in questione una volta che la sua notte con Cappie \u00e8 rivelata erroneamente da Scopino in pubblico. Nel frattempo, Rusty vuole disperatamente giocare per la Kappa Tau, cos\u00ec lui e Dale uniscono le loro forze nel tentativo di usare la scienza per superare la sua mancanza di coordinazione, inizialmente senza successo per alcuni errori di calcolo. Inoltre Calvin \u00e8 riluttante riguardo alla partecipazione al torneo per la Omega Chi, nonostante il padre sia allenatore, in quanto porta in primo piano tristi ricordi del liceo durante il quale i suoi compagni lo deridevano per il fatto di essere gay. A fine puntata coming out con il suo amico Rusty.\nL'ammiratrice segreta.\nTrama.\nI KT si preparano a dare il loro leggendario party per l'homecoming, ma quando l'attrazione principale (un modello vivente Vesuvio versione erutta-birra) si rompe, tocca a Rusty salvare la festa. Il ragazzo manipola Dale in modo che possa usare il Destabilizzatore Atmosferico Remington Herzog per questa causa, impressionando cos\u00ec la matricola della ZBZ, Jen K, la quale si innamorer\u00e0 del geniale KT. Casey si prepara ad incontrare i genitori di Evan, che, per\u00f2, sono pi\u00f9 interessati ad avere una connessione con la figlia del senatore Logan, Rebecca, costringendo cos\u00ec Evan a scegliere tra ci\u00f2 che \u00e8 meglio per le \"Conoscenze\" della sua famiglia e ci\u00f2 che \u00e8 meglio per il suo rapporto con Casey.\nUn tranquillo venerd\u00ec di paura.\nTrama.\nAlcuni studenti delle confraternite della CRU sono bloccati nei propri edifici a causa di un tornado: alla KT come al solito \u00e8 in corso un party durante il quale viene ospitata una ragazza che passer\u00e0 la serata con Cappie destando grandi sospetti in Rusty. Evan e Calvin invece sono gli unici Omega Chi rimasti in casa e dopo che, mancata la corrente, si spegne la tv, si dedicano ad una caccia al topo. Intanto alla ZBZ quello che doveva essere un normale pigiama party si trasforma in un venerd\u00ec di paura con un ritorno al funebre passato della confraternita e di una sorella ormai morta: Virginia Horton.\nRisposte multiple.\nTrama.\nIl semestre sta per giungere al termine e alla CRU per partecipare ad una confraternita \u00e8 necessaria come minimo una \"C\". Alla KT studiano attraverso i compiti vecchi anche di 5 anni perch\u00e9 spesso i professori li riciclano, mentre alla Omega Chi per l'esame di economia \u00e8 necessario semplicemente non essere povero perch\u00e9 \"sfruttare il povero fa sopravvivere il ricco\". Trevis, il ragazzo di Ashleigh, avendo finito gli esami, \u00e8 tornato dalla sua ragazza che, convinta dalle consorelle, finger\u00e0 di mollarlo. Nel frattempo Evan regala a Casie una catenina con le iniziali della confraternita simbolo di fidanzamento ufficiale. Saputa la notizia da Rusty, Cappie tenta di riconquistare la sua ex-ragazza ma senza successo.\nAnsia da separazione.\nTrama.\nLe ZBZ organizzano, grazie all'aiuto del programma di cura del doposcuola di Dale, ma, non essendosi ancora riappacificate le due amiche Ashleigh e Casey, le coppie si mischieranno un po'. Intanto Rusty commette l'errore di dire troppo presto a Jen K che la ama cos\u00ec Cappie, vedendo il confratello molto triste, decide di portare tutti i KT ad uno strip club nel quale anche lui cerca di colmare il proprio dolore per Casie. E proprio qui, infine, Calvin, avendo saputo che il suo compagno Heath ha fatto l'amore con qualcun altro, rompe la sua relazione con lui.\nPercezione profonda.\nTrama.\nIl rapporto tra coinquilini tra Rusty e Dale inizia ad avere qualche intoppo in particolare per il fatto che Rusty ha da poco perso la verginit\u00e0 con Jen K e altri problemi che alla fine risolveranno. Intanto, mentre Cappie fa da cavia per un test, tenuto da Rebecca Logan, al fine di restituire i 300 dollari che deve a Casie, quest'ultima \u00e8 impegnata in una difficile competizione con Frannie per il titolo di \"Reginetta dell'Omega Chi\". Alla fine vincer\u00e0 questa battaglia, ma per l'avversaria la guerra non \u00e8 ancora finita.\nRivelazioni.\nTrama.\nSul corriere della CRU \u00e8 uscito un articolo che rivela molti particolari scandalosi sulle vite nelle Confraternite e, indetta una riunione, il rettore Bowman annuncia grandi cambiamenti. Essendo l'autrice dell'articolo Jen K. infiltrata nella confraternita solo allo scopo di scrivere un articolo per far carriera nel mondo del giornalismo, a seguito di un'ispezione, Frannie viene destituit\u00e0 dal ruolo di Presidente delle ZBZ lasciando il posto a Casey.\nFrannie per vendetta parla con Evan dicendole che Casey \u00e8 ancora innamorata di Cappie, e cos\u00ec Evan decide di lasciarla. Intanto Rusty decide di lasciare Jen K. Da questa situazione ne esce leggermente sconvolto, quindi Cappie, prima di accompagnarlo all'aeroporto dove Sputo prender\u00e0 l'aereo per tornare a casa, i KT vanno a bere qualcosa. La serata si prolunga, Cappie va a letto con Rebecca e Rusty perde l'aereo ma per strada incontra la sorella che, avendo annullato le vacanze in montagna con Evan torna a casa in macchina con il fratello. Intanto Ashleigh, che voleva scusarsi con Calvin, va alla Omega Chi e, accidentalmente, rivela la sua omosessualit\u00e0 ai confratelli che, iniziando ad escluderlo, dimostrando grande omofobia, fanno s\u00ec che abbandoni la sua spilletta della confraternita.\nNuova normalit\u00e0.\nTrama.\nIl nuovo semestre \u00e8 iniziato e tutte le confraternite devono fronteggiare nuove regole introdotte in seguito alla pubblicazione dell'articolo di Jen K. In particolare la ZBZ \u00e8 sotto controllo da Lizzie fin quando il Consiglio Nazionale avr\u00e0 deciso che si sono \"rimesse in riga\". Oltre a questo Casie deve anche far fronte al suo cambiamento di rapporto con Evan, cos\u00ec come Cappie con Rebecca. Allo stesso modo Rusty, ritornato alla CRU, sente la mancanza di Jen K. Cos\u00ec che, senza seguire i consigli di Cappie e Casie, quando la va a trovare, vedendola con un altro ragazzo, prova solo altro dolore. Intanto Dale ha fondato la \"U-SAG\" \"University Students Against Greeks\" (ovvero \"Studenti Universitari Contro le Confraternite\")\nIl grande Cappie.\nTrama.\nLe ZBZ organizzano un party con la KT il cui tema centrale \u00e8 il Grande Gatsby. Lizzie invita anche il Rettore Bowman non sapendo della festa anti proibizionista che si sta volgendo al piano interrato della sede della KT. Intanto, mentre Cappie vuole pi\u00f9 impegno da parte di Rebecca, Calvin considera la possibilit\u00e0 di entrare alla KT, dopo aver lasciato la Omega Chi.\nDritti dove fa male.\nTrama.\nLa rivalit\u00e0 tra Casey e Rebecca si intensifica durante la settimana Sorella Maggiore/Sorella Minore, dopo Casey viene a sapere della relazione teh tra lei e Cappie, e si aggancia con un anno 16 vecchio. Intanto, Rusty si sente alienato, per gli impegni con i suoi compagni Kappa Tau. Infine Dale cerca di \"curare\" Calvin dalla sua omosessualit\u00e0.\nGuerra e pace.\nTrama.\nCasey scopre che deve perdonare e ripristinare Frannie nelle ZBZ per fare s\u00ec che Lizzie vada via. Nel frattempo, gli Omega Chi e Kappa Tau iniziano una guerra-scherzo che per\u00f2 minaccia l'amicizia tra Rusty e Calvin.\nRicordi.\nTrama.\nIl Ballo delle Confraternite suscita ricordi di matricole per Casey, Evan e Cappie. Viene rivelata l'antica amicizia tra Evan e Cappie, oltre che la ragione per cui quest'ultimo e Casey si sono lasciati, che \u00e8 la stessa per la quale il ballo \u00e8 stato annullato l'anno precedente. Infine Casey, venendo a sapere di un gesto gentile da parte di Frannie avvenuto proprio due anni prima, perdona la ragazza ripristinandola nelle ZBZ.\nIl Passato \u00e8 passato.\nTrama.\nZeta Beta e Omega Chi hanno il loro primo mixer dopo l'esposizione. Intanto, Rusty e Dale vanno ad un doppio appuntamento con Emma e il suo prepotente, anti-confraternite compagno di stanza, Tina. Dale Tina invita a partecipare a U-SAG e quando lei prende rapidamente il controllo, interviene Rusty per conto del suo amico.\n47 Ore e 11 Minuti.\nTrama.\n\u00c8 la settimana dei genitori delle matricole e Rusty cerca in tutti i modi di evitare di far vedere ai suoi genitori la Kappa Tau. Casey si occupa della visita alla ZBZ del Senatore Logan, pur lottando contro la disapprovazione dei suoi genitori. Dale scopre che \u00e8 in crescita e si sta distanziando dalla sua famiglia molto unita. Infine, scoprendo l'infedelt\u00e0 di suo padre, il senatore, Rebecca usa Cappie per deludere l'uomo.\nMicio macho.\nTrama.\nLo ZBZ Fest con il suo concorso di Micio Macho tra confraternite mette gli studenti della CRU gli uni contro gli altri. La competizione tra Casey e Rebecca costringe quest'ultima a comportarsi in modo irragionevole con i KT, ma il \"Codice Virile\" impedisce loro di dire qualcosa a questo proposito a Cappie. Casey si ritrova attratta da un ragazzo dei Lambda Sigma, ma la gelosia di Evan si mette di mezzo. Infine Ashleigh presenta Calvin al suo assistente-professore di francese, Michael, anch'egli gay come il ragazzo.\nAddio alle regole.\nTrama.\nCappie, Evan, e Dale hanno un testa a testa in un dibattito sui vantaggi sociali delle confraternite, il cui esito avr\u00e0 un impatto duraturo sulle restrizioni imposte alle confraternite. Infine, mentre Rusty va a letto con Tina, presso la ZBZ si crea un conflitto tra Casey e alcune sorelle.\nStoria di due feste.\nTrama.\nPer celebrare l'abolizione delle restrizioni, l'Omega Chi organizza una festa per le migliori case del campus. Sentendosi in competizione, Cappie lancia una festa rivale presso la Kappa Tau. Alla festa dell'Omega Chi, Evan, geloso di Casey, con l'aiuto di Calvin, cerca di non far avvicinare nessun ragazzo a lei.\nCrisi d'Identit\u00e0.\nTrama.\nGli impegni della Kappa Tau sono concentrati nei documenti falsi in preparazione per le vacanze di primavera, e Rusty \u00e8 molto fortunato quando una barista crede che sia un musicista solitario. Casey si iscrive ad un corso di preparazione per giurisprudenza avendo anche l'aiuto di Evan, che dichiarer\u00e0 il suo amore a Casey e le confesser\u00e0 di aver pagato il ragazzo della Lambda Sigma per starle lontano. In seguito, Casey capisce di non voler scegliere giurisprudenza. Infine Ashleigh spende tutti i soldi della sua carta di credito.\nVacanze di primavera.\nTrama.\nLe confraternite vanno a Myrtle Beach per le vacanze di primavera e tutti si scatenano, soprattutto Rebecca dopo aver appreso una notizia devastante. Casey e Cappie si avvicinano molto durante le vacanze e, durante una passeggiata notturna sulla spiaggia, si baciano. Nel tentativo di superare la storia con Casey, Evan si sente attratto da Frannie e decide di star con lei anche per vendicarsi di Casey. Rusty scopre che le vacanze di primavera non sono quello che tutti dicono e decide di tornare a casa."}
{"id": "1530325", "revid": "306856", "url": "https://it.wikipedia.org/wiki?curid=1530325", "title": "Lipizza", "text": "Lipizza (in sloveno: Lipica) \u00e8 un paese sloveno nel gruppo montuoso del Carso, compreso nel comune di Sesana, situato a pochi chilometri dal confine con l'Italia, nei pressi di Basovizza, frazione di Trieste. Il nome deriva dallo sloveno \"lipa\" (tiglio) con l'aggiunta di un suffisso diminutivo. La vegetazione del luogo \u00e8 formata infatti da tigli e querce.\nIl luogo \u00e8 noto per essere sede dell'allevamento equino che nel periodo asburgico ha dato origine ai cavalli \"lipizzani\". L'allevamento, che \u00e8 attivo ancor oggi, ha avuto inizio nel 1580, quando l'arciduca Carlo I acquist\u00f2 un grande latifondo dal vescovo di Trieste, proprio per iniziare l'allevamento.\nLipizza oggi \u00e8 una localit\u00e0 turistica. Oltre alle attivit\u00e0 legate all'allevamento ed alle scuderie (maneggio, corsi di equitazione e di dressage, escursioni a cavallo, esibizioni di dressage, visita alle scuderie, giri in carrozza), conta infatti hotel, ristorante, casin\u00f2, piscina (attualmente dismessa), campi da golf e da tennis, parco giochi per bambini, minigolf, una galleria d'arte ed altre attrezzature turistiche. Nelle vicinanze di Lipizza \u00e8 visitabile anche la Grotta di Corgnale.\nLa Valle della Madonna di Lourdes.\nLa cappella della Madonna di Lourdes, scolpita nella roccia, fu costruita da Karel Gr\u00fchne, direttore della scuderia di Lipizza di allora. Gravemente ammalato di tubercolosi si rec\u00f2 molte volte nella dolina carsica a Krkav\u010de e promise che nel caso del recupero della sua salute avrebbe costruito un altare dedicato alla Madonna. Recuper\u00f2 la sua salute e la cappella promessa fu consacrata nel 1889. Fino alla seconda guerra mondiale la gente andava in massa in pellegrinaggio nella dolina carsica di Lipizza in attesa di una guarigione miracolosa.\nSociet\u00e0.\nSecondo il censimento del 1921, a Lipizza vivevano 21 italiani e 34 sloveni.\nLipica Open.\nLa Lipica Open \u00e8 una competizione internazionale di orientamento che si tiene ogni anno all'inizio (al secondo fine settimana) di marzo. \u00c8 la pi\u00f9 grande competizione di orientamento in Slovenia (per numero di partecipanti). La prima edizione si tenne nel 1992."}
{"id": "1530326", "revid": "827882", "url": "https://it.wikipedia.org/wiki?curid=1530326", "title": "Rise (singolo Gabrielle)", "text": "Rise \u00e8 una canzone di Gabrielle, e d\u00e0 il titolo al secondo album della cantante inglese.\nScritta da Gabrielle, Ollie Dagois, Ferdy Unger-Hamilton e Bob Dylan e prodotta da Johnny Dollar, la canzone ha raggiunto la vetta della classifica inglese nel gennaio 2000.\n\"Rise\" \u00e8 uno dei pochi casi in cui Bob Dylan ha concesso il campionamento di un proprio pezzo. Infatti la canzone prende una parte del brano \"Knockin' on Heaven's Door\".\nTracce.\nCD: 1\nCD: 2"}
{"id": "1530327", "revid": "2179318", "url": "https://it.wikipedia.org/wiki?curid=1530327", "title": "Guerra gotica (376-382)", "text": "La guerra gotica del 376-382 fu una successione di scontri tra le popolazioni gote e l'esercito dell'Impero romano che ebbero luogo nei Balcani a seguito delle invasioni e dei saccheggi dei barbari. Questa guerra, e in particolare la famosa battaglia di Adrianopoli (378), segn\u00f2 un momento di svolta nella storia dell'impero romano, dando inizio ad una serie di eventi che portarono al collasso dell'Impero romano d'Occidente un secolo dopo.\nAccoglienza dei Goti in territorio romano.\nTra l'estate e l'autunno del 376, decine di migliaia di profughi, Goti e di altri popoli, scacciati dalle proprie terre dalle invasioni unne, giunsero sul Danubio, confine dell'Impero romano, chiedendo asilo. Fritigerno e Alavivo, capi dei Tervingi, si appellarono all'imperatore romano Valente, chiedendo che alla propria gente venisse permesso di stabilirsi sulla sponda meridionale del Danubio: il fiume li avrebbe infatti protetti dagli Unni, che non avevano l'equipaggiamento necessario per attraversarlo in forze. L'imperatore concesse l'asilo in termini estremamente favorevoli, permettendo che i Goti attraversassero il Danubio nei pressi di Durostorum (moderna Silistra, Bulgaria), in Mesia seconda, che una strada collegava direttamente al quartier generale operazionale romano di Marcianopoli. Fritigerno, probabilmente come segno di ringraziamento verso l'imperatore, si convert\u00ec al Cristianesimo, scegliendo l'Arianesimo.\nValente aveva promesso ai Goti terre da coltivare, razioni di grano e l'inclusione nell'esercito romano con la funzione di \"foederati\": secondo le fonti dell'epoca, l'imperatore accett\u00f2 di accogliere le popolazioni barbare allo scopo di rafforzare il proprio esercito e per aumentare la base imponibile del fisco; alcuni studiosi, tuttavia, come Peter Heather, ritengono invece che Valente non fu affatto contento dell'arrivo sulla frontiera del Danubio dei Goti proprio mentre era intento in operazioni militari contro la Persia, e accett\u00f2 di accoglierli solo perch\u00e9, con la maggior parte dell'esercito impegnato in Oriente, non era in grado di respingerli con le poche forze rimaste a presidio dei Balcani; secondo Heather, \u00abl'unanimit\u00e0 delle nostre fonti, dunque, riflette pi\u00f9 la propaganda con cui l'Imperatore era solito giustificare le sue scelte politiche che non i ragionamenti reali che le avevano motivate\u00bb. Le fonti dell'epoca sembrano suggerire che l'Imperatore Valente, in effetti, si mosse con molta prudenza. Solo a una parte dei Goti venne fatta passare il Danubio, mentre gli ammalati e gli anziani vennero lasciati al di l\u00e0 della frontiera alla merc\u00e9 degli Unni. Inoltre, coloro che venivano accolti in territorio romano avrebbero dovuto vedersi confiscate le proprie armi, contro il volere imperiale, ma alcune riuscirono a passare: le fonti antiche affermano che gli ufficiali romani si fecero corrompere permettendo ai Goti di conservarle; gli storici moderni, invece, ritengono che all'inizio gli ufficiali romani, segnatamente il \"comes rei militari\" Lupicino e il \"dux\" Massimo, fossero riusciti ad applicare le disposizioni, sequestrando armi e cavalli, ma che in seguito le operazioni di attraversamento del fiume vennero velocizzate per evitare una sommossa dei Goti in attesa, e che ci\u00f2 non permise di controllare perfettamente gli equipaggiamenti degli immigranti. Alcuni contingenti goti vennero inviati in Anatolia; nella confusione del momento, gruppi di profughi vennero prima mandati fino ad Adrianopoli (distante 600 chilometri), poi di nuovo indietro.\nLa presenza di un popoloso stanziamento in un'area ristretta caus\u00f2 una penuria di viveri tra i Goti, che l'Impero non fu in grado di contrastare n\u00e9 con i rifornimenti di viveri n\u00e9 con le terre da coltivare promessi. La struttura logistica romana, che distribuiva gli approvvigionamenti in pi\u00f9 centri allo scopo di ottenere una maggiore capillarit\u00e0, venne messa sotto stress: i Goti, senza pi\u00f9 approvvigionamenti, si diedero a mangiare carne di cane, che veniva loro fornita al prezzo di un cane per ogni bambino goto ceduto come schiavo. Va per\u00f2 considerato che era comunemente accettato che un ufficiale romano ottenesse profitti dall'incarico di cui era investito; inoltre, il razionamento dei viveri alle popolazioni immigrate era un mezzo per tenere sotto controllo una moltitudine di barbari che si sarebbe potuta dimostrare ostile e, data la sua presenza al di qua delle frontiere, molto pericolosa. Altre popolazioni gote, i Grutungi di Alateo e Safrax, giunsero sul confine chiedendo di essere ammesse, ma questa volta Valente rifiut\u00f2. Le ragioni del rifiuto potrebbero essere il timore di accettare troppi barbari all'interno dell'impero, o l'incapacit\u00e0 della logistica romana di sostenere altre popolazioni (i Tervingi costituivano da soli un peso notevole); \u00e8 possibile anche che Valente abbia voluto dimostrare che l'accesso era un atto volontario a discrezione dell'imperatore.\nInizio delle ostilit\u00e0.\nFritigerno e Alavivo si appellarono nuovamente all'imperatore, il quale concesse loro di andare a rifornirsi al mercato della lontana citt\u00e0 di Marcianopoli: alcuni dei Goti si misero in marcia verso sud, perdendo i pi\u00f9 deboli e anziani per strada. Per controllare i movimenti dei Tervingi, Lupicino fu per\u00f2 costretto a sguarnire il Danubio di truppe, permettendo cos\u00ec ai Grutungi di attraversarlo: inoltre, il rallentamento dei Tervingi durante la marcia permise ai Grutungi di raggiungerli, rinforzando l'armata gotica. Mentre Fritigerno e Alavivo entrarono in citt\u00e0 con il consenso del \"comes\" Lupicino e vi si stabilirono con poche guardie del corpo, il grosso dei Goti fu tenuto lontano dalla citt\u00e0, dal quale li dividevano le truppe romane; a causa del persistente rifiuto di permettere ai Goti di entrare in citt\u00e0 per fare acquisti, questi scatenarono una serie di incidenti in cui diversi soldati romani furono uccisi e depredati. Lupicino, venuto a conoscenza dei fatti mentre era a banchetto con i suoi ospiti, decise di evitare una rivolta aperta ordinando la morte della guardia del corpo di Fritigerno e Alavivo, ma la notizia delle uccisioni giunse ai Goti fuori citt\u00e0 si prepararono a prendere Marcianopoli d'assalto; fu Fritigerno che consigli\u00f2 a Lupicino di calmarli mostrando che almeno lui era ancora vivo e cos\u00ec accadde, con i Goti che accolsero trionfalmente il loro comandante.\nScampato al tentativo di uccisione di Lupicino, Fritigerno decise che era giunto il momento di rigettare i termini dell'accordo con Valente e ribellarsi ai Romani, che avevano lungamente approfittato delle condizioni difficili dei Goti; divenuto unico capo dei Tervingi, volle guidarli lontano da Marcianopoli, nella Scitia. Lupicino e le sue truppe seguirono da presso il nemico e riuscirono a costringerlo a battaglia (battaglia di Marcianopoli) a quattordici kilometri dalla citt\u00e0, ma furono sonoramente sconfitti: tutti i sottufficiali di Lupicino furono uccisi, le insegne militari furono perse e i cadaveri dei morti romani fornirono ai Goti le armi necessarie a proseguire la lotta; Lupicino di salv\u00f2 fuggendo e rinchiudendosi a Marcianopoli.\nAd Adrianopoli erano di stanza alcuni contingenti goti: si trattava degli uomini di Suerido e Colias, accolti molto tempo prima e acquartierati per l'inverno proprio ad Adrianopoli. I due sovrani goti avevano ricevuto notizia degli eventi, ma avevano preferito rimanere al loro posto \u00abritenendo che la propria salvezza fosse la cosa pi\u00f9 importante\u00bb. L'imperatore, temendo che le guarnigioni gote passassero al nemico suo consanguineo, ordin\u00f2 ai Goti di Suerido e Colias di mettersi in marcia verso oriente; i due comandanti chiesero cibo e denaro per il viaggio, oltre ad un rinvio di due giorni della partenza. Il magistrato cittadino, cui i Goti avevano saccheggiato la villa suburbana, foment\u00f2 il popolo e gli operai delle fabbriche d'armi contro gli uomini di Suerido e Colias, armandoli e spingendoli all'attacco; i Goti stettero inizialmente fermi, ma quando furono oggetto di lancio di dardi si ribellarono apertamente e uccisero molti dei loro aggressori, prendendo loro le armi e l'equipaggiamento. Usciti dalla citt\u00e0, dopo un breve cammino verso nord incontrarono Fritigerno e si unirono a lui. I Goti, cos\u00ec rafforzati, ridiscesero su Adrianopoli e misero d'assedio la citt\u00e0, ma, mancando dell'equipaggiamento e dell'esperienza nella conduzione degli assedi decisero alla fine di abbandonare quello di Adrianopoli e di disperdersi per i territori circostanti in cerca di bottino nelle ricche terre lasciate incustodite.\nCampagna del 377: tentativo di contenimento dei Goti.\nTra la fine del 376 e l'inizio del 377 le zone a ridosso del Danubio vennero saccheggiate dai Goti; ai Tervingi di Fritigerno si unirono tutti i Goti entrati in territorio romano, come pure schiavi, minatori e prigionieri. Le guarnigioni romane dell'area riuscirono a difendere i centri fortificati, ma la maggior parte delle campagne furono alla merc\u00e9 dei Goti, i quali si trasformarono in breve tempo da gruppi separati di profughi ribelli in una massa organizzata per la guerra e il saccheggio; si procurarono persino una serie di carri atti a contenere le vettovaglie razziate via via nei territori attraversati.\nA questo punto la situazione per i Romani era difficile: Valente aveva sottovalutato la minaccia dei Goti rispetto al nemico di sempre, i Sasanidi, e teneva impegnato l'esercito \"presenziale\" in oriente, n\u00e9 le truppe in Tracia potevano reggere alla pressione di Unni, Alani e altre popolazioni germaniche lungo i confini e, al tempo stesso, infliggere una sconfitta decisiva ai Goti. Al tempo stesso i Goti si trovavano in una posizione altrettanto difficile, profondamente in territorio nemico e con la necessit\u00e0 di procacciarsi notevoli quantit\u00e0 di cibo, cosa che li costringeva a muoversi in gruppi di numero ridotto, possibile preda di attacchi di forze romane; il loro obiettivo poteva essere quello di infliggere ai Romani una sconfitta tale da imporre loro dei termini non distanti dall'accordo di ingresso nel territorio imperiale (la concessione di terre da coltivare), ma dovevano farlo presto, prima dell'arrivo di altre truppe romane.\nLa reazione di Valente fu quella di inviare il proprio generale anziano, Vittore, a trattare la pace con i Sasanidi; in attesa di completare le preparazioni per il trasferimento dell'esercito presenziale in Tracia, mand\u00f2 avanti a precederlo due suoi generali, Traiano e Profuturo. A testimonianza della gravit\u00e0 della situazione, c'\u00e8 anche l'intervento dell'imperatore d'Occidente, Graziano, nella guerra: l'imperatore \"iunior\" invi\u00f2 infatti due propri generali, il \"comes domesticorum\" Ricomere e Frigerido, in Tracia, sia per impegnare i Goti che per assicurarsi che non passassero in Occidente.\nI due generali di Valente non impegnarono il numeroso nemico attaccandolo quando era diviso in piccoli gruppi, ma decisero di ingaggiarlo nel suo insieme con le truppe dell'esercito d'Armenia, che avevano dato prova di valore; con queste spinsero i Goti all'interno delle valli per prenderli per fame. Non giungendo l'atteso aiuto di Frigerido, caduto ammalato e attardatosi lungo la strada, Traiano e Profuturo, le cui truppe erano comunque nettamente inferiori per numero al nemico, si riunirono al solo contingente comandato da Ricomere e, presso la localit\u00e0 nota come \"Ad Salices\" (\"ai salici\", vicino Marcianopoli in Mesia o pi\u00f9 probabilmente a nord, tra Tomi e la foce del Danubio), impegnarono il nemico in battaglia. I generali romani impegnarono a lungo un'enorme massa di barbari trincerati dietro un muro di carri, fino allo scontro in campo aperto: dopo un iniziale cedimento dell'ala sinistra romana, rafforzata dall'arrivo di truppe ausiliarie locali, la battaglia di Ad Salices si trasform\u00f2 in uno scontro che dur\u00f2 fino al calar della notte; alla fine i Romani contarono numerose perdite. La battaglia fu in effetti senza vincitori: i Romani, sebbene in inferiorit\u00e0 numerica e con numerose perdite (incluso Profuturo stesso), riuscirono ad evitare un tracollo totale grazie al proprio superiore addestramento.\nLa battaglia dei Salici interruppe momentaneamente le ostilit\u00e0 aperte: Ricomere torn\u00f2, all'inizio dell'autunno, in Gallia, dove si trovava Graziano, per raccogliere altre truppe per la campagna dell'anno successivo, mentre Valente nomin\u00f2 Saturnino \"magister equitum\" e lo invi\u00f2 in Occidente con un contingente di cavalleria a prendere il comando da Traiano. Saturnino e Traiano riuscirono a bloccare i Goti nei passi dell'Haemus, in Tessaglia, erigendo una linea di avamposti che respinsero i tentativi di sfondamento dei Goti: lo scopo dei generali romani era quello di sottoporre il nemico ai rigori dell'inverno e alla mancanza di cibo e di costringerlo alla sottomissione; in alternativa, avrebbero tolto successivamente le sentinelle, attirando Fritigerno in una battaglia in campo aperto nelle pianure tra il monte Haemus e il Danubio, in cui contavano di sconfiggerlo. Fritigerno, per\u00f2, non avanz\u00f2 verso nord accettando battaglia, ma arruol\u00f2 contingenti di Unni e Alani in suo rinforzo; Saturnino, resosi conto di non poter pi\u00f9 fronteggiare il nemico, abbandon\u00f2 il blocco dei passi ed arretr\u00f2. Davanti ai Goti si aprirono allora vasti spazi e poterono invadere e saccheggiare un vasto territorio che giungeva sino ai monti Rodopi a sud e che andava dalla Mesia all'Ellesponto. Le devastazioni furono cos\u00ec totali che Valente abbass\u00f2 le tasse dovute dalle popolazioni della Tracia gi\u00e0 dal 377.\nValente chiam\u00f2 allora Sebastiano ad occuparsi dell'organizzazione dell'esercito, nominandolo \"magister peditum\" e esonerando Traiano. Sebastiano scelse duemila soldati, che addestr\u00f2 e comand\u00f2 personalmente. Si avvicin\u00f2 alle citt\u00e0 prese dai barbari, tenendo sempre l'esercito al sicuro da attacchi improvvisi; quando i barbari tentavano delle sortite per procurarsi il cibo, Sebastiano li sorprendeva massacrandoli; neanche quelli che ritornavano carichi di bottino dalle incursioni scampavano, cos\u00ec come venivano uccisi quelli che venivano trovati ubriachi e si lavavano nel fiume Ebro (moderno Evros, Bulgaria).\nIntanto Valente decise di non attendere l'arrivo delle truppe di Graziano e di dare battaglia ai Goti in campo aperto. La sua sconfitta e morte nella battaglia di Adrianopoli fu un momento cruciale della storia romana.\nCampagna del 378: la disfatta di Adrianopoli.\nL'Imperatore Valente, per fermare i saccheggi che i Goti conducevano in Tracia, si decise a richiamare nei Balcani le truppe orientali, tra cui il fiore della cavalleria romana, in modo da condurre il primo assalto contro la cavalleria scitica. Una volta tornato a Costantinopoli, il 30 maggio 378, dopo un'assenza di parecchi anni (da parecchio tempo, infatti, Valente risiedeva ad Antiochia), l'Imperatore Valente pot\u00e9 riscontrare tra il popolo una forte impopolarit\u00e0 nei suoi confronti: infatti a Costantinopoli scoppi\u00f2 una grave sedizione popolare, che lo turb\u00f2 non poco. Stando a quanto narra la \"Storia Ecclesiastica\" di Socrate Scolastico, i cittadini della capitale accusarono l'Imperatore Valente di aver trascurato la loro difesa, esponendoli ai saccheggi del nemico, che ora minacciava di avvicinarsi sempre di pi\u00f9 a Costantinopoli stessa, e incitandolo ad uscire dalle mura e confrontarsi in battaglia con gli invasori, invece di rimandare di continuo la contesa e consentire all'invasore di saccheggiare impunemente la Tracia. Si narra che, durante i giochi dell'Ippodromo, si ud\u00ec una voce proveniente dal popolo che, accusando l'Imperatore di negligenza, url\u00f2: \"Dacci le armi, e noi stessi combatteremo\". A queste proteste, l'Imperatore reag\u00ec marciando fuori dalla citt\u00e0 l'11 giugno: secondo la \"Storia Ecclesiastica\" di Socrate Scolastico (che era comunque molto ostile all'Imperatore perch\u00e9 di fede ariana e dunque persecutore dei niceni), l'Imperatore avrebbe minacciato addirittura, in caso di ritorno, di punire \"i cittadini non solo per i loro rimproveri insolenti, ma anche per aver in precedenza favorito la rivolta dell'usurpatore Procopio, dichiarando inoltre che avrebbe demolito la loro citt\u00e0\".\nDopo aver dato ordine alle truppe orientali di raggiungerlo, Valente lasci\u00f2 Costantinopoli in piccoli distaccamenti composti da Saraceni, che ebbero alcuni piccoli successi in scontri di piccole dimensioni contro i barbari. A causa della rapidit\u00e0 dei cavalli saraceni e della loro abilit\u00e0 nell'impiego delle lance, i Goti, disperando di poter aver la meglio sui Saraceni al servizio dell'impero, tentarono di tendere loro imboscate, ma poich\u00e9 questo stratagemma fall\u00ec, in quanto la velocit\u00e0 dei loro cavalli permetteva ai Saraceni di sfuggire agevolmente alle trappole tese, molti Goti preferirono attraversare il Danubio e sottomettersi agli Unni, piuttosto di essere annientati dai Saraceni.\nDopo alcuni giorni di permanenza a Costantinopoli, Valente part\u00ec per la villa imperiale di Melanthias, dove gratific\u00f2 l'esercito con larghe paghe e donativi. Mentre si trovava nei pressi della stazione militare di Nice, gli esploratori lo informarono che i Goti si erano ritirati dalle vicinanze di Adrianopoli, intenzionati a ricongiungersi con i loro connazionali nei pressi di Beroea e Nicopoli in vista dell'imminente contrattacco imperiale. A queste notizie, l'Imperatore Valente reag\u00ec radunando il suo esercito: era ancora indeciso sulle prossime mosse belliche da intraprendere, perch\u00e9 le forze nemiche erano immense ed era tormentato dalla cattiva condotta dei suoi ufficiali. In quel momento arriv\u00f2 a Costantinopoli dall'Occidente il generale Sebastiano, e Valente, ben conoscendo l'abilit\u00e0 di costui nelle faccende civili e militari, gli affid\u00f2 il comando della fanteria, prendendo il posto di Traiano. Sebastiano, constatando che l'esercito romano era composto da soldati indolenti ed effeminati, e temendo potessero fuggire nel corso della battaglia, chiese di poter aver a disposizione non pi\u00f9 di 2.000 soldati scelti da lui stesso tra i migliori (300 soldati per ogni reparto), venendo accontentato. Dopo averli ben addestrati, Sebastiano part\u00ec alla volta di Adrianopoli: la citt\u00e0, tuttavia, non gli volle, almeno inizialmente, aprire le porte, temendo che il generale romano fosse stato catturato e subornato dal nemico e che aprirgli le porte avrebbe significato consegnare la citt\u00e0 ai Goti, come era accaduto tempi addietro a causa del \"comes\" Acacio ai tempi di Magnenzio. Tuttavia, alla fine la citt\u00e0 gli apr\u00ec le porte, e, dopo aver ristorato il suo esercito, il giorno successivo Sebastiano usc\u00ec dalla citt\u00e0 con il suo esercito attaccando quella stessa sera una banda di predatori goti che si trovavano nei pressi dell'Ebbro: approfittando del fatto che fossero in preda al sonno, ne fece strage e recuper\u00f2 un bottino cos\u00ec largo che con esagerazione retorica Ammiano Marcellino asserisce che n\u00e9 la citt\u00e0 n\u00e9 la distesa dei campi poterono contenere. Secondo Zosimo, Sebastiano prese possesso di alcune citt\u00e0 fortificate, per la sicurezza del suo esercito, da cui frequentemente sorprendeva i barbari che uscivano per il foraggio mentre portavano con s\u00e9 le spoglie dei saccheggi, facendone strage. Nonostante i successi conseguiti da Sebastiano, gli eunuchi di corte, per istigazione dei generali invidiosi che avevano perso il loro comando, lo accusarono di fronte all'Imperatore di qualcosa di grave, e Valente cominci\u00f2 di conseguenza a sospettare di lui. Nel frattempo, Fritigerno, allarmato per le imboscate tese ai Goti e temendo che, approfittando della disunione e della dispersione dei predatori goti, il generale romano potesse infliggere ulteriori perdite ai Goti, ordin\u00f2 ai predatori goti di ricongiungersi tutti assieme nei pressi di Cabyle, in modo che, uniti, non cadessero pi\u00f9 preda di imboscate e agguati.\nValente, nel frattempo, rimaneva in attesa dell'arrivo dell'Imperatore d'Occidente Graziano con il fiore delle truppe dell'esercito romano-occidentale, prima di scontrarsi con i Goti. Mentre per\u00f2 l'esercito di Graziano stava marciando in direzione di Costantinopoli con lo scopo di unirsi con l'armata di Valente, i Lentiensi, informati da un disertore romano di origini germaniche dello sguarnimento del limes renano, varcarono il Reno, venendo per\u00f2 sconfitti; il controspionaggio inform\u00f2 per\u00f2 Graziano che presto sarebbero stati gli Alemanni a varcare il Reno per invadere e saccheggiare la Gallia, per cui l'Imperatore d'Occidente decise che la sconfitta dei Goti poteva attendere e sarebbe stato pi\u00f9 salutare per l'Impero volgersi contro gli invasori delle Gallie. Tornato in Gallia e affidato l'esercito ai comandanti Nannieno e Mallobaude, l'esercito di Graziano sconfisse in una battaglia combattuta nei pressi di Argentovaria gli Alamanni, infliggendo loro pesanti perdite e uccidendo il loro re Priario, per poi varcare il Reno e infliggere ulteriori perdite agli invasori; una volta stabilizzata la frontiera renana e punito il disertore traditore, Graziano riprese la marcia per Costantinopoli, passando per le fortezze di \"Felix Arbor\" e \"Lauriacum\". Successivamente pass\u00f2 per Sirmio, dove sost\u00f2 per quattro giorni, e per \"Martis Castra\", nei pressi della quale sconfisse un'orda di incursori Alani. Nel frattempo, Valente, stanco di attendere Graziano che ancora non arrivava, ricevette nel mese di luglio, una lettera proveniente proprio da Graziano, con cui l'Imperatore d'Occidente descriveva con vanto i trionfi conseguiti sugli Alamanni e prometteva che sarebbe presto giunto a Costantinopoli con un grande esercito per sconfiggere anche i Goti. Valente, per\u00f2, stanco di attendere Graziano e invidioso per i trionfi ottenuti dal suo collega contro i Barbari, decise di agire senza attendere le truppe occidentali, muovendo contro i Goti.\nAd esortarlo a muovere la guerra contro i Goti senza attendere l'arrivo dei rinforzi romano-occidentali alla testa dell'Imperatore Graziano furono gli adulatori di corte, appoggiati secondo Ammiano Marcellino dal generale Sebastiano, che secondo tuttavia un'altra fonte (Zosimo) era contrario a un attacco ai Goti. Malgrado l'opposizione del generale di origini sarmatiche Vittore, alla fine prevalsero i favorevoli allo scontro con i Goti, che persuasero l'Imperatore di marciare contro i Goti con il suo intero esercito, cos\u00ec da annientare completamente il nemico ed ottenere una vittoria completa senza ulteriori complicazioni, senza dover condividere la gloria con Graziano.\nEra stato tra l'altro informato che i Goti erano soltanto in numero di 10.000 guerrieri, quindi pensava di essere in superiorit\u00e0 numerica, ma l'informazione si rivel\u00f2 invece falsa, e i Romani cominciarono la battaglia in inferiorit\u00e0 numerica. La mattinata del 9 agosto l'esercito romano, condotto dall'Imperatore stesso, raggiunse nella pianura di Adrianopoli gli accampamenti dell'esercito goto: non appena l'esercito romano giunse sul campo di battaglia, i Goti tentarono di negoziare una pace, ma, mentre esse erano in corso, due reggimenti romani appartenenti all'ala destra, cominciarono la battaglia senza attendere gli ordini. Nonostante non avesse avuto il tempo di schierarsi per bene prima dell'inizio della battaglia, fu proprio l'ala sinistra dell'esercito romano a conseguire dei successi iniziali nella battaglia, sembrando poter prevalere sull'esercito goto, costretto ad indietreggiare dentro il cerchio formato dai propri carri. Sennonch\u00e9 i cavalieri sotto il comando di Alateo e Safrax partirono alla carica, assaltando l'ala sinistra romana e facendo strage di soldati romani. Una volta distrutta l'ala sinistra, il centro dello schieramento romano fu esposto a un massiccio attacco sul fianco, da cui usc\u00ec pressoch\u00e9 distrutto, anche perch\u00e9, essendo le file dei soldati romani fin troppo strette (formazione a \"testudo\"), i soldati romani non disponevano di sufficiente spazio per poter usare le proprie armi contro l'assalitore. A ci\u00f2 si aggiunse la stanchezza delle truppe, a cui Valente non aveva concesso il riposo, e il caldo torrido della Tracia, che fece assumere alla disfatta proporzioni ancora pi\u00f9 immani: quasi tutto l'esercito romano and\u00f2 annientato in quella disfatta e, secondo alcune versioni, i pochi sopravvissuti, con l'Imperatore, cercarono rifugio in un villaggio non fortificato, che per\u00f2 fu circondato e dato alle fiamme dai barbari: tutti quelli che si erano rifugiati in quel luogo, imperatore Valente compreso, furono dunque uccisi nell'incendio risultante.\nDopo la terribile disfatta, il comandante della fanteria romana, Vittore, essendo sfuggito al disastro con alcune delle sue truppe, attravers\u00f2 la Macedonia e la Tessaglia, la Mesia e la Pannonia, informando l'Imperatore d'Occidente Graziano della disfatta di Adrianopoli. I Goti, nel frattempo, rinvigoriti dall'incredibile vittoria, presero d'assalto Adrianopoli, ma la citt\u00e0 resistette a tutti i loro assalti, cosicch\u00e9 i Goti scelsero di ricorrere ad un espediente: ordinarono ad alcuni soldati romani passati dalla parte nemica di fingersi soldati in fuga dai Goti e farsi accogliere in citt\u00e0, per poi incendiare parte della citt\u00e0, per permettere ai Goti, mentre i cittadini erano intenti a spegnere l'incendio, di attaccarla e di impadronirsene. Il piano, tuttavia, non funzion\u00f2: i soldati romani traditori furono s\u00ec accolti in citt\u00e0, ma, posti sotto tortura, confessarono il tranello e furono quindi decapitati. I Goti ripresero con assalti violenti ad assaltare la citt\u00e0, ma tutti i loro assalti furono respinti e, atterriti dal lancio di un masso da parte di un onagro e, visto ogni tentativo fallire, i Goti decisero di rinunciare alla presa della citt\u00e0.\nI Goti, congiuntisi con soldati Unni e Alani, quindi, dopo accese discussioni, decisero di dirigersi in direzione di Perinto, non osando tuttavia n\u00e9 attaccare n\u00e9 tantomeno avvicinarsi alla citt\u00e0, memori dei precedenti rovesci. Tuttavia si misero a devastare le campagne, per poi dirigersi in direzione di Costantinopoli, desiderosi di conquistarla. Giunti nei pressi della capitale dell'Impero d'Oriente, cominciarono a devastarne i sobborghi: i cittadini, allora, si armarono da s\u00e9 prendendo tutte le armi che avevano a disposizione e uscirono dalla citt\u00e0 per combattere contro il nemico, mentre l'Imperatrice Dominica promise di ricompensare con una paga tutti i volontari che avrebbero accettato di combattere contro i Goti fuori dalle mura. Oltre ai cittadini, uscirono dalle mura delle citt\u00e0 anche alcuni \"foederati\" saraceni, inviati dalla loro regina Mavia per difendere la citt\u00e0. Dopo un'aspra battaglia, i Goti, terrorizzati dalla ferocia dei federati saraceni al servizio dell'Impero e scoraggiati a proseguire l'assalto della citt\u00e0 a causa dell'immensa cerchia delle mura a protezione della citt\u00e0, che la rendeva pressoch\u00e9 inespugnabile, distrussero tutte le loro macchine da assedio e si dispersero per le regioni circostanti.\nNel frattempo, i giovani ostaggi goti in mano dei Romani custoditi in Asia Minore sotto la tutela dell'ufficiale Giulio, furono accusati di tramare contro l'Impero: essi, che erano stati sparsi in citt\u00e0 diverse in modo da distruggere la loro coesione e impedire loro di costituire una minaccia nel caso fossero insorti, avevano infatti avuto notizia dei saccheggi che i loro connazionali stavano compiendo nei Balcani e furono sospettati dai Romani di avere l'intenzione di assaltare le citt\u00e0 romane nell'Asia Minore in modo da vendicare le sofferenze subite dai loro connazionali. Giulio, essendo in dubbio su come agire, scrisse in gran segreto al senato di Costantinopoli. Il senato, allora, lo autorizz\u00f2 a procedere nel modo che egli riteneva pi\u00f9 vantaggioso per lo stato romano. Giulio decise, pertanto, di avvertire del pericolo le citt\u00e0 minacciate e ordin\u00f2 ai suoi ufficiali di informare i barbari di ogni citt\u00e0 che l'Imperatore intendeva concedere loro presenti considerevoli, sia in denaro che in terre, e che per questo motivo si sarebbero dovuti trovare in un giorno particolare nelle citt\u00e0 principali; in realt\u00e0 era un'imboscata, e i barbari radunatisi furono massacrati dai Romani a suon di dardi e sassate, ponendo fine ai timori dei Romani di una possibile cospirazione degli ostaggi barbari in Asia Minore.\nNel frattempo la Tracia continuava ad essere saccheggiata dai Goti, come anche la Pannonia e la Mesia, e, dovendo Graziano occuparsi della frontiera del Reno, anch'essa minacciata dai Barbari, decise di associare al trono un certo Teodosio, affidandogli il controllo dell'Oriente romano.\n379-382: Teodosio I imperatore d'Oriente e fine della guerra.\nPer gli avvenimenti della guerra gotica dal 379 al 382, le fonti sono molto scarne e confuse. Le \"Res gestae\" di Ammiano Marcellino si concludono con gli avvenimenti del 378, e per ricostruire gli avvenimenti successivi occorre utilizzare i resoconti scarni, vaghi e spesso discordanti di Zosimo e Giordane, storici entrambi posteriori ai fatti (inizi/met\u00e0 VI secolo), nonch\u00e9 i vaghi accenni nelle cronache e nelle storie ecclesiastiche. Per questi motivi, l'esatta sequenza cronologica di ci\u00f2 che accadde successivamente non \u00e8 ricostruibile con esattezza, e su alcuni avvenimenti le interpretazioni della storiografia moderna sono discordanti.\nDalle fonti a nostra disposizione sappiamo comunque che a gennaio del 379 Graziano, trovando troppo gravoso per un solo uomo il governo di tutto l'Impero, e, dovendo occuparsi della frontiera del Reno, minacciata dagli Alemanni, decise di associare al trono un certo Teodosio, generale di origini ispaniche, affidandogli l'Impero d'Oriente e la conduzione della guerra contro i Goti. Teodosio era il figlio del celebre generale distintosi durante il regno di Valentiniano I, il Conte Teodosio: dopo che suo padre cadde in disgrazia presso la corte imperiale e venne di conseguenza giustiziato, anche la carriera del figlio sub\u00ec un contraccolpo, e Teodosio fu costretto a ritirarsi a vita privata nella sua terra nativa, la Spagna. Sennonch\u00e9, la grave minaccia dei Goti spinse Graziano a richiamare Teodosio dalla Spagna, nominandolo coimperatore: l'incoronazione di Teodosio a Imperatore d'Oriente avvenne a Sirmio il 16 gennaio dell'anno 379, sotto il consolato di Ausonio e Olibrio. Avendo affidato a Teodosio la conduzione diretta della guerra contro i Goti ed essendo le diocesi di Dacia e Macedonia, fino a quel momento appartenute all'Impero d'Occidente, minacciate proprio dai Goti, Graziano decise di separare quelle due diocesi dalla prefettura d'Illirico (fino a quel momento interamente appartenente all'Occidente), aggregandole all'Impero d'Oriente.\nMentre il nuovo imperatore, Teodosio, era a Tessalonica, egli si preparava a ricostituire un nuovo esercito romano in modo da prendersi la rivincita sui Goti, che intanto avevano occupato una gran parte della Tracia, mentre le guarnigioni delle citt\u00e0 e delle fortezze non osavano scontrarsi in campo aperto con il nemico. Secondo Giordane, sotto l'energica conduzione del nuovo imperatore, \"la disciplina militare fu presto ripristinata ad alto livello, e i Goti, percependo che la codardia e l'inazione dei precedenti principi era terminata, divennero timorosi, perch\u00e9 l'Imperatore era celebre per la sua acutezza e discrezione: con il comando fermo e la sua generosit\u00e0 e gentilezza incoraggi\u00f2 un esercito ormai demoralizzato ad atti di coraggio, e quando i soldati [...] ottennero nuova confidenza, cercarono di attaccare i Goti e scacciarli dalle frontiere della Tracia\". Il fatto che effettivamente Teodosio abbia infuso nuovo coraggio e nuova linfa all'esercito romano ormai demoralizzato per la disfatta di Adrianopoli parrebbe confermato da un discorso del retore Temistio pronunciato nella primavera del 379, in cui present\u00f2 il nuovo Imperatore come \"l'uomo che vincer\u00e0 la guerra contro i Goti\"; ma non va dimenticato che si tratta delle parole di un panegirico, non lontano nei contenuti e nei toni da quelli che lo stesso Temistio rivolse allo sfortunato predecessore di Teodosio, Valente, in simili occasioni:\nPrima di tentare di affrontare di nuovo i Goti in un confronto in campo aperto, comunque, l'Imperatore tent\u00f2 di logorare il nemico con azioni di guerriglia. Zosimo narra che, pi\u00f9 o meno in quel periodo (intorno al 379), il generale romano di origini barbariche, Modare, colloc\u00f2 i suoi soldati sulla sommit\u00e0 di una collina, ignota ai Barbari, e, apprendendo dai suoi esploratori, che il nemico si trovava nei dintorni intento a consumare le provviste che avevano depredato, comand\u00f2 ai suoi soldati di attaccare di sorpresa i Barbari mentre erano intenti a consumare i frutti dei loro saccheggi. L'impresa ebbe successo, e la battaglia si concluse con lo sterminio dei barbari, e con un miglioramento della situazione per i Romani, in Tracia.\nTeodosio, avendo la necessit\u00e0 di ricostituire in tempi brevi un esercito potente dopo che l'esercito romano si era indebolito enormemente dopo la disfatta di Adrianopoli, provvide immediatamente, con una serie di leggi, a ordinare leve forzate di nuove reclute; il problema per Teodosio era che i grandi proprietari terrieri, che, secondo la legge, erano tenuti a fornire reclute all'esercito tra i loro contadini, opposero decisa resistenza ai decreti dell'Imperatore, in quanto non intendevano perdere manodopera; come se non bastasse, gli stessi contadini in molti casi erano poco propensi alla vita militare e vi furono addirittura casi di contadini che, pur di non essere reclutati, si tagliavano il pollice. Teodosio I, con una serie di decreti, tent\u00f2 di rendere rigoroso il reclutamento: con una legge del gennaio del 380, escluse dal servizio militare servi, osti, locandieri, fornai, carcerati; il decreto era volto a combattere la diffusione della pratica, diffusa tra i latifondisti, di fornire all'esercito reclute in realt\u00e0 poco idonee al combattimento per tenersi per s\u00e9 quelle pi\u00f9 idonee. Nel 381, per combattere il fenomeno dell'automutilazione, molto diffuso tra i contadini che intendevano evitare di svolgere il servizio militare, eman\u00f2 un decreto che costringeva i rei di automutilazione a svolgere lo stesso il servizio militare. I decreti di Teodosio ebbero tuttavia efficacia limitata e d'altronde il reclutamento e l'addestramento delle nuove reclute avrebbe richiesto troppo tempo, mentre l'Imperatore aveva la necessit\u00e0 di ricostituire un esercito in grado di confrontarsi di nuovo con i Goti in breve tempo: Teodosio fu pertanto costretto, pur di colmare in breve tempo le perdite, a reclutare in grosse quantit\u00e0 nell'esercito romano mercenari barbari.\nTeodosio, avendo constatato dello stato disastrato in cui si trovava l'esercito, permise, pertanto, a molti dei Barbari provenienti da oltre Danubio di entrare nell'esercito romano: molti di essi entrarono nelle legioni. L'imperatore, dubitando della fedelt\u00e0 di questi fuggitivi, cos\u00ec numerosi che eccedevano in numero gli altri soldati, stabil\u00ec, per prudenza, di collocare alcuni di loro tra le legioni a difesa dell'Egitto, e richiam\u00f2 le legioni dell'Egitto nei Balcani. Quando gli Egiziani arrivarono in Macedonia, nessun ordine veniva osservato in campo, n\u00e9 qualsiasi distinzione tra romano e barbaro, venendo entrambi mischiati insieme promiscuamente. Fu permesso ai Barbari di fare ritorno nella propria nazione, e inviare altri al loro posto per servire nelle legioni.\nNel corso dell'inverno del 379/380, l'Imperatore Teodosio si ammal\u00f2 gravemente a Tessalonica, facendo recuperare coraggio ai Goti. Dividendo l'esercito goto, Fritigerno e i Tervingi devastarono la Tessaglia, l'Epiro e l'Acaia, mentre Alateo e Safrax con il resto delle loro truppe (Grutungi) partirono per devastare la Pannonia. Secondo Heather, la divisione in due gruppi di Greutungi e Tervingi sarebbe dovuta \"alla difficolt\u00e0 di nutrire un gruppo cos\u00ec numeroso\".\nQuando Teodosio si ristabil\u00ec dalla malattia, decise di condurre il suo esercito in battaglia contro i Tervingi, i quali, apprendendo lo stato di disordine in cui si trovava l'esercito romano di cui erano stati informati dai fuggitivi, nell'estate del 380, penetrarono in Macedonia senza trovare opposizione. Quando ebbero notizia che l'Imperatore stava avanzando per scontrarsi con loro con tutte le sue forze, assaltarono la tenda dell'Imperatore. Venendo raggiunti dai loro connazionali, trovarono opposizione solo dai Romani, che, essendo in piccolo numero, poterono solo permettere all'Imperatore di fuggire, mentre essi venivano tutti massacrati dal nemico, dopo aver combattuto con vigore ed aver ucciso un grande numero di barbari. I barbari, soddisfatti della vittoria, non provarono a lanciarsi all'inseguimento di coloro che erano fuggiti con l'Imperatore, ed, avendo sotto il loro potere la Macedonia e la Tessaglia, esposte ai loro saccheggi senza alcuna protezione, decisero di lasciare le citt\u00e0 non danneggiate, sperando di ricevere tributi da esse. L'Imperatore, nel frattempo, rinforz\u00f2 le fortezze e le citt\u00e0 con le guarnigioni, e procedette a Costantinopoli, inviando lettere all'Imperatore d'Occidente Graziano per informarlo della recente disfatta e pregandolo di inviargli rinforzi. Nel frattempo, invi\u00f2 in Macedonia e Tessaglia, esposte ai saccheggi nemici, degli esattori rapaci che fecero rimpiangere agli abitanti di queste province gli assalti dei barbari. Tale era lo stato della Macedonia e della Tessaglia, quando l'Imperatore entr\u00f2 con grande fasto a Costantinopoli come se avesse ottenuto un grande trionfo invece che una disfatta.\nNel frattempo i Greutungi, come gi\u00e0 detto, una volta separatisi dai Tervingi, avevano invaso la Pannonia. Quando l'Imperatore d'Occidente Graziano apprese dell'invasione della Pannonia, marci\u00f2 immediatamente con un esercito per frenare le loro incursioni, ma, per attestato di Giordane, \"invece di riporre fiducia nelle armi, cerc\u00f2 di conquistarli con la gentilezza e con i doni: in questo modo entr\u00f2 in tregua con essi, stringendo una pace, e fornendo loro provviste\". Forse proprio a questi fatti si riferisce Zosimo quando scrive che i Goti, con le loro incursioni, giunsero a minacciare persino la sicurezza delle Gallie, cos\u00ec da costringere Graziano, per indurli ad abbandonare le province galliche, a permettere loro di attraversare il Danubio e penetrare in Pannonia e in Mesia Superiore. Diversi storici hanno interpretato questi passi di Giordane e Zosimo in questo modo: Graziano avrebbe permesso con questo trattato, firmato nel 380, ai Goti Grutungi di occupare in qualit\u00e0 di \"foederati\" dell'Impero la Pannonia, ma altri storici, come Heather, non concordano con questa interpretazione degli avvenimenti. Secondo Giordane, questo presunto trattato, che avrebbe stabilito lo stanziamento dei Grutungi in Pannonia in qualit\u00e0 di \"Foederati\" di Roma, sarebbe stato approvato dallo stesso Teodosio, quando si riprese dalla malattia e ne fu informato.\nNel frattempo, mentre l'Imperatore Graziano affidava a Vitaliano il comando delle legioni illiriche, i Goti Greutungi, intenzionati ad attraversare il Danubio e il fiume Acheloo per attaccare le citt\u00e0 della Grecia e rifornirsi di nuove provviste, risolsero di attaccare uno dei comandanti dei Tervingi rimasti oltre Danubio, Atanarico, temendo che potesse opporsi ai loro piani; l'attacco ai territori di Atanarico ebbe successo e quest'ultimo fu costretto alla fuga, insieme ai pochi seguaci rimasti, presso Teodosio, che si era appena ripreso da una grave malattia. Secondo la cronaca \"Consularia Constantinopolitana\", ci\u00f2 avvenne tre giorni prima delle idi di gennaio dell'anno 381, cio\u00e8 l'11 gennaio. Teodosio gli diede una calorosa accoglienza, trattandolo con grande rispetto, fino al decesso del comandante goto, avvenuta poco tempo dopo (25 gennaio dello stesso anno). Narra Zosimo, i seguaci di Atanarico, grati per l'Imperatore, mantennero da allora una continua sorveglianza sulle rive del Danubio, per fermare ogni incursione di altri barbari contro l'Impero romano. Anche Giordane parla della calorosa accoglienza che Teodosio riserv\u00f2 ad Atanarico nella capitale e il \"foedus\" che l'Imperatore strinse con i suoi seguaci una volta deceduto il capo goto: per attestato dello storico gotico, \"il suo intero esercito continu\u00f2 a servire l'Imperatore Teodosio sottomettendosi al dominio dei Romani, formando un unico corpo con i soldati imperiali: l'antico patto di alleanza (\"Foederatio\"), stabilito sotto l'Imperatore Costantino, fu di nuovo rinnovato ed ottennero di nuovo il titolo di Alleati (\"Foederati\"); e poich\u00e9 l'Imperatore confidava nella loro fedelt\u00e0 e li considerava suoi amici, arruol\u00f2 tra le loro file pi\u00f9 di 20.000 guerrieri per combattere contro il tiranno Eugenio che aveva trucidato Graziano [sic, errore di Giordane; in realt\u00e0 Eugenio trucid\u00f2 Valentiniano II e Graziano per\u00ec per mano di un precedente usurpatore, Magno Massimo] e impossessatosi illegalmente della Gallia\". Dalle fonti, comunque questi avvenimenti sono piuttosto oscuri: se alcune di esse (come ad esempio la \"Getica\" di Giordane) presentano Atanarico come re dei Goti ed effettivo successore di Fritigerno, ed ignorano tra l'altro il successivo \"foedus\" del 382, altre fonti (Ammiano, Temistio e Zosimo) ce lo presentano come esule fuggito dalla sua stessa gente. La storiografia moderna tende a rigettare la versione di Giordane che presenta Atanarico come sovrano di tutti i Goti, sulla base dell'evidenza che la guerra dur\u00f2 per un altro anno e sulla base delle testimonianze contrarie fornite da altre fonti: \u00e8 possibile, secondo taluni studiosi, che Teodosio I avesse intenzione di utilizzare i Goti di Atanarico, che erano rimasti a nord del Danubio, contro Fritigerno, sfruttando la rivalit\u00e0 gi\u00e0 da tempo esistente tra i due capi, ma il piano and\u00f2 in monte perch\u00e9 Fritigerno sobill\u00f2 i seguaci di Atanarico a insorgere contro il loro stesso sovrano, costringendolo a rifugiarsi con un seguito molto ridotto presso l'Imperatore Teodosio.\nLa pace con i Goti di Atanarico, avvenuta nel gennaio del 381, comunque, non pose fine del tutto alla guerra: altri gruppi di Goti continuarono a saccheggiare le terre dell'Impero, e fu necessario un altro anno di guerra per porvi fine. Zosimo narra che Graziano invi\u00f2 nei Balcani dei rinforzi sotto il comando dei Franchi Bautone e Arbogaste. Quando i rinforzi dall'Impero d'Occidente giunsero in Macedonia e Tessaglia, i Goti, intenti nei saccheggi, ricevuta la notizia dell'arrivo dei rinforzi romani, decisero prudentemente di ritirarsi in Tracia, che avevano gi\u00e0 in precedenza saccheggiato. Vista l'impossibilit\u00e0 di scacciare del tutto i Goti dal suolo imperiale, Teodosio fu costretto a negoziare con i Goti rimanenti una nuova pace di compromesso. Il 3 ottobre 382 fu firmata la pace con l'Impero.\nConseguenze.\nIl 3 ottobre 382 fu firmata la pace tra Impero e Goti. Tervingi e Grutungi divennero Foederati dell'Impero, e ottennero terre in Mesia e Scizia Inferiori, e forse anche in Macedonia; fu loro permesso di stabilirsi all'interno dell'Impero, e di mantenere la loro coesione tribale: in cambio i Goti avrebbero dovuto fornire contingenti alleati all'esercito romano. Temistio, retore di Costantinopoli, in un discorso pronunciato nel gennaio 383 al senato bizantino, cerc\u00f2 di raffigurare come \"vittoria romana\" il trattato di pace (foedus) tra l'Impero e i Goti, nonostante ai Goti fossero state concesse condizioni favorevoli senza precedenti. In tale discorso, Temistio argoment\u00f2 che Teodosio, mostrando come virt\u00f9 il perdono, invece di vendicarsi dei Goti sterminandoli in battaglia, decise invece di stringere un'alleanza con essi, ripopolando cos\u00ec la Tracia, devastata dalla guerra, di contadini goti al servizio dell'Impero; Temistio concluse il discorso rammentando come i Galati fossero stati assimilati, con il passare dei secoli, dalla cultura greco-romana ed esprimendo la convinzione che sarebbe accaduto lo stesso con i Goti.\nGli avvenimenti successivi diedero torto a Temistio: finch\u00e9 Teodosio visse, i Goti rimasero in pace con l'Impero, aiutando l'Imperatore persino a reprimere le usurpazioni in Occidente di Magno Massimo e Flavio Eugenio. Gi\u00e0 sotto il regno di Teodosio, tuttavia, \u00e8 attestata l'esistenza di una fazione di Goti che intendeva rompere il trattato di alleanza con l'Impero e invaderlo di nuovo; narra Zosimo, intorno al 391/392, tra i Goti erano sorte due fazioni opposte: una antiromana, condotta da Eriulfo, riteneva che bisognasse rompere il trattato di alleanza con l'Impero e invaderlo, mentre invece l'altra fazione, filoromana, condotta da Fravitta, riteneva che bisognasse continuare a rispettare i patti stretti con Roma. Dopo un violento litigio con Eriulfo mentre i Goti erano a banchetto con Teodosio, Fravitta lo aggred\u00ec e lo uccise: i seguaci di Eriulfo provarono a vendicare l'assassinio del loro capo aggredendo Fravitta, ma in difesa di quest'ultimo intervennero le guardie imperiali, i quali repressero il tumulto. Spentosi Teodosio, alla fine la fazione anti-romana dei Goti prevalse: nel 395, sotto il comando di Alarico I, loro capo e re, i \"Foederati\" Goti si rivoltarono, devastando la Grecia e la Tracia finch\u00e9 Alarico non ottenne dall'Imperatore d'Oriente Arcadio la carica di \"magister militum per Illyricum\". Successivamente, quando a Costantinopoli si segu\u00ec una politica di antigermanizzazione dell'esercito romano-orientale, con conseguentemente epurazione dei soldati barbari dell'esercito, Alarico, compreso di non essere pi\u00f9 accettato in Oriente, decise di invadere con tutto il suo popolo l'Italia, in modo da costringere l'Imperatore d'Occidente Onorio a consentire ai Goti di insediarsi come \"foederati\" in una provincia dell'Impero d'Occidente. I suoi attacchi iniziali (nel 402 e nel 403) furono respinti dal generale romano Stilicone, ma dopo la caduta in disgrazia e uccisione di quest'ultimo (408), Alarico pot\u00e9 invadere con successo la penisola senza trovare opposizioni, riuscendo persino a saccheggiare Roma nel 410. Sotto il suo successore Ataulfo, i Goti invasero la Gallia, dove, dopo alterne vicende, raggiunsero un accordo di pace con l'Impero, ottenendo il permesso dall'Imperatore Onorio di insediarsi come \"Foederati\" in Aquitania (418). Dall'Aquitania i Goti giunsero a impadronirsi della Spagna e di gran parte della Gallia a sud della Loira, ottenendo la completa indipendenza dall'Impero d'Occidente nel 475."}
{"id": "1530331", "revid": "78273", "url": "https://it.wikipedia.org/wiki?curid=1530331", "title": "Terza Guerra Macedone", "text": ""}
{"id": "1530332", "revid": "767487", "url": "https://it.wikipedia.org/wiki?curid=1530332", "title": "Pete Parada", "text": "Attivo dal 1995, Parada \u00e8 conosciuto per aver suonato nei Saves the Day e in due band della scena punk rock californiana: i Face to Face (1998-2003) e gli Offspring (2007-2021).\nCarriera.\nFace to Face.\nDopo aver fatto un provino per rimpiazzare Rob Kurth, Parada si un\u00ec ufficialmente ai Face to Face nel 1998. Fu presente in quattro album, fino a quando il gruppo decise di rimanere in uno stato di pausa per un periodo di tempo indeterminato.\nSaves the Day.\nDurante la pausa dei Face to Face, Parada sostitu\u00ec Bryan Newman dei Saves the Day. Con loro registr\u00f2 due album.\nIl 28 marzo 2007 Parada annunci\u00f2 che avrebbe lasciato il gruppo:\nThe Offspring.\nIl 27 luglio 2007 gli Offspring annunciarono che Parada sarebbe diventato il nuovo batterista del gruppo, sostituendo Atom Willard, impegnato nel nuovo progetto degli Angels &amp; Airwaves. Il 3 agosto 2021 viene licenziato dal gruppo perch\u00e9 impossibilitato a vaccinarsi contro il SARS-CoV-2.\nStrumenti.\nSul sito ufficiale di Pete \u00e8 presente una lista dettagliata degli strumenti che utilizza."}
{"id": "1530333", "revid": "3082", "url": "https://it.wikipedia.org/wiki?curid=1530333", "title": "Guerra Latina", "text": ""}
{"id": "1530339", "revid": "292162", "url": "https://it.wikipedia.org/wiki?curid=1530339", "title": "Motta Sant'Anastasia", "text": "Motta Sant'Anastasia (: ; \"Anastas\u00eca a Motta\" in ) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nIl paese \u00e8 situato sul versante del monte Etna, dista 12\u00a0km da Catania, e si sviluppa su una rupe di origine basaltica, formatasi in epoca glaciale. Data l'imponente massa monolitica, detta, secondo un'antica leggenda, ombelico dell'Etna, tale area ha ricoperto una grande importanza sotto un punto di vista militare.\nTerritorio.\nLa parte pi\u00f9 antica di Motta Sant'Anastasia \u00e8 stata edificata su un neck, una rupe di origine vulcanica. Una lunga ed intensa eruzione risalente a 550.000 anni fa provoc\u00f2 la formazione di un cono vulcanico.\nNel corso dei secoli, a causa dei processi di erosione, il cono ha assunto l'attuale forma a \"rocce colonnari\" prismatiche a sezione esagonale e pentagonale pi\u00f9 o meno regolari, raggiungendo l'altezza di 65 metri.\nQuello di Motta \u00e8 l'unico esempio di neck presente in Italia, oltre a Strombolicchio. Altri casi si riscontrano in Francia (Le Puy del Velay), in Algeria (Tamanrasset-Ahaggar) e negli Stati Uniti d'America (Missouri, Montana, Arizona, Utah, Nuovo Messico).\nNonostante l'importanza del sito, l'area attorno al Neck da anni ormai versa in un triste stato di degrado con la presenza di micro-discariche. \nStoria.\nMotta, come altre citt\u00e0 della Valle del Simeto, ha origini antiche. Studi archeologici risalenti al 1954 nella contrada Ardizzone, attestano la presenza greca nel territorio intorno a secoli V-IV a.C. Il periodo romano, invece, \u00e8 testimoniato dal ritrovamento di alcune monete risalenti al periodo del grande impero, e da un mosaico rinvenuto in contrada Acquarone, appartenente ad una villa.\nSull'origine del nome Motta Sant'Anastasia esistono diverse ipotesi. Secondo alcuni studiosi Motta (nome preromano) e Anastasia (nome greco-bizantino) hanno significati simili ed indicano la natura del luogo, il tipico rilievo del territorio che da secoli \u00e8 caratterizzata dal Neck e i dintorni di Motta Sant'Anastasia. Successivamente nei secoli XII-XIV, i due nomi furono accostati ed i cittadini si associarono nella devozione e nel culto di Sant'Anastasia, patrona della cittadina.\nMotta, fin dal periodo di Dionisio, tiranno di Siracusa, ricopr\u00ec un ruolo di notevole importanza come roccaforte di avvistamento e di difesa.\nTale ruolo crebbe durante il periodo normanno con Ruggero I d'Altavilla che vi fece edificare una torre per presidiare l'imbocco della piana di Catania e proteggere cos\u00ec i possedimenti normanni dalle continue incursioni saracene. Le caratteristiche del territorio, i resti delle strutture di difesa e quelle abitative evidenziano la tipicit\u00e0 medievale della cittadina. \"La Motta\", infatti, consisteva in un luogo sopraelevato da dove era possibile controllare l'intero territorio circostante. In Inghilterra, intorno al 1066, sulla \"Motta\" dei luoghi di conquista, i Normanni costruivano una torre di legno per difendere i territori occupati. Ma in Sicilia, per la carenza di foreste, i Normanni dovettero edificare le loro torri con pietra basaltica. A Motta tale costruzione era stata facilitata dalla conformazione morfologica del luogo, che ben si prestava all'edificazione dell'avamposto difensivo.\nIl primo insediamento fuori dalle mura fu il quartiere \"Urnazza\" che, intorno al 1500, sorse nei pressi dell'attuale chiesa di Sant'Antonio, allora luogo di sepoltura dei quartieri \"Urnazza\" e \"Matrice\".\nNel 1526 la citt\u00e0 divent\u00f2 feudo di Antonio III Moncada, conte di Adern\u00f2, e per quattro secoli, fino al 1900, il castello fu destinato essenzialmente a essere una prigione.\nNella seconda met\u00e0 del 1600 vi erano a Motta 560 abitanti. Tra la seconda met\u00e0 del 1700 e il 1800 cominci\u00f2 meglio a delinearsi la struttura del paese, con la nascita di nuovi quartieri, come quelli di \"Croce\", \"Pozzo\", \"Sciddichenti\".\nNel 1798 gli abitanti di Motta divennero 1400 e nel censimento del 1831 arrivarono a 2181.\nIl 1\u00ba gennaio 1820 il tribunale di Catania istitu\u00ec il comune di Motta Sant'Anastasia.\nMonumenti e luoghi d'interesse.\nArchitetture militari.\nLa \"torre di Motta\" (o \"Dongione\") fu costruita tra il 1070 e il 1074 per volont\u00e0 del gran conte Ruggero il Normanno. Il massiccio torrione a pianta rettangolare (con dimensioni:8.45 x 17,25 m) \u00e8 alto 21,00 metri e rappresenta una tipica struttura a carattere difensivo del tardo medioevo. La copertura a terrazza conserva la quasi intatta merlatura,(22 merli a testa arrotondata) se non fosse per uno dei 22 merli che nel 2010 \u00e8 stato colpito da un fulmine, ma prontamente restaurato.\nLa struttura \u00e8 costituita da tre elevazioni. Solo la prima di queste presenta ancora le finestre originali ad arco a sesto acuto (esterno) e a tutto sesto (interno). Le altre due finestre quadrate, degli altri livelli, come l'attuale porta d'ingresso, risalgono invece al XV secolo.\nIl piano terra era destinato ad alloggio militare. In esso sono visibili una serie di feritoie per la difesa.\nSempre al piano terra fu ricavata la cisterna per la raccolta delle acque piovane e dove, come scrive l'umanista Lorenzo Valla, fu rinchiuso il conte di Modica, Bernardo Cabrera.\nIl primo piano era destinato all'alloggio del comandante della guarnigione. Il secondo piano \u00e8 caratterizzato da un arco a sesto acuto. Le tre elevazioni erano collegate tra loro da una serie di scale a pioli retrattili di legno.\nGi\u00e0 nel 1091, il castello venne concesso alla istituenda diocesi di Catania che ne detenne il possesso fino alla fine del XIII secolo. Nel XIV secolo, per diciannove anni (1355-1374) fu dimora del conte di Aidone, Enrico il Rosso.\nDopo essere stato propriet\u00e0 di Rinaldo Perollo, nel 1408 il castello fu acquistato da Aloisio Sanchez. Successivamente, nel 1526, Antonio III Moncada, conte di Adern\u00f2, per 1210 once acquist\u00f2 la terra di Motta ed il castello che rimasero propriet\u00e0 dei suoi discendenti fino al 1900, anno in cui venne acquistato dal Comune.\nAree naturali.\nIn contrada Gebbia si possono ammirare ulivi millenari di notevoli dimensioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Motta Sant'Anastasia fa parte delle seguenti organizzazioni sovracomunali: regione agraria n.8 (Piana di Catania)."}
{"id": "1530345", "revid": "834", "url": "https://it.wikipedia.org/wiki?curid=1530345", "title": "Pascal Basset-Chercot", "text": "Biografia.\nPascal Basset-Chercot ha frequentato il Liceo e la Facolt\u00e0 di Lettere nella sua citt\u00e0 natale ed ha cominciato la sua attivit\u00e0 come giornalista a Parigi, in seguito si \u00e8 trasferito in Turenna per dedicarsi a tempo pieno alla scrittura di romanzi. \nBasset-Chercot ha ottenuto nel 1988 il Premio Patricia Highsmith per il romanzo \"Baby Blues\", con la scrittrice statunitense presente nella giuria.\n\"Baby Blues\" \u00e8 stato pubblicato in Italia nel 1993 nella collana il Giallo Mondadori (n\u00ba2306)."}
{"id": "1530353", "revid": "767487", "url": "https://it.wikipedia.org/wiki?curid=1530353", "title": "Ulrich Ram\u00e9", "text": "Carriera.\nClub.\nRam\u00e9 \u00e8 nato a Nantes nel 1972 con un'innata passione per l'enologia.\nInizi\u00f2 la propria carriera da professionista nell'Angers; debutt\u00f2 in Division 1 il 23 luglio 1993 contro il Metz.\nCon gli \"SCO\" gioc\u00f2 per sei stagioni.\nNel 1997 avvenne il grande salto con il passaggio al Bordeaux, dove divenne il portiere titolare.\nTitolare per 12 anni e bandiera del club, nella stagione 2009-2010 ha ceduto il posto a C\u00e9dric Carrasso.\nNazionale.\nCon la debutt\u00f2 il 9 giugno 1999 in 0-1 Francia, partita giocata a Barcellona.\nVinse il e la FIFA Confederations Cup 2001.\nPartecip\u00f2 anche allo sfortunato , pur non scendendo mai in campo.\nIn nazionale prese il posto di Bernard Lama come riserva di Fabien Barthez.\nNon venne pi\u00f9 convocato dopo aver commesso un grosso errore in una partita contro la del 12 febbraio 2003.\nBordeaux.\nIl 14 marzo 2016 viene nominato nuovo allenatore del Bordeaux al posto dell'esonerato Willy Sagnol. Il 27 maggio 2016 viene esonerato dopo i due mesi deludenti vissuti con i girondini."}
{"id": "1530354", "revid": "124325469", "url": "https://it.wikipedia.org/wiki?curid=1530354", "title": "Campiello (disambigua)", "text": ""}
{"id": "1530356", "revid": "2121138", "url": "https://it.wikipedia.org/wiki?curid=1530356", "title": "Piano Urbano della Mobilit\u00e0", "text": "Il Piano Urbano della Mobilit\u00e0 (PUM) \u00e8 uno strumento volontario (a differenza del Piano Urbano del Traffico, che \u00e8 obbligatorio) a disposizione dei comuni per definire adeguati progetti relativamente al sistema territorio-trasporti. \nEsso si pone generalmente su un periodo di riferimento di 10 anni, e contempla le ipotesi di investimenti in infrastrutture ed innovazioni gestionali da attuarsi nel medio periodo, sia su scala urbana che su scala metropolitana e sovra-comunale.\nQuando il comune d'una citt\u00e0 vuole porre l'accento sulla mobilit\u00e0 sostenibile, il piano prende il nome di Piano Urbano della Mobilit\u00e0 Sostenibile (PUMS).\nRiferimenti normativi.\nLa predisposizione dei \"piani urbani di mobilit\u00e0\" \u00e8 stata codificata all'art. 22 della legge 24 novembre 2000, n. 340."}
{"id": "1530358", "revid": "767487", "url": "https://it.wikipedia.org/wiki?curid=1530358", "title": "Out of Reach (singolo)", "text": "Out of Reach \u00e8 un brano musicale della cantante inglese Gabrielle compreso nella colonna sonora del film \"Il diario di Bridget Jones\", nonch\u00e9 nel suo primo greatest hits \"Dreams Can Come True, Greatest Hits Vol. 1\".\nIl singolo ha raggiunto la posizione numero 4 nel Regno Unito dove \u00e8 rimasto in classifica per pi\u00f9 di venti settimane. In Italia il brano \u00e8 stato utilizzato per la campagna pubblicitaria televisiva dei Ferrero Rocher, che vedeva testimonial Juliette Binoche.\nTracce.\nCD: 1\nCD: 2"}
{"id": "1530360", "revid": "110157", "url": "https://it.wikipedia.org/wiki?curid=1530360", "title": "Agreste Sergipano", "text": "L'Agreste Sergipano \u00e8 una mesoregione dello Stato del Sergipe in Brasile.\nMicroregioni.\n\u00c8 suddivisa in 4 microregioni:"}
{"id": "1530370", "revid": "74801", "url": "https://it.wikipedia.org/wiki?curid=1530370", "title": "Leste Sergipano", "text": "Il Leste Sergipano \u00e8 una mesoregione dello Stato del Sergipe in Brasile.\nMicroregioni.\n\u00c8 suddivisa in 7 microregioni:"}
{"id": "1530373", "revid": "125371846", "url": "https://it.wikipedia.org/wiki?curid=1530373", "title": "Pubblica amministrazione", "text": "La pubblica amministrazione (spesso abbreviata in PA) \u00e8, in diritto, l'insieme degli enti pubblici che concorrono all'esercizio e alle funzioni dell'amministrazione di uno Stato nelle materie di sua competenza.\nStoria.\nNei sistemi di \"Civil law\".\nNei sistemi di \"civil law\" che disciplinano l'organizzazione e il funzionamento delle amministrazioni pubbliche \u2013 nonch\u00e9 i rapporti tra le stesse e i destinatari dei loro provvedimenti, ovvero il \"diritto amministrativo \u2013\" la formazione di tale corpo normativo separato \u00e8 stata favorita anche dal fatto che in molti ordinamenti di \"Civil law\" i rapporti tra pubblica amministrazione e privati sono devoluti a un giudice \"ad hoc\": il \"giudice amministrativo\".\nNella seconda met\u00e0 del XIX secolo, sulla scia delle concezioni del tempo, secondo cui lo Stato non poteva che agire in modo autoritativo, il diritto amministrativo \u00e8 andato espandendosi, inglobando materie prima di diritto privato, quale il rapporto di lavoro tra l'amministrazione e i suoi dipendenti (o, almeno, i funzionari); di conseguenza, i relativi rapporti sono divenuti rapporti di diritto pubblico, con la pubblica amministrazione in posizione di supremazia; \nQuesta tendenza, peraltro, si era gi\u00e0 attenuata all'inizio del XX secolo. Sul finire dello stesso secolo, in molti ordinamenti si manifestava l'opposta tendenza a restringere l'area dell'agire autoritativo della pubblica amministrazione e, quindi, del diritto amministrativo, a favore dell'agire consensuale e del diritto privato; d'altra parte lo stesso diritto amministrativo, tradizionalmente ispirato alla supremazia della pubblica amministrazione nei confronti dei privati e alla prevalenza dell'interesse pubblico sugli interessi privati, negli ultimi tempi \u00e8 andato aprendosi a una maggiore considerazione di questi ultimi, per esempio garantendo ai loro portatori la partecipazione ai procedimenti amministrativi, sicch\u00e9 si suol dire che il diritto amministrativo attuale \u00e8 basato sul binomio \"autorit\u00e0-libert\u00e0\".\nNei sistemi di \"Common law\".\nNei sistemi di \"common law\" l'organizzazione e il funzionamento della pubblica amministrazione, nonch\u00e9 i suoi rapporti con i privati, continuano a essere disciplinati dal diritto comune, ossia dallo stesso diritto che disciplina i rapporti tra i privati. Le potest\u00e0 pubbliche di cui dispongono gli organi amministrativi sono oggetto di norme speciali, per lo pi\u00f9 ricondotte al diritto costituzionale (per esempio, l'espropriazione per pubblica utilit\u00e0 \u00e8 ricondotta alla disciplina costituzionale del diritto di propriet\u00e0), e, al di fuori di quanto in esse previsto, trova applicazione il diritto comune. Inoltre negli ordinamenti di \"Common law\" le controversie tra pubblica amministrazione e privati sono in linea di principio devolute agli stessi giudici che conoscono le controversie tra privati.\nDi qui l'affermazione che nei paesi di \"Common law\" non esiste il diritto amministrativo, anche se in questi ordinamenti, sulla scia del progressivo ampliamento dell'intervento pubblico che ha caratterizzato il XX secolo, \u00e8 andato strutturandosi un corpo di norme (\"administrative law\") che presenta similitudini con il diritto amministrativo dei paesi di \"Civil law\".\nIl significato concettuale.\nLa locuzione \"pubblica amministrazione\" viene oggi utilizzata, a seconda del contesto, per designare:\nIn senso oggettivo.\nLa pubblica amministrazione svolge tante \"attivit\u00e0 giuridiche\", che si manifestano in atti giuridici, quanto attivit\u00e0 meramente materiali. L'attivit\u00e0 giuridica pu\u00f2 estrinsecarsi in provvedimenti attraverso i quali vengono esercitati poteri autoritativi, ossia pubbliche potest\u00e0 (attivit\u00e0 \"iure imperii\"), oppure in atti di diritto privato (\"atti di gestione\"), tra cui i contratti, adottati in virt\u00f9 dell'autonomia privata di cui i soggetti della pubblica amministrazione dispongono come tutti i soggetti giuridici (attivit\u00e0 \"iure gestionis\").\nL'ordinamento pu\u00f2 anche consentire all'organo amministrativo di utilizzare atti consensuali e non autoritativi, quali le convenzioni, in luogo del provvedimento o, quantomeno, a integrazione del medesimo; si parla, in questi casi, di \"modulo consensuale\" dell'esercizio della funzione amministrativa: nell'ordinamento italiano un esempio \u00e8 offerto dagli accordi previsti dall'art. 11 della legge 241/1990. In questi casi, cos\u00ec come quando agisce \"iure gestionis\", la pubblica amministrazione si spoglia della posizione di supremazia nei confronti dei destinatari dei suoi atti, che invece connota l'attivit\u00e0 \"iure imperii\", ponendosi in una posizione tendenzialmente paritaria nei loro confronti, ragione per cui si parla di attivit\u00e0 \"paritetica\".\nIn senso soggettivo.\nIn senso soggettivo l'amministrazione pubblica \u00e8 costituita, in primo luogo, dagli organi e uffici dello stato che dipendono dal governo. Questi sono ordinati in dicasteri, ai quali sono preposti membri del governo che assicurano la traduzione dell'indirizzo politico governativo nell'attivit\u00e0 amministrativa degli uffici del dicastero.\nSemantica giuridica.\nCon amministrazione pubblica, nel diritto pubblico, si indica un singolo ente pubblico, che esercita la funzione pubblica, all'interno dell'intera pubblica amministrazione \u2013 in senso soggettivo \u2013 di uno Stato.\nL'aggettivo \"pubblica\" che qualifica il termine \"amministrazione\" conferisce a quest'ultimo uno specifico ambito concettuale: si differenzia infatti da altri soggetti, persone o enti privati, poich\u00e9 tale ente svolge attivit\u00e0 di amministrazione e cura di interessi pubblici, diversi quindi da quelli privati.\nLa locuzione viene quindi generalmente utilizzata per riferirsi ad un ente pubblico compreso all'interno della pubblica amministrazione; essa si applica anche organi pubblici (comprese le agenzie) dotati di particolare autonomia gestionale (o sottoposti a vigilanza invece che a diretta subordinazione gerarchica), nonch\u00e9 agli uffici incaricati della gestione delle risorse (finanziarie, umane o strumentali) delle autorit\u00e0 indipendenti di regolazione o degli organi costituzionali.\nVariet\u00e0 delle amministrazioni pubbliche.\nNella generalit\u00e0 degli ordinamenti le funzioni amministrative, oltre ai dicasteri, possono essere affidate a organizzazioni dotate di una certa autonomia, che possono anche avere personalit\u00e0 giuridica di diritto pubblico, nel qual caso sono \"enti pubblici\", o di diritto privato (societ\u00e0 di capitali, fondazioni ecc.). Ciascuno di tali soggetti \u2013 dicastero, organizzazione autonoma dotata o meno di personalit\u00e0 giuridica, sia essa di diritto pubblico o privato \u2013 in quanto gli sono affidate funzioni amministrative, pu\u00f2 essere considerato un\"'amministrazione pubblica\".\nTaluni enti pubblici curano gli interessi di una determinata collettivit\u00e0, in posizione di pi\u00f9 o meno ampia autonomia dallo stato e da altri enti pubblici: sono questi gli \"enti autonomi\", tra i quali rientrano, in particolare, gli enti territoriali locali. A essi si contrappongono gli \"enti strumentali\" che, invece, perseguono fini propri di un altro ente, al quale sono perci\u00f2 legati da vincoli di soggezione; tra gli enti strumentali rientrano le \"agenzie\", se dotate di personalit\u00e0 giuridica, mentre, quando ne sono prive, vanno considerate uffici dello stato o di altri enti pubblici, seppur complessi e dotati di una certa autonomia.\nNegli ordinamenti di \"common law\" gli enti territoriali locali (contee ecc.) sono considerati organi dello stato dotati di personalit\u00e0 giuridica, mentre gli altri enti che compongono la pubblica amministrazione \u2013 variamente denominati: \"administration\", \"agency\", \"authority\", \"board\", \"commission\" ecc. \u2013 sono persone giuridiche disciplinate dal diritto privato.\nQuando la pubblica amministrazione vende beni o servizi sul mercato svolge attivit\u00e0 d'impresa: si parla, in questi casi, di \"impresa pubblica\", sebbene tali imprese, a differenza di quelle private, non abbiano un fine principale di lucro. L'impresa pubblica pu\u00f2 essere esercitata, oltre che da un'amministrazione pubblica con i propri organi, da un'organizzazione apposita, dotata di una certa autonomia, all'interno di un'amministrazione pubblica (\"azienda autonoma\") o da un apposito ente pubblico (sono quelli che in Italia prendono il nome di \"enti pubblici economici\") o, ancora, da una societ\u00e0 di capitali controllata da una o pi\u00f9 amministrazioni pubbliche (societ\u00e0 a \"partecipazione pubblica\").\nOltre alle amministrazioni pubbliche di cui si \u00e8 finora detto, esistono in molti ordinamenti giuridici anche organi o enti pubblici che esercitano particolari funzioni amministrative in una posizione di piena e sostanziale indipendenza dall'indirizzo politico del governo e di altri enti pubblici: sono le \"autorit\u00e0 amministrative indipendenti\".\nNegli ordinamenti in cui vige la separazione dei poteri tutte le amministrazioni pubbliche, comprese le autorit\u00e0 amministrative indipendenti, costituiscono, unitamente al governo, uno dei tre poteri dello stato: il \"potere esecutivo\".\nVi sono, infine, casi in cui l'attivit\u00e0 amministrativa \u00e8 esercitata in proprio da soggetti privati, persone fisiche o giuridiche, estranee alla pubblica amministrazione; si parla allora di \"esercizio privato di funzioni pubbliche\" o \"di servizi pubblici\".\nCaratteristiche.\nLa funzione pubblica.\nNell'ambito della funzione amministrativa si vuole distinguere la \"funzione pubblica\" in senso stretto, comprendente le attivit\u00e0 amministrative connotate dall'esercizio di poteri autoritativi, dai \"servizi pubblici\", ossia quelle attivit\u00e0, non connotate dall'esercizio di pubbliche potest\u00e0, volte all'erogazione di prestazioni d'interesse pubblico. Nella pratica la distinzione non sempre \u00e8 netta: spesso, infatti, si nota una commistione tra i due tipi di attivit\u00e0, sicch\u00e9 la classificazione nell'una piuttosto che nell'altra categoria pu\u00f2 essere fatta solo in base a un criterio di prevalenza.\nLa funzione amministrativa si distingue tradizionalmente in \"attiva\", comprendente le attivit\u00e0 giuridiche e meramente materiali direttamente volte al soddisfacimento degli interessi pubblici, \"consultiva\", comprendente le attivit\u00e0 volte a supportare la funzione attiva fornendo pareri a chi la esercita, e \"di controllo\", comprendente le attivit\u00e0 di controllo volte ad assicurare che la funzione attiva sia esercitata in conformit\u00e0 alle norme giuridiche e all'interesse pubblico. A queste, alcuni autori aggiungono l'amministrazione \"giustiziale\", nella quale fanno rientrare la decisione dei ricorsi amministrativi.\nLa funzione amministrativa e discrezionalit\u00e0.\nNei moderni ordinamenti giuridici, l'attivit\u00e0 delle pubbliche amministrazioni \u00e8 orientata nel rispetto di alcuni principi, come ad esempio:\nPoich\u00e9 diretta alla cura di interessi pubblici predeterminati in sede politica, la funzione amministrativa \u00e8 attivit\u00e0 non libera nel fine a differenza dell'attivit\u00e0 svolta dai soggetti di diritto nell'ambito della loro autonomia privata. Di solito il legislatore stabilisce l'interesse pubblico da perseguire, lasciando all'organo amministrativo un margine pi\u00f9 o meno ampio di scelta sul modo per farlo; in ordine a tale scelta l'organo deve ponderare l'interesse pubblico affidato alle sue cure (\"interesse primario\") con gli altri interessi, pubblici o privati, con esso confliggenti (\"interessi secondari\"), per stabilire se questi ultimi devono recedere di fronte al primo. Si parla in questi casi di \"discrezionalit\u00e0 amministrativa\".\nSe l'attivit\u00e0 amministrativa \u00e8 tipicamente discrezionale, non mancano tuttavia casi di attivit\u00e0 amministrativa vincolata, laddove il legislatore ha ritenuto di dover effettuare una volta per tutte la ponderazione degli interessi in gioco, stabilendo in modo puntuale ed esaustivo i contenuti dell'attivit\u00e0 che deve essere posta in essere dall'organo amministrativo.\nOrganizzazione.\nLa pubblica amministrazione nel concreto pu\u00f2 organizzarsi secondo i principi:\nSe nel primo caso, gran parte dei poteri e delle funzioni sono attribuiti agli organi centrali dello Stato centrale, nel secondo caso, questi vengono attribuiti ad organi diversi da quelli centrali, che riflettono l'autonomia amministrativa territoriale prevista dal suo ordinamento giuridico.\nRelazioni con gli altri poteri dello stato.\nLa funzione amministrativa si distingue da quella legislativa (o, pi\u00f9 in generale, normativa) perch\u00e9 quest'ultima si traduce nella creazione di norme generali e astratte, con efficacia \"erga omnes\", laddove l'amministrazione invece provvede tendenzialmente per il caso singolo, mediante norme speciali e concrete, aventi efficacia \"inter partes\". Peraltro, vi sono anche atti della pubblica amministrazione che hanno come destinatari una pluralit\u00e0 indeterminata di soggetti (\"atti generali\"); alcuni di questi contengono norme non solo generali ma anche astratte, perch\u00e9 applicabili a una pluralit\u00e0 indeterminata di casi, nel qual caso si tratta di veri e propri atti normativi (\"regolamenti\") e siamo di fronte all'esercizio di funzioni materialmente normative da parte di organi amministrativi, in deroga al principio di separazione dei poteri. La funzione amministrativa si differenzia, invece, dalla funzione giurisdizionale per la particolare posizione di terziet\u00e0 del giudice che caratterizza quest'ultima.\nIn virt\u00f9 del \"principio di legalit\u00e0\", proprio dello stato di diritto, gli organi della pubblica amministrazione possono esercitare le sole potest\u00e0 loro conferite dalle norme, tendenzialmente generali e astratte, poste dal potere legislativo e le devono esercitare in conformit\u00e0 a tali norme. Il principio vale anche per gli atti formalmente amministrativi con i quali viene esercitata una funzione materialmente normativa, ossia per i regolamenti, i quali, pertanto, non potranno che essere subordinati alla legge nella gerarchia delle fonti del diritto.\nNel mondo.\nUnione europea.\nL'interesse della Commissione europea verso gli Stati membri \u00e8 duplice: da un lato tende ad indirizzare le autorit\u00e0 amministrative all'attuazione della disciplina pro-concorrenziale imposta dai trattati, ed in questa direzione ha introdotto la nozione di organismo di diritto pubblico per ricomprendere l'intera fenomenologia, pur nella sua estrema variet\u00e0.\nDall'altro lato, in ordine all'adempimento delle politiche comuni lascia impregiudicato l'apparato soggettivo investito della funzione di sovrintendere a tali politiche. Ci\u00f2 nondimeno, l'Unione europea: \na) correda i suoi atti normativi con la richiesta dell'indicazione dei soggetti nazionali (o, spesso, anche regionali) investiti della responsabilit\u00e0 del flusso informativo dal basso verso l'altro, per cui in ultima analisi \u00e8 a tali soggetti che la Commissione fa capo come referenti nella rete di decisioni pubbliche che attengono le politiche comuni;\nb) conduce, nel quadro dell\u2019\"Action Plan on Better Regulation\", revisioni periodiche degli oneri amministrativi che discendono dalle politiche pubbliche.\nUn monitoraggio, delle modalit\u00e0 con cui gli Stati europei agiscono, attesta un arco assai vasto di scelte operative. Tra di esse i moduli di amministrazione pubblica \u2013 riferibili al soggetto pubblico regolatore/agevolatore/controllore \u2013 appaiono essenzialmente ricondursi al Ministero nei Paesi nordici (con l'importante variante federale per la Germania, in cui la funzione va ripartita tra i relativi uffici pubblici a livello di \"Bund\" (federale) e di Land), mentre nei Paesi latini essi valorizzano anche l'Ente autarchico o comunque di diritto pubblico o l'azienda pubblica ovvero anche l'ente o istituto o societ\u00e0 di diritto privato, ma con funzione non economica e sotto controllo del relativo Ministero (o struttura pubblica equivalente dell'ente territoriale, nelle realt\u00e0 federali o ad ampio decentramento.\nItalia.\nAi sensi dell'art. 5 della Costituzione italiana, l'organizzazione della Pubblica amministrazione italiana \u00e8 informata al principio del decentramento amministrativo.\nGli enti che ne fanno parte sono quelli di cui all'art. 1 comma 2 del d.lgs 30 marzo 2001 n. 165 e sono:\nVa notato che la pubblica amministrazione, cos\u00ec delimitata, non coincide con il settore \"amministrazioni pubbliche\", definito a fini statistici dall'ISTAT come \"il settore che raggruppa le unit\u00e0 istituzionali le cui funzioni principali consistono nel produrre per la collettivit\u00e0 servizi non destinabili alla vendita e nell'operare una redistribuzione del reddito e della ricchezza del Paese\". Rientrano infatti in questa definizione non solo gli organi ed enti della pubblica amministrazione, ma anche gli organi legislativi e giurisdizionali: si tratta di una traduzione, non molto felice, del termine inglese \"General government\", usato dal \"System of National Accounts\" (SNA), lo standard internazionale di contabilit\u00e0 nazionale adottato dall'ONU.\nDal punto di vista economico-finanziario, la pubblica amministrazione si differenzia dalla libera impresa privata per l'assenza di profitti e per detenere un livello di liquidit\u00e0 sufficiente a coprire gli esborsi correnti, mentre l'eventuale avanzo primario di bilancio dovrebbe trovare impiego in progetti di pubblica utilit\u00e0 durante gli esercizi successivi.\nIl controllo di gestione non \u00e8 in contraddizione con il pubblico interesse, il fine di equit\u00e0 e socialit\u00e0 della pubblica amministrazione, se si intende l'impresa come \"comunit\u00e0 d'individui che si organizzano per creare valore da destinare al soddisfacimento dei bisogni umani\". Il controllo di gestione introduce il superamento dell'idea dell'\"amministrazione per atti\" e della conformit\u00e0 formale alla norma come unico criterio guida dell'azione della PA, si pone al servizio del cittadino, un'organizzazione e modi di lavorare non pi\u00f9 statici in vista del miglioramento continuo degli obiettivi di efficienza ed efficacia.\nL'elevata pressione ed evasione fiscale italiana, gli stringenti vincoli di bilancio imposti dall'Europa alla spesa pubblica in disavanzo, hanno creato uno \"stress sui costi\" che ha indotto molte pubbliche amministrazioni ad adottare logiche di gestione nate e fatte proprie dalle aziende private, impiantando al proprio interno sistemi di controllo di gestione \u2013 con l'adozione dei costi standard o altra contabilit\u00e0 analitica interna, l'identificazione di centri di responsabilit\u00e0 (centri di costo, provento, risultato, investimento), l'assegnazione per centro di obiettivi chiari misurabili e condivisi, una retribuzione variabile di risultato, risorse umane e un budget finanziario \u2013 in base al principio per cui chi ha l'obiettivo, ha anche reale autonomia e responsabilit\u00e0 sulle risorse che gli vengono assegnate per raggiungerlo."}
{"id": "1530375", "revid": "4", "url": "https://it.wikipedia.org/wiki?curid=1530375", "title": "Patate di montagna di Cesana", "text": ""}
{"id": "1530376", "revid": "110157", "url": "https://it.wikipedia.org/wiki?curid=1530376", "title": "Sert\u00e3o Sergipano", "text": "Il Sert\u00e3o Sergipano \u00e8 una mesoregione dello Stato del Sergipe in Brasile.\nMicroregioni.\n\u00c8 suddivisa in due microregioni:"}
{"id": "1530385", "revid": "767487", "url": "https://it.wikipedia.org/wiki?curid=1530385", "title": "Apl.de.ap", "text": "Biografia.\nLa madre \u00e8 filippina e il padre \u00e8 afroamericano. Verso l'et\u00e0 di circa dodici anni \u00e8 stato adottato e si \u00e8 trasferito a Los Angeles, dove ha conosciuto will.i.am con cui forma nel 1992 il gruppo Atban Klann. Nel 1995 si uniscono al gruppo Taboo e Kim Hill (cui succeder\u00e0 nel 2003 Fergie), e cambiano il nome in Black Eyed Peas.\nFa una delle sue prime apparizioni, insieme a Will.i.am, nella canzone del 1992 \"Merry Muthaphukkin' Xmas\" di Eazy-E, contenuta nell'album \"5150 Home 4 tha Sick\".\nApl ha fondato un'associazione benefica intenta a sostenere i poveri.\nL'artista ha rivelato di soffrire di una rara malattia genetica che ha portato la sua vista ad essere costantemente sempre pi\u00f9 sfocata. La sua vista sarebbe ormai talmente pregiudicata che, anche con degli occhiali o delle lenti a contatto, non ci potrebbe essere alcun miglioramento.\nNel 2008 apl.de.ap debutta come solista con i due singoli \"Take me to the Philipines\" e \"Mama Filipina\". Nel 2009, con il ritorno in scena dei Black Eyed Peas, sospende la carriera da solista.\nNel 2011 pubblica un terzo singolo dal suo progetto discografico. Il singolo si chiama \"We Can Be Anything\", pubblicato in contemporanea alla sua campagna omonima per l'istruzione nelle Filippine. Nell'Autunno 2011 pubblica un quarto singolo intitolato \"You Can Dream\". Il suo primo album, \"U Can Dream\", \u00e8 pubblicato nel 2012. A fine 2011 esce il video del quinto singolo, \"We Be Workin\"', che per\u00f2 viene pubblicato solo nel giugno 2012. Un sesto singolo, \"Heroes\", vede la luce nell'autunno 2012."}
{"id": "1530387", "revid": "171091", "url": "https://it.wikipedia.org/wiki?curid=1530387", "title": "Richard Pramotton", "text": "Specialista dello slalom gigante, fu uno dei portabandiera dello sci alpino italiano a met\u00e0 degli anni ottanta, pur non avendo vinto medaglie ai Mondiali n\u00e9 aver mai preso parte ai Giochi olimpici invernali. \u00c8 il fratello maggiore di Roger, a sua volta sciatore alpino di alto livello.\nBiografia.\nIn Coppa del Mondo ottenne il primo piazzamento di rilievo il 5 marzo 1985 ad Aspen in slalom gigante (10\u00ba) e il primo podio l'8 dicembre successivo a Puy-Saint-Vincent nella medesima specialit\u00e0 (3\u00ba). Esord\u00ec ai Campionati mondiali in occasione della rassegna iridata di Bormio 1985, classificandosi 13\u00ba sempre in slalom gigante.\nIl 28 gennaio 1986 ottenne la prima delle sue tre vittorie in Coppa del Mondo, nella disciplina prediletta, sul prestigioso tracciato di Adelboden in Svizzera davanti all'altro azzurro Marco Tonazzi. Nella stagione 1986-1987 partecip\u00f2 ai Mondiali di Crans-Montana (11\u00ba in supergigante) e divenne il primo italiano dai tempi della Valanga azzurra di Gustav Th\u00f6ni e Piero Gros ad arrivare nei primi cinque posti della classifica generale di Coppa del Mondo.\nRichard Pramotton allena attualmente lo \"Sci Club Courmayeur Monte Bianco\", nella categoria \"Ragazzi\".\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1530388", "revid": "92723", "url": "https://it.wikipedia.org/wiki?curid=1530388", "title": "Principe Eugenio", "text": ""}
{"id": "1530391", "revid": "110157", "url": "https://it.wikipedia.org/wiki?curid=1530391", "title": "Agreste de Itabaiana", "text": "Agreste de Itabaiana \u00e8 una microregione dello Stato del Sergipe in Brasile appartenente alla mesoregione dell'Agreste Sergipano.\nComuni.\nComprende 7 comuni:"}
{"id": "1530401", "revid": "110157", "url": "https://it.wikipedia.org/wiki?curid=1530401", "title": "Agreste de Lagarto", "text": "Agreste de Lagarto \u00e8 una microregione dello Stato del Sergipe in Brasile appartenente alla mesoregione dell'Agreste Sergipano.\nComuni.\nComprende 2 comuni:"}
{"id": "1530403", "revid": "28592", "url": "https://it.wikipedia.org/wiki?curid=1530403", "title": "Cattedrale di San Giorgio (Ragusa)", "text": ""}
{"id": "1530406", "revid": "729019", "url": "https://it.wikipedia.org/wiki?curid=1530406", "title": "Microregione di Nossa Senhora das Dores", "text": "Nossa Senhora das Dores \u00e8 una microregione dello Stato del Sergipe in Brasile appartenente alla mesoregione dell'Agreste Sergipano.\nComuni.\nComprende 6 comuni:"}
{"id": "1530408", "revid": "110157", "url": "https://it.wikipedia.org/wiki?curid=1530408", "title": "Microregione di Tobias Barreto", "text": "Tobias Barreto \u00e8 una microregione dello Stato del Sergipe in Brasile appartenente alla mesoregione dell'Agreste Sergipano.\nComuni.\nComprende 3 comuni:"}
{"id": "1530411", "revid": "110157", "url": "https://it.wikipedia.org/wiki?curid=1530411", "title": "Microregione di Aracaju", "text": "Aracaju \u00e8 una microregione dello Stato del Sergipe in Brasile appartenente alla mesoregione del Leste Sergipano.\nComuni.\nComprende 4 comuni:"}
{"id": "1530412", "revid": "767487", "url": "https://it.wikipedia.org/wiki?curid=1530412", "title": "A-Plus", "text": "Si tratta di uno dei quattro membri fondatori del gruppo rap di Oakland (California) specializzato in underground hip hop, Souls of Mischief, assieme alla band dei Soul of Mischief fa parte del collettivo musicale Hieroglyphics."}
{"id": "1530413", "revid": "149587", "url": "https://it.wikipedia.org/wiki?curid=1530413", "title": "Piano delle Fosse del Grano (Cerignola)", "text": ""}
{"id": "1530415", "revid": "804", "url": "https://it.wikipedia.org/wiki?curid=1530415", "title": "Baixo Cotinguiba", "text": "Il Baixo Cotinguiba \u00e8 una microregione dello Stato del Sergipe in Brasile appartenente alla mesoregione del Leste Sergipano.\nComuni.\nComprende 7 comuni:"}
{"id": "1530419", "revid": "110157", "url": "https://it.wikipedia.org/wiki?curid=1530419", "title": "Microregione di Boquim", "text": "Boquim \u00e8 una microregione dello Stato del Sergipe in Brasile appartenente alla mesoregione del Leste Sergipano.\nComuni.\nComprende 8 comuni:"}
{"id": "1530422", "revid": "731410", "url": "https://it.wikipedia.org/wiki?curid=1530422", "title": "WMOC", "text": ""}
{"id": "1530426", "revid": "298055", "url": "https://it.wikipedia.org/wiki?curid=1530426", "title": "Lindsey McDonald", "text": ""}
{"id": "1530428", "revid": "729019", "url": "https://it.wikipedia.org/wiki?curid=1530428", "title": "Microregione di Carira", "text": "Carira \u00e8 una microregione dello Stato del Sergipe in Brasile appartenente alla mesoregione del Sert\u00e3o Sergipano.\nComuni.\nComprende 6 comuni:"}
{"id": "1530441", "revid": "110157", "url": "https://it.wikipedia.org/wiki?curid=1530441", "title": "Microregione di Cotinguiba", "text": "Cotinguiba \u00e8 una microregione dello Stato del Sergipe in Brasile appartenente alla mesoregione del Leste Sergipano.\nComuni.\nComprende 4 comuni:"}
{"id": "1530446", "revid": "110157", "url": "https://it.wikipedia.org/wiki?curid=1530446", "title": "Microregione di Est\u00e2ncia", "text": "Est\u00e2ncia \u00e8 una microregione dello Stato del Sergipe in Brasile appartenente alla mesoregione del Leste Sergipano.\nComuni.\nComprende 4 comuni:"}
{"id": "1530449", "revid": "110157", "url": "https://it.wikipedia.org/wiki?curid=1530449", "title": "Microregione di Japaratuba", "text": "Japaratuba \u00e8 una microregione dello Stato del Sergipe in Brasile appartenente alla mesoregione del Leste Sergipano.\nComuni.\nComprende 5 comuni:"}
{"id": "1530450", "revid": "767487", "url": "https://it.wikipedia.org/wiki?curid=1530450", "title": "Italian Fast Food", "text": "Italian Fast Food \u00e8 un film comico del 1986 diretto da Lodovico Gasparini nel quale recitano insieme alcuni protagonisti della trasmissione \"Drive in\".\nTrama.\nUn moderno fast food milanese \u00e8 frequentato da diversi personaggi: Salvatore, aspirante manager; Roberto, sbruffone capo riconosciuto dei paninari, detto \"Gran Gallo\", in eterna lotta con una banda punk. Poich\u00e9 i due cuochi si sono dimessi, il direttore, preoccupato dato il ritmo del locale, ingaggia a far polpette il cognato Peppino, un pittore che da mesi si \u00e8 installato a sbafo in casa sua, e Felice, l'addetto alle pulizie. Ma i due se la prendono calma, mentre tra le ragazze addette al servizio ce n'\u00e8 una che sogna di fare la diva del cinema e finisce fortunosamente con l'essere assunta per un modesto spot pubblicitario. Prima della mischia conclusiva, che porta al commissariato punk e paninari, il buon Gino, l'addetto alle consegne cittadine, riesce ad avere una mezza avventura con una temibile ragazza, amica di un teppista. Alla fine del film succedono nuovi scenari: i due cuochi dimessi, dopo essersi pentiti, implorano il direttore di farli tornare a lavorare e lui accetta, spedendo i precedenti a pulire i bagni. Elisabetta e Salvatore, dopo aver tentato inutilmente la carriera della notoriet\u00e0 (lei nel campo del cinema e dello spettacolo, lui in quello dirigenziale), convoleranno a nozze nel paesino sperduto della Calabria nativo di lui, con lei in dolce attesa."}
{"id": "1530451", "revid": "110157", "url": "https://it.wikipedia.org/wiki?curid=1530451", "title": "Microregione di Propri\u00e1", "text": "Propri\u00e1 \u00e8 una microregione dello Stato del Sergipe in Brasile appartenente alla mesoregione del Leste Sergipano.\nComuni.\nComprende 10 comuni:"}
{"id": "1530455", "revid": "1629429", "url": "https://it.wikipedia.org/wiki?curid=1530455", "title": "A.N.S.W.E.R.", "text": "Act Now to Stop War and End Racism (A.N.S.W.E.R.) \u2013 chiamata anche International ANSWER e ANSWER Coalition \u2013 \u00e8 un'organizzazione statunitense di protesta che ha preso parte al movimento contro la guerra dopo gli attentati dell'11 settembre 2001. Si caratterizza come anti-imperialista. Ha presenti alla sua guida marxisti, socialisti, avvocati per i diritti civili e associazioni della sinistra musulmana, araba, palestinese, Filippina, Haitiana e Latinoamericana. Molti fondatori erano del Workers World Party (WWP) e ora sono nel Party for Socialism and Liberation (PSL). Tra i suoi membri pi\u00f9 noti c'\u00e8 l'attivista Michael Prysner, ex soldato in Iraq e in Afghanistan.\nMobilitazioni.\nLa prima grande azione \u00e8 \"Anti-War, Anti-Racist\" il 29 settembre 2001 a Washington cui hanno preso parte circa 8000 persone. Il 26 ottobre hanno fatto due manifestazioni contro la decisione del Congresso di finanziare la guerra in Iraq, una a Washington, D.C. con duecentomila persone, l'altra a San Francisco con 100'000. Sempre in queste due citt\u00e0 il 28 gennaio 2003 hanno portato in piazza 200'000 persone per ciascuna.\nAncora proteste nell'ottobre 2005 contro la guerra in Iraq hanno coinvolto centomila persone. Ha partecipato alla March for Women's Lives dell'aprile 2005. Insieme all'UFPJ (United for Peace and Justice) hanno organizzato una protesta a Washington D.C. cui hanno partecipato 300'000 persone.\nComposizione.\nQueste sono le associazioni che fanno parte di ANSWER Coalition"}
{"id": "1530458", "revid": "110157", "url": "https://it.wikipedia.org/wiki?curid=1530458", "title": "Microregione Sergipana del Sert\u00e3o do S\u00e3o Francisco", "text": "La Sergipana del Sert\u00e3o do S\u00e3o Francisco \u00e8 una microregione dello Stato del Sergipe in Brasile appartenente alla mesoregione del Sert\u00e3o Sergipano.\nComuni.\nComprende 9 comuni:"}
{"id": "1530461", "revid": "287204", "url": "https://it.wikipedia.org/wiki?curid=1530461", "title": "Espressione eterologa", "text": "L'espressione eterologa \u00e8 un processo che permette l'espressione di proteine specifiche in un organismo che normalmente non le produrrebbe. \nSi tratta di una branca dell'ingegneria genetica nota come genetica applicata.\nTale processo necessita di due cose:\nCome trovare il gene di interesse.\nInnanzitutto \u00e8 necessario avere a disposizione delle genoteche, ovvero banche dati genetiche di vettori contenenti gli inserti genetici rappresentativi di tutto il genoma di un organismo. Tali vettori (BAC, YAC, bacmidi, cosmidi\u2026) sono inseriti a loro volta all'interno di microrganismi per poter essere conservati e replicati.\nLa genoteca pu\u00f2 essere definita come tale solo se pu\u00f2 permettere di identificare il gene di interesse e se permette di isolare il vettore che lo contiene.\nPer trovare il gene di interesse \u00e8 necessario essere a conoscenza di almeno una di queste informazioni:\nIn base al tipo di informazione disponibile esistono diversi metodi di identificazione.\nDisponibilit\u00e0 della sequenza genetica.\nCon tale informazione \u00e8 possibile creare dei primer complementari al gene di interesse in modo che vi si possano legare. In sostanza si tratta di trasferire la genoteca su un filtro di nitrocellulosa con la tecnica della replica plating, di lisare le cellule e di denaturare il DNA. A questo punto si espone il filtro al primer marcato (magari contenente un fluoroforo) permettendo l'annealing in modo da capire in quale delle colonie della genoteca \u00e8 presente il vettore contenente il gene di interesse.\nDisponibilit\u00e0 della sequenza amminoacidica.\nDa tale sequenza modo \u00e8 possibile risalire alla sequenza delle basi che hanno codificato per il polipeptide, ma poich\u00e9 il codice genetico \u00e8 degenerato (cio\u00e8 un amminoacido \u00e8 codificato da pi\u00f9 triplette), si potrebbe ottenere un pool molto esteso di possibili primer tutti quanti da testare, proseguendo poi come con il metodo precedente.\nIn alternativa \u00e8 possibile creare degli anticorpi specifici (Ab) in grado di legare una specifica sequenza amminoacidica del polipeptide codificato. Funziona cos\u00ec: l'Ab1 modificato lega il peptide, si espone la colonia ad un Ab2 (a cui \u00e8 legato l'enzima 2-galattosidasi) in grado di riconoscere Ab1. Se nel terreno in cui crescono le colonie \u00e8 presente X-gal (colorante), questo viene catalizzato e assume una colorazione blu che si pu\u00f2 riscontrare ad occhio nudo. In questo caso \u00e8 necessaria l'espressione del vettore.\nDisponibilit\u00e0 della funzione biochimica.\nDisponendo di questa informazione si agisce per complementazione del fenotipo mutato, ovvero in questo modo: si vuole capire in quale vettore della genoteca \u00e8 presente il gene che codifica per la proteina A.\nSi prendono dei ceppi batterici mutanti A- e TRP-.\nSi trasformano tali ceppi con i vettori presenti nella genoteca (contenenti tutti il selectable marker TRP+).\nInfine si pongono i ceppi su terreno non contenente A e si lasciano crescere.\nSi ottiene il seguente risultato: \nIn questo modo si possono selezionare le cellule contenenti il vettore con il gene per A.\nMicrorganismi modello.\nI microrganismi pi\u00f9 utilizzati in genetica sono: \nVettori di espressione.\nIl vettore di espressione \u00e8 il fattore pi\u00f9 importante di tutto il meccanismo di produzione e questo perch\u00e9 esso deve contenere tutti i segnali necessari all'organismo ospite per trascrivere il gene, tradurlo in polipeptide, effettuare modificazioni post-traduzionali, secernere la proteina.\nTali segnali sono diversi e variano in base al sistema di espressione.\nPromotore.\nIl promotore \u00e8 una sequenza che si trova a monte della sequenza codificante riconosciuta in modo molto affine dalla RNA polimerasi II e che permette l'avvio della trascrizione.\nUn promotore utilizzato per l'espressione di geni eterologhi deve essere:\nParlando di promotori pi\u00f9 utilizzati troviamo:\nTerminatore.\nIl terminatore \u00e8 una sequenza in grado di indicare alla RNA polimerasi II di terminare la trascrizione.\nLa terminazione pu\u00f2 avvenire in due modi:\nTraduzione eterologa.\nIl sistema di traduzione funziona nello stesso modo nella quasi totalit\u00e0 degli organismi viventi se non che il processo varia i propri segnali dai procarioti agli eucarioti.\nI segnali necessari sono:\nIn particolare la RBS \u00e8 nota come Sequenza di Shine-Dalgarno per i procarioti e Sequenza di Kozak per gli eucarioti.\nTali sequenze hanno la stessa funzione, ma non sono intercambiabili tra loro, bisogna usare quella necessaria al nostro sistema di espressione per permettere l'attacco dei ribosomi.\nProblemi di traduzione.\nIl processo di traduzione, seppur universale, ha delle eccezioni di cui bisogna tenere conto per l'espressione di una proteina in un organismo diverso da quello di partenza, per fare in modo che il prodotto finale sia comunque identico a quello desiderato.\nUno dei problemi meno comuni, ma di cui bisogna tenere conto, \u00e8 che alcuni organismi fanno eccezione in alcune codifiche dei codoni di traduzione, quindi \u00e8 necessario appurare, prima di esprimere, che il sistema di codifica sia il medesimo in modo da non trovarsi con un polipeptide differente da quello atteso. \u00c8 possibile risolvere questo problema creando una nuova versione del gene (tramite mutagenesi sito-specifica, se le differenze sono piccole) compatibile con l'ospite.\nUn altro problema riscontrabile deriva dal fatto che alcuni organismi sfruttano preferibilmente certi codoni per codificare un amminoacido piuttosto che altri e di conseguenza esprimendo maggiormente alcuni amminoacil-t-rna.\nLa conseguenza \u00e8 che la traduzione potrebbe essere rallentata o addirittura interrotta.\nPer risolvere tale problema si pu\u00f2, come nel caso precedente, costruire una nuova versione compatibile del gene o coesprimere nell'ospite, in alte quantit\u00e0 su un plasmide a parte, il t-rna necessario alla traduzione.\nTra gli altri problemi si riscontra la possibilit\u00e0 di trovare una f-met all'N-terminal, solitamente mantenuta in sistemi di espressione procariotici. Tale amminoacido modificato potrebbe non essere ininfluente rispetto al folding e la funzione del prodotto finale. Per eliminare tale elemento si pu\u00f2 procedere in due modi:\nAlla fine dell'opera, qualunque tecnica si decida di seguire, \u00e8 importante ricordare che la proteina finale deve avere:\nProblemi di proteolisi.\nTutte le cellule contengono proteasi endogene in grado di distruggere alcune strutture proteiche inutili alla sopravvivenza della cellula stessa. Generalmente le proteine attaccate da tali enzimi sono proteine incomplete, subunit\u00e0 in eccesso, proteine mal tradotte o degradate.\nGrazie all'ingengneria genetica per\u00f2 le cellule sono in grado di produrre alte quantit\u00e0 di proteine anche non endogene e che a conti fatti non sono utili alla cellula, la quale decide quindi di distruggerle. Questo \u00e8 un problema per il ricercatore, perch\u00e9 il suo scopo \u00e8 proprio quello di fargliele accumulare per poi purificarle e usarle per il proprio scopo.\nPer risolvere questo problema \u00e8 possibile:\nProteine di fusione.\n\u00c8 una tecnica che permette di creare due proteine differenti l'una attaccata all'altra.\nMa perch\u00e9 si dovrebbe voler creare delle proteine di fusione?\nTra le due proteine viene solitamente inserita una sequenza che pu\u00f2 essere riconosciuta da un enzima specifico in grado di tagliare tale sequenza e dividere le due proteine.\nQuesta tecnica \u00e8 estremamente efficace perch\u00e9 consente potenzialmente di purificare ogni genere di proteina mediante delle colonne per affinit\u00e0.\nTargeting periplasmatico.\nQuesto targeting proteico \u00e8 estremamente utile perch\u00e9:"}
{"id": "1530463", "revid": "116105323", "url": "https://it.wikipedia.org/wiki?curid=1530463", "title": "Psilocybe semilanceata", "text": "Psilocybe semilanceata (Fr.) P. Kumm., F\u00fchrer Pilzk. (Zwickau): 71 (1871).\nLa Psilocybe semilanceata \u00e8 un fungo allucinogeno che contiene psilocibina. \u00c8 famosa soprattutto per il largo consumo che ne fecero gli hippy a partire dagli anni sessanta in America e nel mondo. Resi illegali da Nixon a fine anni Sessanta assieme all'LSD e altri psichedelici, a partire dagli anni Dieci sono ricominciati gli studi sul loro potenziale terapeutico e in seguito a referendum sono tornati legali in alcune citt\u00e0 americane quali Denver, Oakland, Portland e Santa Cruz.\nDescrizione della specie.\nCresce spontaneo anche nelle montagne italiane, a quote leggermente superiori rispetto a quelle dei comuni funghi mangerecci (porcini).\nCommestibilit\u00e0.\nAllucinogeno.\nContiene Psilocibina e Psilocina (probabile causa della colorazione blu), due potenti alcaloidi che, pur non essendo dannosi per l'organismo, gli conferiscono spiccate propriet\u00e0 psichedeliche."}
{"id": "1530470", "revid": "729019", "url": "https://it.wikipedia.org/wiki?curid=1530470", "title": "Balkan Air Force", "text": "La Balkan Air Force (Forza Aerea dei Balcani) fu una formazione aerea alleata della fine della Seconda guerra mondiale.\nStoria.\nLa Balkan Air Force venne resa operativa in Italia il 7 giugno 1944 per semplificare i piani di comando per il supporto aereo delle operazioni SOE nei Balcani. La Desert Air Force era stata responsabile di queste operazioni, ma il suo primo compito fu il supporto alle truppe della Ottava Armata del Commonwealth, rendendo cos\u00ec un diversivo le operazioni nei Balcani.\nLa Balkan Air Force era un'unit\u00e0 multinazionale. A un certo punto incluse addirittura uno squadrone da trasporto sovietico. Altre nazionalit\u00e0 dei suoi uomini erano quelle britannica, greca, jugoslava, statunitense, italiana (Regno del Sud con il 10\u00ba Gruppo), polacca. Support\u00f2 specialmente le operazioni dei partigiani, capeggiati da Josip Broz Tito, contro le truppe tedesche in Jugoslavia, ma diede supporto anche alle organizzazioni della Resistenza in Grecia e Albania. Trasport\u00f2 rifornimenti ai partigiani, evacu\u00f2 i feriti, scaric\u00f2 agenti per aiutarli e forn\u00ec supporto aereo nelle loro operazioni contro i Tedeschi.\nUna delle pi\u00f9 imponenti operazioni della Balkan Air Force avvenne il 22 agosto 1944, quando essa organizz\u00f2 l'evacuazione di 1059 partigiani jugoslavi feriti da Polje, nella regione serba della Jugoslavia, in Italia, usando anche aerei dell'USAAF e della aviazione sovietica.\nVerso la fine della sua esistenza, oper\u00f2 un piccolo numero di unit\u00e0 dal suolo jugoslavo per attaccare i Tedeschi in ritirata. Tuttavia disaccordi con Tito provocarono una rapida uscita delle truppe alleate dalla Jugoslavia dopo la fine della guerra in Europa.\nLa Balkan Air Force fu sciolta il 15 luglio 1945. Durante la sua breve esistenza, fu comandata dall'Air Vice Marshal britannico della RAF William Elliot e George Mills.\nLa Balkan Air Force fu una delle poche forze aeree alleate in cui militarono Italiani; in essa rientr\u00f2 l'ICBAF, che operava nei Balcani e non su suolo italiano per evitare scontri fra Italiani schierati con o contro l'Asse."}
{"id": "1530489", "revid": "287204", "url": "https://it.wikipedia.org/wiki?curid=1530489", "title": "Gene Sharp", "text": "Conosciuto per i suoi studi sulla nonviolenza e sulla disobbedienza civile, Sharp \u00e8 stato soprannominato \"il Machiavelli della non-violenza\" ed \"il Clausewitz della guerra nonviolenta\".\nAttivit\u00e0 e opere.\nGene Sharp \u00e8 stato il fondatore, nel 1983, dell'Albert Einstein Institute per \u00ablo studio e l'utilizzo della nonviolenza nei conflitti di tutto il mondo\u00bb. Il suo pensiero e i suoi testi sono considerati fonte di ispirazione per i movimenti studenteschi e popolari che hanno condotto in particolare le Rivoluzioni colorate negli stati indipendenti un tempo parte dell'Unione Sovietica che hanno rovesciato pacificamente i governi in carica sostituendoli con nuovi governi pi\u00f9 filo-occidentali. Per questo motivo le teorie di Sharp sono state recepite dal Dipartimento di Stato statunitense per essere utilizzate su vasta scala per favorire gli interessi americani, sostenendo i movimenti pacifisti e non violenti, contro governi marcatamente anti-occidentali. Tra i primi campi di applicazione da parte dell'amministrazione americana, la Serbia nel 2000 (contro Slobodan Milo\u0161evi\u0107), la Georgia nel 2003 (vd. \"rivoluzioni colorate\") e l'Ucraina nel 2004 (rivoluzione arancione). Il modello della \"rivoluzione pacifista\" \u00e8 stato cos\u00ec utilizzato anche contro governi democraticamente eletti dal popolo, non solo contro potenziali dittatori.\nTre i suoi testi tradotti in italiano: \"Politica dell'Azione Nonviolenta\", \"Verso un'Europa inconquistabile\" (nel quale sosteneva la possibilit\u00e0 di una resistenza popolare basata su gruppi di azione nonviolenta e di disobbedienza civile) e \"La via della non-violenza\".\nTradotto in molte lingue e particolarmente diffuso, grazie all'aspetto pratico ed interdisciplinare, il manuale in 198 punti sui metodi dell'azione non violenta.\nDibattito sul suo pensiero.\nL'entit\u00e0 del contributo dato dal pensiero di Gene Sharp e dell'Einstein Institute nelle Rivoluzioni colorate \u00e8 stata al centro di polemiche.\nSecondo alcuni giornalisti e commentatori, l'Einstein Institute avrebbe avuto un ruolo attivo (anche di addestramento) nelle insurrezioni e sarebbe stato parte di un progetto pi\u00f9 ampio di espansione della sfera di influenza occidentale, ed in particolare statunitense, negli stati post-comunisti.\nGene Sharp, rispondendo ad alcune di queste critiche, ha invece affermato come la sua opera sia funzionale alla creazione ed analisi di un insieme di tattiche, cio\u00e8 di un semplice strumento.\n\u00abL'azione non violenta \u00e8 una tecnica per condurre conflitti, al pari della guerra, del governo parlamentare, della guerriglia. Questa tecnica usa metodi psicologici, sociali, economici e politici. Essa \u00e8 stata usata per obiettivi vari, sia \"buoni\" che \"cattivi\"; sia per provocare il cambiamento dei governi sia per supportare i governi in carica contro attacchi esterni. Il suo utilizzo \u00e8 unicamente responsabilit\u00e0 e prerogativa delle persone che decidono di utilizzarlo\u00bb.\n\u00abLa lotta non violenta non significa assenza di pericolo. Significa ridurre il numero di vittime potenziali rispetto a quelle che morirebbero se ci si ribellasse con l\u2019uso della forza. Cercare di raggiungere l\u2019indipendenza con violenza quando il tuo avversario \u00e8 cos\u00ec forte non ha senso. Se si usano soltanto metodi non violenti, il potere non sapr\u00e0 come comportarsi, perch\u00e9 adottando metodi di repressione\u00bb.\nLa presenza di alcuni ricercatori dell'Einstein Institute durante alcune insurrezioni anti russe, a partire dagli eventi di piazza Tienanmen, sarebbe stata motivata dalla volont\u00e0 di studiare sul campo i movimenti in azione, e non avrebbe avuto alcun ruolo a monte se non quello di ispirazione."}
{"id": "1530495", "revid": "298229", "url": "https://it.wikipedia.org/wiki?curid=1530495", "title": "WMOC 2004", "text": ""}
{"id": "1530510", "revid": "287204", "url": "https://it.wikipedia.org/wiki?curid=1530510", "title": "Riserva naturale integrale Lago Sfondato", "text": "La Riserva naturale integrale Lago Sfondato \u00e8 un'area naturale protetta della Sicilia che sorge nei pressi di Marianopoli.\nStoria.\nL'istituzione della riserva, sita nel territorio di Caltanissetta a pochi km da Marianopoli, \u00e8 avvenuta nel 1997 ad opera della Regione Siciliana. Il territorio della riserva \u00e8 suddivisa in due aree, la zona \"A\" di 13,13 ha comprendente il lago e alcuni tratti del torrente Stretto e la zona \"B\" di 30 ha prevalentemente a pascolo e colture cerealicole, ed \u00e8 posta ad est di monte Mimiani ad un'altitudine di circa 368 m s.l.m.; la riserva \u00e8 nata allo scopo di preservare sia il lago, di formazione carsica, che l'ambiente circostante. Il lago profondo circa 13,5 m ha una superficie complessiva di 3,400\u00a0m\u00b2 e un perimetro di oltre 200 mt.\nLa sua formazione, naturale, \u00e8 recente: risale infatti al 1907, anno in cui avvenne lo sprofondamento dell'area in seguito all'azione erosiva e dissolutiva delle rocce sottostanti di natura gessoso-zolfifera come il resto dell'area. Il lago non ha immissari visibili e pertanto si ritiene che sia alimentato da sorgenti o falde acquifere sottostanti dato che il suo livello si mantiene sempre costante.\nTerritorio.\nIl comprensorio di cui fa parte la riserva, \u00e8 quello posto tra monte Mimiani (855 m), monte Trabona (536 m) e il fiume Salito nel quale si trovano miniere di zolfo e salgemma ormai in disuso.\nSecondo alcuni lo sprofondamento che ha prodotto la formazione del lago sarebbe dovuto agli scavi, effettuati alla fine dell'Ottocento, per la costruzione della galleria ferroviaria di Marianopoli che permise l'ultimazione del collegamento ferroviario tra Palermo e Catania.\nFlora.\nIl lago \u00e8 circondato da un ampio canneto (Phragmites australis e Apium nodiflorum) che ricrea un tipico ambiente palustre.\nNel territorio sono censite oltre 300 specie botaniche tra le quali Astragalus huetii, Gypsophila arrostii, Pimpinella anisoides, Tragopogon cupanii, Iris pseudopumila, Brassica villosa, Diplotaxis crassifolia, Hyparrhenia hirta, Ampelodesmos mauretanica, Thymus capitatus, Teucrum polium, Euphorbia rigida, Anagyris foetida, Asparagus horridus.\nMeritano un cenno alcune delle 25 specie di orchidee selvatiche presenti tra le quali citiamo \"Anacamptis pyramidalis\", \"Ophrys tenthredinifera\", 'Ophrys sphegodes\" subsp. \"panormitana', Serapias parviflora, Orchis papilionacea, Orchis parviflora, Ophrys exaltata e l'endemica \"Ophrys fusca\" subsp. \"obaesa\".\nRecentemente \u00e8 stata ritrovata Ophrys phryganae, orchidea che era ritenuta dubbia per la Sicilia.\nFauna.\nTra i mammiferi presenti nel territorio della riserva vanno citati il coniglio selvatico, la lepre, la volpe e l'istrice.\nL'avifauna \u00e8 rappresentata da numerose specie di uccelli rapaci sia diurni (gheppio, poiana, lanario) che notturni (barbagianni, civetta). Sopravvive qualche esemplare di coturnice siciliana, una specie endemica a rischio di estinzione. Il lago attrae inoltre numerose specie di uccelli acquatici quali l'usignolo di fiume, il tuffetto, la folaga, la gallinella d'acqua, e il beccamoschino; non \u00e8 raro, durante il periodo delle migrazioni, osservare anche esemplari di airone cenerino, garzetta, falco di palude, falco pecchiaiolo ed altre specie.\nIl canneto che ricopre le sponde del lago ospita inoltre una variet\u00e0 di specie di anfibi e rettili tra cui la rana verde, la biscia dal collare e la lucertola siciliana Podarcis wagleriana, .\nPer quanto riguarda l'entomofauna la riserva ospita numerose specie di libellule, fra cui \"Orthetrum brunneum\", \"Crocothemis erythreae\" e \"Anax imperator\", Selysiothemis nigra e di farfalle fra cui \"Muschampia proto\", \"Gegenes pumilio\", \"Gegenes nostrodamus\" e l'endemica \"Cupido minimum trinacriae\".\nAccessi.\nProvenendo da Caltanissetta imboccare in direzione Marianopoli la SP 44, e dopo 7\u00a0km la SP 42 San Cataldo \u2013 Marianopoli. Giunti al Km 17,4 sulla destra una stradella in terra battuta conduce al lago."}
{"id": "1530517", "revid": "599013", "url": "https://it.wikipedia.org/wiki?curid=1530517", "title": "David Batty", "text": "Ha vinto due volte la Premier League, con Leeds United e .\nCarriera.\nLeeds.\nFa il suo debutto con il Leeds United nel 1987 a 18 anni. Nella stagione 1989-1990 contribuisce pesantemente alla conquista della promozione in Premier League. Nella stagione 1991-1992 vince la Premier League. Nel 1993, il Leeds United cede Batty al di Kenny Dalglish \nBlackburn Rovers.\nNella stagione 1994-1995 vince la Premier League, La stagione successiva gioc\u00f2 la Champions League, Nel 1996 viene ceduto al Newcastle United.\nNewcastle.\nAl Newcastle United Batty trova Kevin Keegan che lo schiera titolare della squadra che ottiene due secondi posti nel 1995-1996 e nel 1996-1997, entrambe le volte alle spalle del Manchester United. Proprio in quegli anni trova maggior spazio in Nazionale e nel 1998 partecipa ai Mondiali, dove sbaglia il rigore decisivo negli ottavi di finale contro l'Argentina. Dopo la stagione 1997-1998 conclusa al 13\u00ba posto, la societ\u00e0 del Newcastle United decide di cambiare ciclo chiamando in panchina Ruud Gullit e Batty torna alle origini, a quel Leeds United che lo aveva lanciato nel professionismo.\nFine carriera.\nBatty \u00e8 un titolare nel Leeds United, Con il Leeds United arriva a giocare anche una Champions League. Si ritira nel 2004."}
{"id": "1530518", "revid": "1711941", "url": "https://it.wikipedia.org/wiki?curid=1530518", "title": "Vecchio Uomo Salice", "text": ""}
{"id": "1530521", "revid": "292162", "url": "https://it.wikipedia.org/wiki?curid=1530521", "title": "Dagala del Re", "text": "Dagala del Re (\"D\u00e0hala\", \"D\u00e2la\" o \"a Dala\" in ) \u00e8 un quartiere di Santa Venerina nella Citt\u00e0 metropolitana di Catania.\nOrigini del nome.\nIl toponimo, \"d\u00e0hala\" o \"d\u00e2la\" in siciliano sembra essere di origine araba e pare significhi \"lembo di terra fertile tra due colate laviche\".\nStoria.\nLe origini della localit\u00e0 sembrano risalire al XIII secolo, quando i Sovrani di Sicilia utilizzavano questo territorio, un tempo boschivo, per le battute di caccia.\nLa borgata, ricadente nel territorio della Contea di Mascali cominci\u00f2 ad essere popolata gi\u00e0 dalla fine del Cinquecento soprattutto ad opera di acesi.\nNel 1815, dopo lo smembramento della Contea, Dagala divenne parte del comune di Giarre fino a quando nel 1934, il territorio di Dagala pass\u00f2 al nascente comune di Santa Venerina che, separandosi da Acireale ottenne da Giarre anche la piccola borgata di Monacella.\nMonumenti e luoghi d'interesse.\nLa Chiesa di Maria Santissima Immacolata \u00e8 il principale luogo di culto di Dagala del Re.\nNei pressi della borgata si trovano i ruderi - visitabili - della Chiesa di Santo Stefano. Chiesa con abside triconca, di epoca bizantina, databile tra il VI e l'VIII secolo, scoperta nel 1944 da Stefano Bottari e successivamente studiata dall'archeologo Biagio Pace.\n&lt;br&gt;La struttura \u00e8 fondata su una pianta di tipo centrale con appendici del nartece (portico sorretto da colonne) e della zona absidale trilobata.\nSociet\u00e0.\nTradizioni e folclore.\nL'8 dicembre si celebra la festa dell'Immacolata Concezione."}
{"id": "1530534", "revid": "115242968", "url": "https://it.wikipedia.org/wiki?curid=1530534", "title": "ReadyBoost", "text": "ReadyBoost \u00e8 una tecnologia di disk caching incorporata per la prima volta con il sistema operativo Microsoft Windows Vista, che permette di rendere pi\u00f9 veloci e reattivi i computer che fanno di uso memorie di tipo flash memory su USB 2.0 drive, SD card, CompactFlash, o altre tipologie di memorie Flash, al fine di migliorare le prestazioni del sistema.\nReadyBoost \u00e8 usato anche per facilitare \"SuperFetch\", una versione aggiornata del prefetcher di Windows XP che esegue un'analisi delle performance e dell'utilizzo dei sottosistemi disco durante la fase di \"boot\" del sistema. In questo modo possono essere monitorati i file usati pi\u00f9 di frequente e creata una cache in grado di velocizzare i successivi avvii del sistema.\nDescrizione Generale.\nUsare una flash memory compatibile con ReadyBoost (NAND memory devices) come memoria cache permette al sistema operativo di servire le letture casuali da disco con prestazioni tipicamente 80-100 volte pi\u00f9 veloci rispetto alla lettura casuale degli stessi dati effettuata da un hard disk tradizionale. Questa tecnica di caching \u00e8 applicata a tutto il contenuto del disco, non solo al file di \"swap\" o alle dll di sistema. I dispositivi Flash invece sono tipicamente pi\u00f9 lenti rispetto agli hard disk tradizionali nelle letture sequenziali, cos\u00ec per massimizzare le performance, ReadyBoost include una logica per riconoscere le richieste di lettura sequenziale dei blocchi di dati pi\u00f9 lunghi, permettendo a queste richieste di essere servite direttamente dall'hard disk tradizionale.\nQuando un dispositivo compatibile ReadyBoost viene inserito nel sistema, la finestra di dialogo dell'AutoPlay di Windows offre un'opzione aggiuntiva per poter utilizzare il nuovo flash drive appena inserito per velocizzare le prestazioni del sistema; un'ulteriore scheda \"ReadyBoost\" viene aggiunta alla finestra di dialogo delle Propriet\u00e0 del drive, da dove pu\u00f2 essere indicata la quantit\u00e0 di spazio del nuovo dispositivo da dedicare alla funzionalit\u00e0 ReadyBoost. Si possono assegnare da 250 MB a 4 GB. ReadyBoost crittografa con AES-128 e comprime tutti i dati inseriti nella memoria flash; Microsoft ha dichiarato che una compressione tipica 2:1 permette di contenere fino a 8 GB.\nSecondo Jim Allchin, per le prossime versioni di Windows, ReadyBoost sar\u00e0 in grado di usare porzioni della RAM su altri pc della stessa rete che hanno installato Windows Vista.\nCompatibilit\u00e0 delle memorie.\nUn dispositivo flash per essere compatibile alle specifiche ReadyBoost deve rispettare seguenti requisiti:\nPrestazioni.\nUn sistema con 512\u00a0MB di RAM (il minimo per Windows Vista) pu\u00f2 ottenere significativi guadagni con ReadyBoost. In uno specifico test il tempo di esecuzione di una particolare operazione \u00e8 stato ridotto da 11,7 secondi a 2 secondi (aumentando la memoria fisica da 512\u00a0MB a 1\u00a0GB lo si \u00e8 ridotto ulteriormente a 0.8 secondi). Sistemi con 1 GB o pi\u00f9 di memoria non mostrano invece benefici altrettanto significativi\nSe si analizzano le prestazioni di un hard disk tradizionale, ad esempio un disco a 7200\u00a0rpm costruito nel 2008 e collegato con tecnologia SATA, non \u00e8 difficile incontrare esemplari in grado di fornire \"sustained transfer rate\" che sfiorano i 60-80 MB/s. Tali prestazioni per\u00f2 sono raggiungibili solo nel caso di letture sequenziali di grossi quantitativi di dati (ad esempio la lettura di qualche centinaio di MB). Nel caso invece si debbano leggere - sempre dallo stesso disco - numerosi file di dimensioni pi\u00f9 modeste sparsi sull'intera superficie del disco, le prestazioni verranno sicuramente deteriorate sensibilmente dal tempo che le testine di lettura del disco impiegheranno a riposizionarsi di volta in volta all'inizio del nuovo file da leggere. Tale tempo di ricerca infatti per un disco a 7200 giri si attesta oggigiorno sugli 8 millisecondi circa e pertanto, dovendo leggere sequenze di numerosi file molto piccoli sparsi nel disco, le prestazioni globali potranno decadere tranquillamente dai 60-80\u00a0MB/s fino a qualche mega o forse anche solo ad alcune centinaia di\u00a0kB al secondo.\nL'idea alla base della tecnologia ReadyBoost \u00e8 dunque di sfruttare i ridotti tempi di accesso dei flash drive pi\u00f9 moderni (spesso molto inferiori a 1 millisecondo) per velocizzare queste operazioni, molto comuni all'avvio dei programmi, al caricamento di files di uso frequente ed ancora di pi\u00f9 all'avvio del sistema (boot). La tecnologia ReadyBoost, per quantitativi di dati non troppo elevati e sparsi sul disco, consente di soddisfare le richieste di lettura non sequenziale in tempi molto pi\u00f9 bassi rispetto a quelli ottenibili con un hard disk tradizionale.\nLa differenza nei tempi di risposta tra un sistema a dischi tradizionali ed uno con tecnologia ReadyBoost \u00e8 ancora pi\u00f9 evidente nel caso di dischi con regimi di rotazione inferiori, tipici dei PC pi\u00f9 obsoleti oppure dei computer portatili in cui un basso regime di rotazione del disco consente minori consumi e maggiore autonomia.\nDischi a 5400\u00a0rpm o 4200\u00a0rpm hanno tempi di accesso che arrivano talvolta a 10-13 millisecondi per ogni posizionamento delle testine. In questo caso, nonostante il transfer rate continuato di una comune chiavetta USB 2.0 certificata per ReadyBoost possa essere anche 6-8 volte inferiore rispetto a quello di un disco tradizionale (10-20\u00a0MB/s rispetto a 40-80\u00a0MB/s), i tempi di accesso di 10-20 volte inferiori garantiranno nell'utilizzo quotidiano del PC incrementi di prestazioni talvolta molto significativi.\nNei computer portatili inoltre queste tecnologie di caching consentiranno di ridurre il numero di accessi totali al disco permettendo ai dischi di fermarsi pi\u00f9 spesso incrementando ulteriormente l'efficienza nell'uso delle batterie.. Vista poi l'assenza di parti meccaniche in movimento all'interno delle memorie Flash, l'utilizzo di queste tecniche consente di ridurre notevolmente anche il rumore totale prodotto tipicamente dalle testine degli hard disk.\nLe prestazioni ottenute utilizzando memorie NAND flash per il caching dei dischi (nella forma delle tecnologie Intel's Turbo Memory) sono peraltro gi\u00e0 state evidenziate da numerosi altri produttori di computer e dispositivi informatici. Alcune caratteristiche di Windows Vista si affidano a ReadyBoost per funzionare e non riusciranno ad avviarsi se il service ReadyBoost sar\u00e0 fermato o sospeso.\nUna memoria flash ha un numero limitato di scritture che possono essere effettuate su di essa. ReadyBoost potrebbe in effetti usurare pi\u00f9 facilmente la memoria flash utilizzata come cache, tuttavia questa eventualit\u00e0 dovrebbe richiedere molto tempo e dipende certamente dalle condizioni di utilizzo.\nPer velocizzare ulteriormente le letture casuali dal sottosistema disco esistono in commercio anche altre soluzioni rivolte generalmente ad un'utenza professionale. Un esempio di queste possono essere le memorie a stato solido. Con costi variabili fra i 1000 e i 50.000 dollari, \u00e8 possibile acquistare modelli con latenze inferiori fino a 0,003\u00a0ms (Violin 1010).\nReadyBoost su Windows XP.\nWindows XP non supporta nativamente ReadyBoost. Tuttavia, una piccola societ\u00e0 russa, la Moscow Development Office (MDO), ha sviluppato \"eBoostr\", un software capace di \"emulare\" il funzionamento di ReadyBoost anche su Windows XP.\nIl programma sfrutta fino a quattro diverse unit\u00e0 di archiviazione esterne. A differenza di ReadyBoost, eBoostr \u00e8 in grado di utilizzare anche periferiche con interfacce diverse dalla USB, come ad esempio FireWire o eSATA, e hard disk esterni: l'uso di questi ultimi, soprattutto se dotati di porta eSATA, pu\u00f2 portare benefici prestazionali soprattutto nei notebook, dove gli hard disk da 2,5 pollici hanno generalmente performance inferiori a quelle di un drive desktop da 3,5 pollici.\nSono state effettuate alcune prove su un sistema AMD Athlon 64\u00a03000+, 2\u00a0GB RAM, disco eSATA 200Gb@7200rpm, memoria Flash esterna Sandisk Cruzer 4\u00a0Gb, costo indicativo 10 euro (al 25 gennaio 2009), misurando alcuni parametri:\nVelocit\u00e0 media di lettura di 3\u00a0Gb di file salvati in flash"}
{"id": "1530543", "revid": "767487", "url": "https://it.wikipedia.org/wiki?curid=1530543", "title": "Class of Nuke 'Em High", "text": "Class of Nuke 'Em High \u00e8 un film del 1986, co-diretto da Lloyd Kaufman, Michael Herz e Richard W. Haines, prodotto dalla Troma.\nGirato sulla scia del successo de \"Il vendicatore tossico\" (1985), riprende molti temi del film precedente, anzitutto quello ecologista anti-nucleare, contaminandola con la commedia demenziale e l'horror splatter.\nIl film ha avuto due seguiti: ' (1991) e ' (1994). Esiste anche la versione director's cut, che dura sette minuti in pi\u00f9 della versione uscita nelle sale cinematografiche.\nTrama.\nA Tromaville il college Tromaville High School \u00e8 situato pericolosamente vicino alla centrale nucleare. In seguito ad un incidente, la scuola viene contaminata. Uno studente beve dell'acqua e inizia a trasformarsi orribilmente. L'episodio viene per\u00f2 minimizzato dai dirigenti della centrale nucleare, e le lezioni continuano come se niente fosse accaduto.\nMa nella centrale nucleare si coltiva anche della marijuana. Un gruppo di studenti, chiamati \"I cretini\", si fornisce alla centrale nucleare e confeziona degli spinelli chiamati \"lo sballo atomico\". Durante una festa, il gruppo vende uno di questi spinelli a una pudica e timida coppia di ragazzi: Warren e Chrissy. Una volta fumato i due hanno un intenso rapporto sessuale e iniziano ad avere allucinazioni.\nIl giorno dopo, Warren inizia a mutare e attacca \"i cretini\", mentre Chrissy vomita nel bagno un orribile piccolo mostro, che una volta dentro le fogne cresce e inizia ad uccidere tutti i componenti del liceo."}
{"id": "1530545", "revid": "1305772", "url": "https://it.wikipedia.org/wiki?curid=1530545", "title": "Chiesa di Santa Maria della Provvidenza (Zafferana Etnea)", "text": "La chiesa di Santa Maria della Provvidenza \u00e8 la chiesa madre di Zafferana Etnea. Essa \u00e8 sede dell'omonima parrocchia, facente parte dell'Arcidiocesi Metropolitana di Catania e dell'XI Vicariato \"Paesi della Zona Bosco\".\nSvettante su di un'ampia e scenografica scalinata in pietra lavica, in netto contrasto con la bianca facciata, la Chiesa Madre, intitolata alla Patrona, \u00e8 il monumento pi\u00f9 importante della citt\u00e0.\nStoria.\nLa sua costruzione, iniziata nel 1731 per volere di don Francesco Gagliano, decano della Basilica Collegiata di Catania, si protrasse per lungo tempo, pi\u00f9 volte ripresa a causa dei numerosi eventi sismici che la resero inagibile. Nei secoli la sua struttura fu rimaneggiata e ampliata. La chiesa originaria, infatti, era molto pi\u00f9 piccola, disposta perpendicolarmente a quella attuale; il 20 febbraio 1818 un terribile terremoto distrusse l'edificio causando ventinove vittime tra i fedeli presenti alle sacre funzioni.\nI lavori di ricostruzione, cominciati nel 1832 e conclusi nel 1837, valsero alla chiesa la possibilit\u00e0 di essere dichiarata \"Chiesa Matrice\" dall'allora vescovo di Catania, mons. Orlando.\nNel 1882 un nuovo intervento di ampliamento port\u00f2 all'allungamento delle navate.\nL'ultimo intervento di recupero e di restauro risale agli anni precedenti al 1997, quando la chiesa venne riaperta al culto dopo quattordici anni, essendo stata resa inagibile dal terremoto del 1984, che caus\u00f2 il crollo della volta della navata centrale e innumerevoli altri danni strutturali.\nEsterno.\nL'esterno \u00e8 caratterizzato da un'imponente facciata in pietra bianca di Siracusa, realizzata dal 1897 al 1928 in stile eclettico, con elementi che vanno dal barocco siciliano al liberty su progetto dell'architetto Carmelo Sciuto Patti. Il prospetto \u00e8 formato da un corpo centrale lievemente arretrato rispetto ai due campanili gemelli.\nA seguito della riapertura della Chiesa, avvenuta il 30 ottobre 1997, le porte sono state decorate con pannelli bronzei in rilievo. Nella porta centrale troviamo rappresentate la processione durante l'eruzione del 1792 (in basso a sinistra), una scena di vita monastica del Priorato di San Giacomo (in basso a destra) e in alto scene tratte dal Nuovo Testamento in cui \u00e8 presente la Madonna. Le porte laterali, invece, sono arricchite da pannelli che raffigurano scene della vita di Cristo.\nSul portale maggiore, a ridosso di una cornice curvilinea, si trova un grande Cristo Pantocratore che, con le braccia aperte, accoglie i fedeli e li invita ad entrare. Sul livello superiore, al centro di un trittico, \u00e8 posta una statua di pregevole fattura raffigurante la Titolare della chiesa e Patrona della citt\u00e0, Maria Santissima della Provvidenza. Su di essa, nel frontone, si erge lo stemma mariano.\nDelle due torri campanarie, d'impronta prettamente barocca, solo quella di destra ospita cinque campane.\nDei due ingressi sui prospetti laterali, il pi\u00f9 interessante \u00e8 quello di destra, rivolto ad oriente. \u00c8 in pietra lavica scolpita, e sulla sua soglia \u00e8 incisa la data del 1730, l'anno in cui furono iniziati i lavori di costruzione della chiesa. Pare certo che questo fosse, nel progetto iniziale, l'ingresso principale della chiesa, allora molto pi\u00f9 piccola, e rivolta quindi ad oriente perpendicolarmente alla chiesa attuale.\nLa cupola, di forma ottagonale, \u00e8 artisticamente rivestita da tessere in maiolica blu, caratteristica comune a molte delle cupole e delle guglie delle chiese etnee.\nInterno e le opere.\nL'interno, elengante e sobrio nel suo insieme, \u00e8 a croce latina e a tre navate. All'incrocio del transetto con la navata centrale si innalza la cupola.\nNonostante gli eventi sismici remoti e recenti l'abbiano spogliata di molte delle finiture e degli affreschi originari, la chiesa conserva interessanti opere artistiche.\nAll'ingresso, sulla destra, \u00e8 collocato il fonte battesimale in marmo, sormontato dall'Agnello e circondato da una ringhiera in ferro battuto.\nL'abside presenta un altare maggiore di pregevole fattura, al di sopra del quale si erge maestoso un grande quadro della Madonna della Provvidenza, opera novecentesca del pittore Raffaele Stramondo; dello stesso autore, sempre nell'abside, troviamo a destra \"Il sacrificio di Melchisedech\" e a sinistra \"La Cena di Emmaus\".\nAi lati dell'altare maggiore due splendide porte in legno scolpito, recanti i rispettivi simboli iconografici, conservano le statue di San Giuseppe (a destra) e della Madonna della Provvidenza (a sinistra), mentre dietro l'altare, al centro, si trova una simile porta che custodiva un tempo la statua di Sant'Antonio abate.\nIn fondo alla navata destra si trova la cappella della Madonna della Provvidenza, uno splendido altare in marmo policromo in cui \u00e8 incastonato il venerato quadro della Madonna, dipinto nel 1838 da Giuseppe Rapisarda.\nIn fondo alla navata sinistra, invece, si trova la cappella del Santissimo Sacramento; sull'altare, fiancheggiato da due statue raffiguranti Santa Margherita Maria Alacoque e Santa Giuliana Falconieri, \u00e8 posto il simulacro del Sacro Cuore di Ges\u00f9.\nLungo il transetto troviamo invece a destra l'altare di San Giuseppe, con una grande pala dipinta dal pittore zafferanese Giuseppe Sciuti nel 1854 a soli vent'anni; a sinistra, l'altare del Santissimo Crocifisso, con un monumentale Crocifisso ligneo ottocentesco alla base del quale \u00e8 posto un quadro dell'Addolorata.\nDue statue si fronteggiano, poste nelle navate laterali: a destra troviamo quella di Sant'Antonio di Padova, a sinistra quella di Sant'Antonio abate, compatrono della citt\u00e0.\nAltri interessanti simulacri sono conservati nella Matrice, ma esposti solo nei giorni delle rispettive feste; tra questi ricordiamo: il Cristo Morto col suo cataletto (portantina), di fattura settecentesca; la Madonna della Provvidenza, scolpita intorno alla met\u00e0 del secolo XIX; l'Addolorata e San Giovanni Apostolo; Santa Rita da Cascia; San Giuseppe; la Madonna di Lourdes; il piccolo simulacro di Maria Santissima Bambina; Sant'Agata; Santa Lucia; il Cristo Risorto."}
{"id": "1530554", "revid": "299505", "url": "https://it.wikipedia.org/wiki?curid=1530554", "title": "Prunella vulgaris", "text": "La brunella (nome scientifico \"Prunella vulgaris\" ) \u00e8 una piccola pianta perenne appartenente alla famiglia delle Lamiaceae.\nEtimologia.\nIl nome generico (\"Prunella\") deriva da una parola tedesca (\"die Br\u00e4une\", \"die Halsbr\u00e4une\" o \"die Breune\") per indicare una infiammazione delle tonsille, una malattia per la cui cura in passato si usava questa pianta. In realt\u00e0 il nome di questo genere inizialmente era Brunella, usato per la prima volta dal botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708). \u00c8 stato successivamente Linneo a modificare il nome del genere (non sembra spiegato il perch\u00e9) in Prunella. L'epiteto specifico (\"vulgaris\") significa comune.\nIl nome scientifico della specie \u00e8 stato definito o stesso Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 600. 1753\" del 1753.\nDescrizione.\nQueste piante sono alte da 5 a 20\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Tutta la pianta \u00e8 pi\u00f9 o meno pubescente.\nRadici.\nLe radici consistono di molte radichette secondarie generate dal rizoma.\nFoglie.\nLe foglie hanno una forma ovata e si dividono in basali e cauline. A volte presentano il margine lievemente crenulato (o crenato); sono inoltre presenti delle nervature secondarie evidenti. Le foglie basali formano una rosetta e sono disposte a 2 \u2013 6 paia e sono picciolate (picciolo da 1\u00a0cm). Le foglie cauline sono disposte in modo opposto e ogni verticillo \u00e8 alternato rispetto al precedente; sono inoltre pi\u00f9 brevemente picciolate (a volte sono sessili) e sono a due a due opposte; sono leggermente dentate e pi\u00f9 lanceolate di quelle basali. Dimensione: lunghezza da 2 a 6\u00a0cm; larghezza da 10 a 25\u00a0mm. \nInfiorescenza.\nL'infiorescenza \u00e8 una spiga apicale: tutti i fiori sono addensati nell'estremit\u00e0 superiore del fusto. Caratteristici sono i verticilli delle numerose brattee che in modo embricato coprono i calici dei fiori. Alla base dell\u2018infiorescenza \u00e8 presente una coppia di foglie opposte (brattee reniformi appuntite (appendice apicale sottile). Dimensione della spiga : 2 x 5\u00a0cm; dimensione delle due brattee alla base della spiga : lunghezza 9\u00a0mm x 12\u00a0mm di larghezza, lunghezza dell'appendice 3 \u2013 5\u00a0mm.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti).\nFrutti.\nIl frutto \u00e8 uno schizocarpo (tetrachenio o in generale poliachenio) formato da quattro loculi e con diversi semi bruni.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Poion alpinae\" \u00e8 relativa alle comunit\u00e0 di pascoli rasi pingui. La regolare presenza di bovini predispone la fertilit\u00e0 dei suoli e la relativa ricchezza di nutrienti. I piani alpini interessati sono da quello altomontano (al contatto con le vallette nivali) a quello subalpino in ambienti freschi, pianeggianti o poco acclivi. Questa alleanza \u00e8 ovunque distribuita sulle Alpi.\nSpecie presenti nell'associazione: \"Poa alpina\", \"Deschampsia cespitosa\", \"Phleum alpinum\" subsp. \"rhaeticum\", \"Ranunculus acris\", \"Potentilla erecta\", \"Carduus carlinaefolius\", \"Trifolium repens\", \"Trifolium pratense\" subsp. \"nivale\", \"Trifolium badium\", \"Lotus corniculatus\", \"Achillea millefolium\", \"Luzula multiflora\", \"Primula elatior\", \"Crepis aurea\", \"Agrostis tenuis\", \"Festuca nigrescens\", \"Alchemilla vulgaris\", \"Leontodon hispidus\", \"Leontodon helveticus\", \"Carum carvi\", \"Veratrum album\" subsp. \"lobelianum\", \"Phyteuma orbiculare\", \"Pimpinella major\" subsp. \"rubra\", \"Horminum pyrenaicum\", \"Anthyllis alpestris\", \"Crepis aurea\", \"Ligusticum mutellina\", \"Phleum alpinum\" subsp. \"rhaeticum\", \"Poa alpina\", \"Poa supina\", \"Cerastium cerastioides\", \"Sagina saginoides\", \"Trifolium badium\", \"Trifolium thalii\", \"Euphrasia minima\", \"Homogyne alpina\", \"Ranunculus montanus\", \"Veronica serpyllifolia\", \"Plantago alpina\"\nAltre alleanze per questa specie sono:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie; il genere \"Prunella\" \u00e8 descritto all'interno della sottotrib\u00f9 Prunellinae appartenente alla sottofamiglia Nepetoideae (trib\u00f9 Mentheae).\nIl numero cromosomico di \"P. vulgaris\" \u00e8: 2n = 28.\nSottospecie.\nPer questa specie sono riconosciute come valide le seguenti sottospecie:\nIbridi.\nDa questa pianta facilmente si possono formare ibridi quando specie diverse crescono assieme (da alcuni autori questi ibridi sono considerate variet\u00e0):\nAltri ibridi (non presenti nella flora spontanea italiana):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nUna specie simile a quella di questa voce \u00e8 \"Prunella grandiflora\" \u2013 Brunella maggiore : si differenzia per la corolla pi\u00f9 grande (2 \u2013 3\u00a0cm) e per il fatto che non presenta le due brattee reniformi alla base dello spicastro (spiga florale); \u00e8 inoltre priva di stoloni.\nUsi.\nFarmacia.\nSi raccoglie all'inizio dell'estate e viene utilizzata tutta la pianta. In medicina popolare \u00e8 usata come collutorio e come vulneraria. Ma anche per curare pressione elevata, mal di testa e congiuntivite. Per uso esterno pu\u00f2 servire come cicatrizzante per ferite non profonde. \u00c8 da notare comunque che questa propriet\u00e0 curativa deriva dal fatto che la corolla, vista di fianco, sembra un acuminato falcetto, e in ossequio alla ben nota \u201cdottrina delle segnature\u201d si credeva (verso il 1600-1700) che queste piante avessero il potere di curare le ferite di armi di forma similare.\nCucina.\nViene usata per insaporire la grappa (gusto amarognolo ma gradevole), mentre le foglie giovani si possono usare come insalata. \nGiardinaggio.\nNei giardini la si pu\u00f2 trovare come pianta da bordure e come tappezzante. In definitiva oggi questo \u00e8 l'uso pi\u00f9 frequente per questa specie.\nIndustria.\nL'industria ricava da questa pianta dei coloranti.\nAltre notizie.\nLa prunella comune in altre lingue \u00e8 chiamata nei seguenti modi:"}
{"id": "1530558", "revid": "78273", "url": "https://it.wikipedia.org/wiki?curid=1530558", "title": "Contea di Che\u0142m", "text": ""}
{"id": "1530560", "revid": "78273", "url": "https://it.wikipedia.org/wiki?curid=1530560", "title": "Contea di Hrubiesz\u00f3w", "text": ""}
{"id": "1530562", "revid": "1543377", "url": "https://it.wikipedia.org/wiki?curid=1530562", "title": "Segin", "text": "Segin (Epsilon Cassiopeiae / \u03b5 Cas / \u03b5 Cassiopeiae) \u00e8 una stella situata nella costellazione di Cassiopea, a circa 410 anni luce dalla Terra.. \u00c8 denominata anche Navi (il contrario di \"Ivan\"), in onore di Virgil Ivan \"Gus\" Grissom, uno dei tre astronauti morti nel tragico incidente dell'Apollo 1.\nOsservazione.\n \u00e8 una stella dell'emisfero celeste boreale; \u00e8 la pi\u00f9 orientale e meno luminosa delle cinque stelle che compongono la W di Cassiopea. La sua declinazione \u00e8 pari +63\u00b0, di conseguenza la stella diventa circumpolare pi\u00f9 a nord della latitudine 27\u00b0N, mentre rimane invisibile pi\u00f9 a sud del parallelo 27\u00b0S. Essendo di magnitudine 3,4, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione, dove nell'emisfero nord si presenta alta nel cielo nelle prime ore serali, \u00e8 durante l'autunno boreale, mentre nell'emisfero australe la sua visibilit\u00e0 \u00e8 limitata ai mesi primaverili, da settembre a dicembre.\nCaratteristiche fisiche.\nSi tratta di una stella gigante blu di classe spettrale B, con una luminosit\u00e0 2500 volte quella del Sole ed una magnitudine apparente di +3,38. Uno studio di \"Core et al.\" del 2003 indicherebbe che la stella ha le propriet\u00e0 di una stella Be, ci\u00f2 nonostante non \u00e8 mai stata classificata in questa categoria."}
{"id": "1530563", "revid": "177966", "url": "https://it.wikipedia.org/wiki?curid=1530563", "title": "Contea di Ryki", "text": ""}
{"id": "1530565", "revid": "177966", "url": "https://it.wikipedia.org/wiki?curid=1530565", "title": "Contea di Zamo\u015b\u0107", "text": ""}
{"id": "1530570", "revid": "599013", "url": "https://it.wikipedia.org/wiki?curid=1530570", "title": "Uid", "text": ""}
{"id": "1530571", "revid": "121837", "url": "https://it.wikipedia.org/wiki?curid=1530571", "title": "Epsilon Cassiopeiae", "text": ""}
{"id": "1530576", "revid": "767487", "url": "https://it.wikipedia.org/wiki?curid=1530576", "title": "Lodovico Maschiella", "text": "Venne eletto alla Camera dei deputati nelle liste del Partito Comunista Italiano.\nFu sindaco di Bastia Umbra e consigliere d'amministrazione Enel."}
{"id": "1530577", "revid": "110157", "url": "https://it.wikipedia.org/wiki?curid=1530577", "title": "Chiesa di Santa Maria delle Grazie (Zafferana Etnea)", "text": "La chiesa di Santa Maria delle Grazie \u00e8 una chiesa di Zafferana Etnea, filiale della chiesa madre.\nStoria.\nLa costruzione originale era in legno su una propriet\u00e0 privata, e venne iniziata dopo il terremoto del 1818, che aveva reso inagibile la chiesa madre Santa Maria della Provvidenza. In seguito cominciarono i lavori definitivi, che non furono per\u00f2 ultimati, lasciando cos\u00ec la chiesa incompleta. Un recente intervento di completamento e restauro ha permesso di aprirla al culto, consacrata l'8 dicembre 1995 dall'arcivescovo emerito di Catania Luigi Bommarito.\nEsterno.\nNella facciata, in stile liberty, si trova una nicchia che ospita una statua in pietra bianca della Madonna delle Grazie.\nAl di sopra del portale, all'interno di una cornice semicircolare, si trova un altorilievo raffigurante due angeli che sostengono la \"M\" di Maria.\nLa facciata \u00e8 suddivisa in tre parti, separate tra di loro da paraste con inserti liberty; la porzione centrale presenta il portale d'ingresso e culmina nella croce, quelle laterali si elevano per finire a destra nella torretta dell'orologio, e a sinistra nella torre campanaria.\nQuest'ultima possiede una particolarit\u00e0: le due campane suonano a slancio, ovvero \u00e8 tutta la campana ad oscillare e non solo il batacchio, come invece avviene di norma.\nInterno e opere.\nL'interno si sviluppa in un'unica navata a copertura lignea.\nL'altare maggiore ospita, su una mensola marmorea, la statua lignea della Madonna delle Grazie.\nNella parete destra si trovano un dipinto che raffigura la Visitazione di Maria a santa Elisabetta e la statua del Sacro Cuore di Ges\u00f9; nella parete sinistra, invece, un dipinto raffigurante l'Annunciazione e una statua di san Mauro abate."}
{"id": "1530581", "revid": "1437722", "url": "https://it.wikipedia.org/wiki?curid=1530581", "title": "Circo Massimo (album)", "text": "Circo Massimo \u00e8 il primo album dal vivo di Antonello Venditti, registrato in occasione del concerto avvenuto domenica 15 maggio 1983 al Circo Massimo di Roma e pubblicato nello stesso anno.\nL'album contiene anche \"Grazie Roma\", per celebrare il secondo scudetto conquistato dall'Associazione Sportiva Roma, domenica 8 maggio 1983 pareggiando 1-1 in casa del Genoa, inedita su LP in versione studio (in quanto pubblicata solo su 45 giri). Altro brano inedito \u00e8 \"Circo Massimo\", registrato dal vivo.\nFormazione.\nLa band \u00e8 praticamente la stessa del tour \"Sotto la Pioggia\" del 1982 e dei mini tours ad Amburgo - Concerto Teldec presentazione dell'LP \"Sotto la Pioggia\" e Dortmund - Westfalenhalle \" ZDF RockPop in Concert\" del 1983. L'unico cambiamento nell'organico \u00e8 Mario Schilir\u00f2 al posto di Claudio Bazzari.\nStradaperta:"}
{"id": "1530582", "revid": "1543377", "url": "https://it.wikipedia.org/wiki?curid=1530582", "title": "Pallone d'oro 2004", "text": "L\u2019edizione 2004 del Pallone d'oro, 49\u00aa edizione del premio calcistico istituito dalla rivista francese \"France Football\", fu vinta dall'ucraino Andrij \u0160ev\u010denko (Milan).\nI giurati che votarono furono 52, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Kazakistan, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Serbia e Montenegro, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1530585", "revid": "13945", "url": "https://it.wikipedia.org/wiki?curid=1530585", "title": "IS&amp;T", "text": ""}
{"id": "1530589", "revid": "13945", "url": "https://it.wikipedia.org/wiki?curid=1530589", "title": "Society of Photographic Science and Engineering", "text": ""}
{"id": "1530592", "revid": "13945", "url": "https://it.wikipedia.org/wiki?curid=1530592", "title": "SPSE", "text": ""}
{"id": "1530595", "revid": "486946", "url": "https://it.wikipedia.org/wiki?curid=1530595", "title": "IUPAP", "text": ""}
{"id": "1530596", "revid": "648578", "url": "https://it.wikipedia.org/wiki?curid=1530596", "title": "Lorenteggio", "text": "Lorenteggio (\"Lorentegg\" in dialetto milanese, : ), \u00e8 un quartiere di Milano, posto a sud-ovest rispetto al centro, appartenente al Municipio 6.\nOrigini del nome.\nIl nome Lorenteggio deriva dal latino tardomedievale laurus, lauro, una denominazione di origine botanica comune anche ad altri quartieri come Rogoredo o Nosedo.\nStoria.\nLa zona dove oggi si trova il quartiere apparteneva all'antico Comune di Lorenteggio, gi\u00e0 Laurentiglio. Situato all'esterno delle mura spagnole, che delimitavano i confini della citt\u00e0, faceva parte del grande agglomerato che circondava Milano, e confinava con Sellanuova a nord, i Corpi Santi a est, Ronchetto a sud, e Corsico e Cesano Boscone a ovest. Nel 1700 il contado s'increment\u00f2 e il Comune arriv\u00f2 a contare 110 abitanti nel 1751. Quando, nel 1757, Maria Teresa d'Austria ordin\u00f2 un censimento sulle terre dominate, il Comune di Lorenteggio contava 4 localit\u00e0. Il Comune verr\u00e0 poi, per ragioni di dazio, inglobato nel Comune di Milano nel 1808 su ordine del governo di Napoleone.\nAl censimento della Repubblica Cisalpina indetto all'inizio dell'Ottocento, la borgata contava 143 abitanti. Nel 1841 gli austriaci, che nel 1815 avevano restaurato il Comune di Lorenteggio, lo annessero al Comune di Corsico, di cui divenne una frazione.\nFino alla met\u00e0 del novecento la borgata agricola era costituita da numerosi complessi rurali, tra cui le cascine Arzaga, Castena, Corba, Filipona, Robarello, San Protaso, Travaglia e ville residenziali quali Villa Restocco e il Palazzo Durini Borasio conosciuto come il Palazzotto del Lorenteggio. Di tutti questi edifici, anche di notevole valore artistico sono sopravvissuti alla urbanizzazione solo la Cascina Corba, ora trasformata in ristorante\nIl Palazzotto del Lorenteggio sorse sulle fondamenta di un fortino cinquecentesco in fondo all'attuale via Lorenteggio 251 ed \u00e8 successivo al 1670, data in cui i Durini entrarono in possesso di un fondo gi\u00e0 appartenuto ai Corio.\nQuesta villa sorgeva fin dall'epoca viscontea nella localit\u00e0 detta almeno dal 1005 Laurentiglio, ed era posizionata in zona leggermente rialzata, tant'\u00e8 che fino al Cinquecento era una sorta di fortino.\n\"Un viale di accesso con cancellate successive introduce ad un giardino cintato, sul fondo del quale, in asse con i due ingressi, si presenta la robusta costruzione. Il corpo principale, a due piani, con pianta ad U ed ali molto ravvicinate, ha tutti gli angoli fortemente smussati; tutte le facciate sono in mattoni a vista [\u2026] Le due ali proseguono ancora in parte pi\u00f9 basse (in quella verso il portico vi \u00e8 la cappella pure restaurata) fino ad incastrarsi in un nuovo edificio industriale che ha distrutto tutta la lunga corte rustica, della quale evidentemente la villa padronale costituiva lo sfondo prospettico Ampi gli interni coperti da volte a velette e a crociera nel piano inferiore e a cassettoni nel piano superiore.\"\nLorenteggio venne progressivamente inglobato e assorbito dall'espansione edilizia milanese, tanto che nel 1923 il Governo lo stacc\u00f2 da Corsico e, riesumando il provvedimento napoleonico, lo annesse a Milano.\nNei primi decenni del novecento venne costruita la ferrovia, che costeggia il naviglio Grande, e la stazione di San Cristoforo (1909). Sempre in questi anni, la zona, specialmente l'area nota come Giambellino, diviene sede anche di diverse fabbriche, come la Osram.\nLa prima urbanizzazione della zona avviene alla fine degli anni trenta. Il gruppo di case popolari denominato \"Lorenteggio\" sorge nel quadrilatero via Giambellino, Piazza Tirana, via Inganni, via Lorenteggio, via Odazio e venne ultimato nel 1944. In particolare i caseggiati n. 138-140-142-144 di via Giambellino, seguiti poi da quelli di via Apuli, via Segneri, via Manzano, via Inganni, via Odazio.\nNegli anni sessanta il quartiere inizia un impetuoso processo di sviluppo edilizio, come in tutta la citt\u00e0, che ne rivoluzioner\u00e0 definitivamente l'aspetto e fornir\u00e0 nuove case per rispondere all'esigenza abitativa causata dalla forte immigrazione dal Mezzogiorno di quegli anni.\nAttualmente il quartiere \u00e8 ancora oggetto di diversi cambiamenti, in particolare interventi di recupero delle aree ex-industriali, dove sono previsti prevalentemente interventi edilizi di tipo residenziale.\nMonumenti e luoghi d'interesse.\nArchitetture religiose.\nOratorio di San Protaso al Lorenteggio.\nL'oratorio di San Protaso al Lorenteggio \u00e8 stato probabilmente edificato nell'XI secolo dai Monaci Benedettini di San Vittore al Corpo, per dare un luogo di preghiera ai contadini del borgo, anche se mancano documenti ufficiali in merito. Il complesso \u00e8 dedicato a San Protaso, VIII vescovo di Milano e martire, sepolto nella Basilica stessa.\nDi stile romanico-lombardo, con tetto a capanna e soffitto a cassettoni, non \u00e8 in linea con la via Lorenteggio, ma probabilmente con la strada che dalle mura cittadine andava verso ovest. La sua collocazione attuale ha una particolarit\u00e0 che lo rende unico: sorgere nello spartitraffico della trafficatissima via Lorenteggio.\nHa resistito mille anni a vari tentativi di abbattimento ed \u00e8 quindi considerato un baluardo della storia del quartiere.\nSi dice che il Barbarossa nel 1162 si ritir\u00f2 in preghiera nell'oratorio per chiedere la vittoria sui Milanesi, e ottenutala risparmi\u00f2 la chiesina dalla distruzione in segno di gratitudine.\nVi abit\u00f2 per qualche tempo (1364) il cappellano della vicina San Cristoforo sul Naviglio, serv\u00ec come cappella alle suore Angeliche di San Paolo, ordine fondato nel 1530 dalla contessa Torelli, che abitavano presso la vicina cascina infine in epoca napoleonica venne usato come deposito di armi e si smise quindi di usarlo come luogo sacro, far\u00e0 da fienile e deposito di attrezzi.\nNel XIX secolo pare che vi si riunissero Federico Confalonieri e i Carbonari per organizzare i moti rivoluzionari (1820), arrivando da un cunicolo che la collegava la Pusterla di Sant'Ambrogio (o, si dice, forse addirittura il Castello Sforzesco) alla chiesetta. Il cunicolo \u00e8 stato chiuso all'inizio del secolo scorso senza che si sia potuto appurare dove conduca.\nA fine \u2018800 si riprese a usare l'Oratorio come luogo di culto, fino al 1937 quando in zona sorse la chiesa di San Vito in via Vignoli, dopo di che venne abbandonato al pi\u00f9 completo degrado. Negli anni '50 l'Oratorio, abitato ormai solo dalle lucertole, fu soprannominato la \"gesetta di lusert\" (chiesetta delle lucertole), e il milanese Piero Mazzarella le dedic\u00f2 una canzone.\nL'Oratorio rischi\u00f2 pi\u00f9 volte di essere demolito durante l'urbanizzazione della zona: nel 1923, quando il comune autonomo del Lorenteggio fu inglobato nel Comune di Milano, e a met\u00e0 anni '50 quando, acquistato dal Comune il terreno dove sorge, doveva essere demolito per ampliare Via Lorenteggio. Gli abitanti della zona si opposero, sebbene fosse ormai ridotto a un rudere, e l'oratorio fu salvato e inserito nello spartitraffico che divide i due sensi di marcia di via Lorenteggio.\nNegli anni \u201880 \u00e8 stato restaurato, sia all'esterno che all'interno, dove sono presenti affreschi di varie epoche, dal medioevo al barocco.\n\u00c8 di propriet\u00e0 del Comune di Milano, e viene aperto solo in rare occasioni, per concerti o per le feste di via: in queste occasioni vengono organizzate visite guidate per raccontare la sua storia ai numerosi visitatori.\nAltre localit\u00e0.\nArzaga.\nArzaga (\"Arzaga\" in dialetto milanese) \u00e8 un quartiere compreso all'interno del Lorenteggio.\nNonostante non facesse parte dell'antico comune di Lorenteggio, il quartiere di Arzaga \u00e8 legato al primo ed \u00e8 spesso considerato parte integrante di questo. La Cascina Arzaga era una cascina, oggi demolita, che sorgeva all'interno del comune dei Corpi Santi di Porta Vercellina, nelle vicinanze del confine con Lorenteggio.\nFino al 1966 (anno della sua demolizione) in via Arzaga sorgeva l'omonima cascina. Aveva origini quattrocentesche ed era riccamente decorata con il fronte in mattoni e due ali in pietra. Era formata da due cortili comunicanti fra loro. Il primo aveva un corpo di fabbrica disposto ad U con la casa padronale e gli alloggi dei contadini. Vi si accedeva dal grandioso portale d'ingresso ad arco a sesto acuto. Sullo sfondo la chiesetta che riproduceva in scala la chiesa di San Carlo al Lazzaretto. Il secondo cortile anch'esso porticato ospitava le stalle e i fienili. Sotto i portici una grande vasca scolpita in granito con due bocche di leone da cui sgorgava l'acqua faceva da abbeveratoio.\nA cavallo tra gli anni Sessanta e Settanta la zona compresa tra la via Soderini, via Arzaga e viale San Gimignano venne scelta da numerose famiglie di origine iraniana e fede ebraica per trasferirsi a Milano. In quegli anni vennero edificati nuovi stabili signorili, la maggior parte dei quali presenta ampie zone verdi e molto spesso campi da tennis e piscine privati.\nIn zona sono presenti la Scuola della Comunit\u00e0 Ebraica di Milano e la Scuola Giapponese di Milano, oltre all'oratorio sefardita-persiano Noam e alla Residenza per Anziani Arzaga gestita dalla Comunit\u00e0 Ebraica di Milano (che ha sede nell'edificio adiacente).\nQuartiere Giambellino.\nIl Quartiere Giambellino (o semplicemente il Giambellino, \"Quarter Giambellin\" in dialetto milanese) \u00e8 un quartiere parallelo, sia topologicamente che storicamente, al Lorenteggio, con cui oggi da molti \u00e8 identificato come una parte di un'unica entit\u00e0 comunemente citata sulle mappe come quartiere Giambellino-Lorenteggio (o viceversa Lorenteggio-Giambellino).\nIl Giambellino, che prende il nome dalla via arteria principale che percorre tutta la lunghezza, \u00e8 un quartiere variegato e dalle molteplici identit\u00e0: il Giambellino \u00e8 oggi uno dei quartieri pi\u00f9 multietnici di Milano.\nEconomia.\nAll'interno del quadrilatero compreso tra via Francesco Gonin, via Giordani, via Lorenteggio e via Inganni, sorgono le sedi di alcune societ\u00e0 attive nel settore della tecnologia, mentre nel distretto finanziario si trovano aziende che si occupano di prodotti di lusso e, ovviamente, della finanza.\nInfrastrutture e trasporti.\nIl quartiere del Lorenteggio \u00e8 attraversato longitudinalmente dal tratto iniziale della strada statale 494 Vigevanese che collega Milano a Vigevano. All'interno del quartiere, questa strada assume il nome del quartiere. Parallela alla Via Lorenteggio, a sud di questa, corre la Via Giambellino, un'importante strada radiale, il cui nome viene spesso utilizzato per indicare il quartiere al posto di Lorenteggio. A est, il quartiere \u00e8 lambito dalla circonvallazione esterna (della 90/91). Presso il quartiere di Arzaga, in Piazzale Giovanni delle Bande Nere, si trova l'inizio della strada provinciale che collega Milano ad Abbiategrasso.\nIl Lorenteggio \u00e8 servito dalla stazione di San Cristoforo che si trova alla confluenza tra la ferrovia Milano-Mortara e la cintura sud. \u00c8 gestita da RFI ed \u00e8 servita da treni suburbani (linea S9) e regionali, gestiti da Trenord, la stazione entro il 2023 verr\u00e0 completamente riqualificata con la costruzione di un ponte ciclo pedonale che collegher\u00e0 i due versanti del naviglio: Piazza Tirana con il quartiere Restocco.\nInoltre, all'interno del quartiere di Arzaga, si trovano le stazioni Bande Nere e Gambara (sul confine con i limitrofi quartieri della Maddalena e di Molinazzo) della linea M1 della metropolitana di Milano.\nVarie linee di autobus, gestite da ATM, due di filobus e una di tram, collegano Lorenteggio ai quartieri limitrofi, al centro di Milano e a tutti i quartieri che sorgono lungo la circonvallazione.\nInoltre \u00e8 in fase di realizzazione la linea M4 che prevede di collegare la stazione di San Cristoforo all'aeroporto di Linate con una metropolitana leggera sotterranea. Sono previste sei fermate a servizio del quartiere: oltre a San Cristoforo, Segneri, Gelsomini, Frattini, Tolstoj e Bolivar."}
{"id": "1530602", "revid": "731410", "url": "https://it.wikipedia.org/wiki?curid=1530602", "title": "World Master Orienteering Championships", "text": ""}
{"id": "1530603", "revid": "203463", "url": "https://it.wikipedia.org/wiki?curid=1530603", "title": "Lazar' Naumovi\u010d Berman", "text": "Dopo aver ricevuto i primi insegnamenti dalla madre, studi\u00f2 con Alexander Goldenweiser di Mosca, e poi al conservatorio della sua citt\u00e0. La sua affermazione in campo internazionale \u00e8 stata definitiva e perentoria, tanto da determinare uno storico e assai felice incontro con Herbert von Karajan. \nHa vissuto a Firenze insegnando all'Accademia musicale di Firenze; svolgeva anche un'importante attivit\u00e0 come docente dell'Accademia Pianistica Internazionale \"Incontri col maestro\" di Imola. Pur riproponendo la tecnica trascendentale propria della scuola pianistica russa, aveva uno stile interpretativo personalissimo, nel quale si alternavano momenti di stupefatto lirismo con irruenti accenti eroici.\nHa tenuto concerti in tutte le principali citt\u00e0 di tutto il mondo, sollevando ovunque il meravigliato interesse della critica e l'adesione entusiastica del pubblico. Ha inciso numerosi dischi per le pi\u00f9 importanti case discografiche (DGG, CBS, EMI, ecc.). \u00c8 stato reputato uno dei massimi pianisti internazionali. Nel 1977 ha vinto il Primo premio \"Franz Liszt\" di Budapest. Il governo francese gli ha attribuito la decorazione dell'Ordine des Arts et des Lettres; ha ricevuto anche il premio Viotti d'Oro a Vercelli e il premio \"Le Muse\" a Firenze.\nCittadino italiano, \u00e8 stato chiamato nelle giurie dei pi\u00f9 importanti concorsi pianistici internazionali. Alcune volte ha suonato in duo con il figlio, il violinista Pavel Berman."}
{"id": "1530604", "revid": "287204", "url": "https://it.wikipedia.org/wiki?curid=1530604", "title": "Constantin Carath\u00e9odory", "text": "I suoi contributi principali sono nell'analisi matematica, pi\u00f9 in particolare nel calcolo delle variazioni e nella teoria della misura.\nBiografia.\nNasce a Berlino, dove il padre Stephanos in quegli anni lavora all'ambasciata dell'Impero ottomano in Germania. Cresce prima a Costantinopoli e poi a Bruxelles.\nI suoi primi studi sono di ingegneria alla Scuola Militare Belga dal 1891 al 1895, ma gi\u00e0 dai primi anni di educazione mostra grande interesse per la matematica. Dopo aver lavorato al servizio coloniale britannico in Egitto come ingegnere, nel 1900 si iscrive all'Universit\u00e0 di Berlino, dove insegnavano Frobenius e Schwarz, dai quali impara molto.\nNel 1902 si trasferisce a Gottinga, impressionato dai giudizi positivi che sentiva da chi ci lavorava. La sua tesi, intitolata \"\u00dcber die diskontinuierlichen L\u00f6sungen in der Variationsrechnung\" e riguardante il calcolo delle variazioni, viene discussa con Minkowski nel 1904; poco dopo viene ammesso come docente. Quattro anni dopo, dopo la morte del padre nel 1907, si trasferisce a Bonn, sotto invito di Study, e con lui collabora a vari problemi isoperimetrici.\nNel 1909 si sposa con Euphrosyne, che gli dar\u00e0 due bambini, Stephanos (1909) e Despina (1912). Sposando Euphrosyne Constantin segue una tradizione familiare che prevede il matrimonio interno alla famiglia (Euphrosyne \u00e8 infatti sua zia). Dopo un anno a Bonn, Carath\u00e9odory viene nominato Professore di Matematica Avanzata all'Universit\u00e0 di Hannover, diventando il successore di St\u00e4ckel. Nel 1910 si trasferisce ancora a Breslavia, dove rimane per due anni e mezzo prima di tornare a Gottinga nel 1913. I tempi della prima guerra mondiale sono duri, specie durante la carestia del 1917, ma lui non smette di lavorare e insegnare quando possibile.\nAlla fine della guerra Carath\u00e9odory viene chiamato dall'Universit\u00e0 di Berlino ma dopo solo un anno il governo greco gli chiede di sopraintendere alla creazione di una seconda universit\u00e0 a Smirne. Nel frattempo, avendo bisogno di una posizione, viene nominato Professore di Geometria Analitica e Superiore ad Atene. Nel 1922 i turchi attaccano Smirne, ritardando la programmata inaugurazione. Fortunatamente Carath\u00e9odory riesce a salvare i libri della biblioteca, appena comprati da lui in giro per l'Europa.\nInsegna ad Atene fino al 1924 quando viene chiamato a Monaco di Baviera a riempire il vuoto causato dal pensionamento di Lindemann. Nel 1928 visita gli Stati Uniti d'America in qualit\u00e0 di primo \"lecturer\" accademico straniero. L'anno successivo riceve un'offerta di una cattedra all'Universit\u00e0 di Stanford, ma rimane a Monaco dopo aver avuto un sostanzioso aumento di stipendio.\nAll'arrivo del nazismo in Germania, la sua posizione nei confronti della borghesia acculturata diventa molto critica per l'assenza di opposizione al regime, che lui all'inizio guardava con presuntuoso sprezzo.\nSi ritira dall'insegnamento nel 1938, ma continua comunque nel suo lavoro di coordinamento delle universit\u00e0 greche, nel tentativo di uniformare accademicamente la Grecia con l'Europa, e dopo la seconda guerra mondiale nell'opera di normalizzazione delle attivit\u00e0 scientifiche e di ricerca in Germania."}
{"id": "1530606", "revid": "287204", "url": "https://it.wikipedia.org/wiki?curid=1530606", "title": "Constantin Caratheodory", "text": ""}
{"id": "1530609", "revid": "33751", "url": "https://it.wikipedia.org/wiki?curid=1530609", "title": "Nazionale di calcio tedesca occidentale", "text": ""}
{"id": "1530619", "revid": "287204", "url": "https://it.wikipedia.org/wiki?curid=1530619", "title": "Idrope", "text": "L\u00ecdrope \u00e8 un anormale accumulo di liquido trasudatizio nella cavit\u00e0 sierose del corpo, cavo pericardico, cavo pleurico e cavo peritoneale. Il termine deriva dal latino \"hydrops\", a sua volta derivante dal greco antico \"\u1f55\u03b4\u03c1\u03c9\u03c8\" e composto da \"\u1f51\u03b4\u03c1\u03bf\", acqua, e \"\u1f64\u03c8\", aspetto.\nIdrope della colecisti.\nSi tratta di una complicazione della colelitiasi, dovuta all'esclusione della colecisti dal circolo biliare per ostruzione del dotto cistico o del collo della colecisti stessa da parte di un calcolo biliare.\nLa mucosa della colecisti assorbe i pigmenti biliari e le altre componenti della bile secernendo muco; la cavit\u00e0 si va riempiendo, cos\u00ec, di una soluzione mucoide e aumenta di dimensioni. Tale condizione pu\u00f2 complicarsi ulteriormente, nel caso di sovrainfezione, con un empiema, oppure pu\u00f2 andare incontro a perforazione. Pi\u00f9 raramente pu\u00f2 manifestarsi un infarto della colecisti.\nIdrope endolinfatico.\n\u00c8 una condizione presente nelle fase iniziali della sindrome di Meni\u00e8re. Inizialmente porta solo ad alterazioni della funzione uditiva; successivamente si cronicizza e coinvolge i labirinti provocando alterazioni dell'equilibrio. In questo caso non si tratta di un trasudato, ma dell'aumento di quantit\u00e0 di un liquido fisiologicamente presente.\nIdrope fetale.\nSi tratta di una condizione caratterizzata dall'accumulo di liquido nel corpo fetale, nei tessuti o nelle cavit\u00e0 sierose.\nSi distingue una \"idrope fetale immune\", dovuta alla presenza di anticorpi circolanti materni contro antigeni eritrocitari fetali, mentre in tutti gli altri casi si parla di \"idrope fetale non immune\".\nNella met\u00e0 di casi la causa rimane sconosciuta. Tra le cause riconosciute vi sono: l'alfa talassemia, malattie cardiache fetali, sindrome da trasfusione feto-fetale e infezioni fetali, specialmente quella da parvovirus B19.\nIdrope corneale.\nSi verifica in caso di cheratocono acuto, ovvero di rottura della membrana di Descemet con conseguente imbibizione dello stroma corneale da parte dell'umor acqueo che provoca edema ed appannamento della vista."}
{"id": "1530625", "revid": "123495643", "url": "https://it.wikipedia.org/wiki?curid=1530625", "title": "Cuore (Antonello Venditti)", "text": "Cuore \u00e8 il nono album di Antonello Venditti, pubblicato nel 1984. Si tratta del secondo lavoro uscito per la Heinz Music, ristampato su CD dalla stessa casa discografica agli inizi degli anni novanta.\nIl 33 giri, i cui testi e le musiche sono dello stesso Venditti, contiene alcuni brani che affrontano temi politici, come \"Qui\" e \"L'ottimista\", mentre a partire dal disco successivo questa tendenza andr\u00e0 scemando.\nDall'album fu tratto il 45 giri \"Ci vorrebbe un amico/Notte prima degli esami\"."}
{"id": "1530629", "revid": "974994", "url": "https://it.wikipedia.org/wiki?curid=1530629", "title": "Rockefeller", "text": ""}
{"id": "1530634", "revid": "767487", "url": "https://it.wikipedia.org/wiki?curid=1530634", "title": "Chibed", "text": "Chibed (in ungherese \"Kib\u00e8d\") \u00e8 un comune della Romania di 1.721 abitanti, ubicato nel distretto di Mure\u0219, nella regione storica della Transilvania. \nChibed \u00e8 divenuto comune autonomo nel 2005, staccandosi dal comune di Ghindari."}
{"id": "1530637", "revid": "399", "url": "https://it.wikipedia.org/wiki?curid=1530637", "title": "Edelweiss (attrice)", "text": "Biografia.\nEdelweiss \u00e8 figlia di un presentatore televisivo e di una \"manager\" di una compagnia petrolifera. Laureata in Giurisprudenza, ha studiato danza a livello professionistico. Trasferitasi in Italia nel 2000, viene notata da Riccardo Schicchi che la fa esibire in spettacoli erotici nei locali romani di Diva Futura. Schicchi stesso le ha dato il nome d'arte Edelweiss, in tedesco stella alpina, nome d'arte con cui dall'inizio della sua carriera gira diversi film pornografici.\nLa sua prima apparizione in TV \u00e8 nella trasmissione satirica \"Satyricon\" (2001) di Daniele Luttazzi su Rai 2, dove interpreta la sexy assistente di studio. In seguito \u00e8 comparsa a \"Libero\" con Teo Mammucari ed \u00e8 stata spesso ospite del \"Maurizio Costanzo Show\". Recita insieme ad \u00c9va Henger nella commedia di Carlo Vanzina \"E adesso sesso\" (2001), apparendo nel settimo episodio dal titolo \"Guardoni parte seconda\", che narra di un gruppo di impiegati milanesi che spia dal posto di lavoro due splendide ragazze in atteggiamenti saffici, e in \"Andata e ritorno\" (2003), di Alessandro Paci.\nHa ricoperto il ruolo di una spacciatrice nella fiction \"Un medico in famiglia\", ed una parte nella miniserie televisiva \"Un ciclone in famiglia\" (2005) ed un'altra nel cinema in \"Il ritorno del Monnezza\" (2005), con Claudio Amendola. Ha girato una decina di film softcore e hardcore. Dal 2006 \u00e8 protagonista di calendari sexy, i primi due prodotti da Diva Futura, il terzo da Sins Factory con il marchio Pink'O, la casa di produzione di film hard con cui Edelweiss ha firmato un contratto in esclusiva, dopo la separazione professionale da Schicchi.\nNel 2006 ha posato per l'edizione bulgara di \"Playboy\". Nel dicembre del 2007 \u00e8 uscita la prima pellicola hard con la sua nuova casa di produzione, dal titolo \"Mente criminale\" con Claudia Antonelli e Michelle Ferrari. Nel 2013 Edelweiss ha partecipato all'edizione bulgara del Grande Fratello VIP. Dal 14 novembre 2013 conduce la trasmissione \"A qualcuno piace hot\" su Hot Time 1.\nVita privata.\nEdelweiss \u00e8 sposata."}
{"id": "1530638", "revid": "773636", "url": "https://it.wikipedia.org/wiki?curid=1530638", "title": "Oratorio del Pianuccio", "text": "L'oratorio del Pianuccio si trova a Montebradoni, localit\u00e0 di Volterra, in provincia di Pisa, diocesi di Volterra.\nStoria e descrizione.\nFu eretto sul luogo dove \u00e8 fama che nel III secolo abbiano subito il martirio le sante volterrane Attinia e Greciniana."}
{"id": "1530647", "revid": "773636", "url": "https://it.wikipedia.org/wiki?curid=1530647", "title": "Oratorio della Madonna del Gabellino", "text": "L'oratorio della Madonna del Gabellino si trova a Volterra, in provincia di Pisa, diocesi di Volterra.\nLa graziosa chiesetta conserva il cinquecentesco affresco della \"Madonna del Gabellino\"."}
{"id": "1530650", "revid": "767487", "url": "https://it.wikipedia.org/wiki?curid=1530650", "title": "Chiheru de Jos", "text": "Chiheru de Jos (in ungherese \"Als\u00f3k\u00f6h\u00e9r\", in tedesco \"Unterkiher\") \u00e8 un comune della Romania di 1.605 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Chiheru de Jos, Chiheru de Sus, Urisiu de Jos, Urisiu de Sus.\nLa localit\u00e0 viene citata per la prima volta in un documento del 1453, ma nella zona esisteva gi\u00e0 un \"castrum\" romano, la cui rovine sono tuttora visibili nei pressi dell'abitato di Chiheru de Sus."}
{"id": "1530652", "revid": "773636", "url": "https://it.wikipedia.org/wiki?curid=1530652", "title": "Oratorio di San Cristoforo", "text": "L'oratorio di San Cristoforo si trova a Volterra, in provincia di Pisa, diocesi di Volterra.\nVi \u00e8 conservato un affresco raffigurante la \"Madonna con il Bambino\" attribuito al volterrano Mariotto di Andrea (XV secolo), oggetto di grande venerazione.\nL'oratorio d\u00e0 il nome anche alla caratteristica piazzetta antistante."}
{"id": "1530655", "revid": "599013", "url": "https://it.wikipedia.org/wiki?curid=1530655", "title": "BLMC Minissima", "text": "La BLMC Minissima \u00e8 una concept car realizzata nel 1973.\nContesto.\nAl salone dell'automobile di Londra del 1972, venne presentata la \"Townscar\", un prototipo di microcar progettato dal designer William Towns. Si trattava di interpretazione della Mini con dimensioni ancor pi\u00f9 ridotte dell'originale e, per questo motivo, la richiesta di Towns d'essere ospitato nello stand BLMC (British Leyland Motor Corporation) viene accettata. \nLa lunghezza della vettura \u00e8 di soli 230 cm, ma riesce a mantenere i quattro posti nell'abitacolo, grazie al posizionamento estremamente avanzato del motore; il medesimo propulsore da 846 cm\u00b3 con trasmissione automatica che equipaggiava le Mini di serie. \nI posti posteriori sono collocati trasversalmente sulle fiancate dell'auto, in posizione \"vis-\u00e0-vis\", in modo da lasciare un piccolo corridoio centrale che consente di raggiungere i sedili anteriori dall'unica porta posteriore d'accesso. \nIl progetto piacque ai dirigenti della British Leyland che decisero di acquistarne i diritti, brevettare l'idea e realizzare il prototipo per l'omologazione. Per sottolineare l'evoluzione concettuale e la continuit\u00e0 con il modello precedente, la vettura venne denominata \"Minissima\" e venne esposta al salone di Londra nel 1973. \nLe decisioni dell'ufficio di motorizzazione inglese, tuttavia, furono tali da bloccare sul nascere ogni entusiasmo. La vettura venne considerata pericolosa dalle autorit\u00e0, proprio a causa dell'unico accesso posteriore che, in caso di tamponamento, avrebbe comportato un prevedibile ostacolo alla fuoriuscita dall'abitacolo degli occupanti. La costruzione in serie del modello fu, pertanto, abbandonata.\nIl sopravvissuto prototipo \u00e8 conservato presso il museo \"Heritage Motor Centre\" di Gaydon (Warwickshire)."}
{"id": "1530658", "revid": "287204", "url": "https://it.wikipedia.org/wiki?curid=1530658", "title": "Oratorio di Sant'Antonio Abate (Volterra)", "text": "Loratorio di Sant'Antonio Abate si trova a Volterra, in provincia di Pisa, diocesi di Volterra.\nStoria e descrizione.\nLa chiesa, che ha subito vari restauri sia all'esterno che all'interno, fu fatta edificare dai frati ospedalieri di Sant'Antonio di Vienne nel 1470: su un pilastro laterale della costruzione \u00e8 visibile il caratteristico \"tau\".\nNell'interno una pala in terracotta dipinta raffigurante l\"'Assunta e santi\" di Benedetto Buglioni (XV secolo), proveniente dalla diruta pieve della Nera, adorna la centinata cornice in pietra dell'altare; a sinistra \u00e8 collocato il grandioso tabernacolo dipinto nel 1455 da Priamo della Quercia raffigurante \"Sant'Antonio Abate e santi\" (caratteristica, ai piedi del santo, la scena del trasporto del sale fatta a dorso di mulo) proveniente dall'antica dogana del sale; a destra una tavola di Cosimo Daddi raffigurante \"Cristo portacroce e la Veronica\" dipinta per la Compagnia di Sant'Alessandro da dove proviene.\nOratorio di Sant'Antonio Abate \"Alla Ripa\"\n\"Propriet\u00e0 del Capitolo dei Canonici della Basilica Cattedrale\"\nLe prime testimonianze su questo Oratorio risalgono al sec. XI \u2013 XII. In origine doveva trattarsi di un semplice tabernacolo stradale, accresciuto poi nel corso dei secoli, fino all'ultima sopraelevazione in laterizi (ben visibile dall'esterno) risalente alla prima met\u00e0 del XX secolo.\nUn tempo vi sorgeva accanto una casa per il ricovero dei pellegrini e malati di propriet\u00e0 dei canonici regolari di S. Antonio di Vienne, un antico ordine monastico-ospedaliero medievale, come ricorda il Tau sulla facciata lungo Via Gramsci, che era il segno distintivo di quell'Ordine, il quale si occupava specialmente della cura degli ammalati del cosiddetto \u201cfuoco di S. Antonio\u201d.\nAl principio un rettore aveva la cura di questo Oratorio, ma nel 1579 il vescovo Guido Serguidi lo affid\u00f2 al Capitolo della Cattedrale, come si intuisce anche dalla scritta incisa sull'architrave, dove si allude ai Canonici di Volterra. \nEntrati in chiesa sulla parete destra troviamo un quadro raffigurante la \u201cMadonna del Rosario e S. Domenico\u201d, proveniente dalla pieve della Nera (nelle campagne volterrane), opera de XVIII secolo di autore greco. \nAccanto \u00e8 la pregevole opera del senese Priamo della Quercia, realizzata alla met\u00e0 del sec. XV. Il trittico \u00e8 una tavola rettangolare a due sportelli: al centro \u00e8 raffigurato il Santo titolare con a fianco, oltre al campanello, il tradizionale \u201cmaialino\u201d, in questo caso nella specie della cinta senese; da notare, in basso a destra, la presenza del fuoco, come riferimento a quanto detto sopra. Ai lati della centina trilobata che corona il Santo si vedono dipinti in mezza figura i SS. Cosma e Damiano. Ai piedi del Santo si vedono invece alcuni uomini intenti a caricare due somari con sacchi di sale. Nel Medioevo infatti e per tutta l'epoca moderna, il commercio del sale fu una importante fonte di reddito per la citt\u00e0. Si noti anche che l'attuale Via di Sotto, che scende lungo il fianco destro dell'Oratorio, era in passato denominata \u201cVia degli Asinari\u201d, proprio perch\u00e9 rientrava nel percorso che gli addetti al trasporto del sale effettuavano per portare il prezioso minerale a Firenze. Nelle facce interne degli sportelli si vedono: a sinistra S. Bartolomeo apostolo e S. Benedetto; a destra il Volto Santo di Lucca e S. Lorenzo martire; in ciascuno degli sportelli i tre stemmi: del comune, del popolo e della citt\u00e0. \nDi seguito, sul presbiterio, una \u201cAnnunciazione\u201d del fiorentino Cosimo Daddi, pittore vissuto a cavallo tra il XVI e il XVII secolo. La Madonna \u00e8 successiva opera del volterrano Giuseppe Arrighi, mentre il dipinto proviene dalla chiesa dell'Annunziata presso la Villa del Palagione. Da notare gli angeli del corteggio di Gabriele, raffigurati mentre con grazia suonano strumenti musicali.\nSopra l'altare si trova L'Assunta che dona la cintola a San Tommaso di Giovanni Della Robbia (secoli XV-XVI), raffigurante la \u201cMadonna Assunta tra Santi\u201d proveniente anch'essa dalla pieve della Nera. Mentre il Battista e S. Sebastiano sono raffigurati nella propria iconografia classica, il S. Tommaso \u00e8 presentato in ginocchio, nell'atto di ricevere da Maria la preziosa reliquia della cintola che, secondo la tradizione, si venera nella Cattedrale di Prato.\nSulla parete sinistra, sopra la porta secondaria, conservata nell'originario aspetto trecentesco, \u00e8 un piccolo dipinto con preziosa cornice raffigurante la \u201cMadonna Assunta\u201d, opera di Baldassarre Franceschini, detto \u201cIl Volterrano\u201d, risalente alla prima met\u00e0 del XVII secolo. Verso l'uscita si trova invece un altro quadro di Cosimo Daddi, raffigurante \u201cCristo e la Veronica\u201d, proveniente dalla chiesa di S. Alessandro in Volterra.\nSul lato sinistro vicino all'ingresso \u00e8 collocata una lunetta in terracotta raffigurante la Madonna che, un tempo posta nei pressi della Porta a Selci (lungo l'attuale Viale Vittorio Veneto), fu oggetto di un gesto sacrilego il 29 gennaio 1885 e che, da allora, i Canonici della Cattedrale vollero custodire in questo Oratorio."}
{"id": "1530661", "revid": "767487", "url": "https://it.wikipedia.org/wiki?curid=1530661", "title": "Corois\u00e2nm\u0103rtin", "text": "Corois\u00e2nm\u0103rtin (in ungherese \"K\u00f3r\u00f3dszentm\u00e1rton\", in tedesco \"Martinsdorf\") \u00e8 un comune della Romania di 1.484 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Coroi, Corois\u00e2nm\u0103rtin, Odrihei, \u0218oimu\u0219."}
{"id": "1530662", "revid": "171091", "url": "https://it.wikipedia.org/wiki?curid=1530662", "title": "\u00c9mile Chanoux", "text": "Biografia.\nNasce nel villaggio di Rovenaud (pron. fr. : ), nel comune di Valsavarenche), figlio di Pierre, guardiacaccia originario di Champorcher, e di \u00c9lisabeth Carlin. Inizia i suoi studi nella scuola di villaggio di Rovenaud, aperta nel 1821. Nel 1914 la sua famiglia si trasferisce a Villeneuve, dove \u00c9mile frequenta la scuola elementare, in seguito a Aosta, dove egli frequenta il Seminario minore e, a partire dal 1920, il liceo classico. Di fronte all'emergere del fascismo, la Ligue vald\u00f4taine, fondata nel 1909 dal medico Anselme R\u00e9an, seguace di Romolo Murri, in difesa dell'identit\u00e0 valdostana e della lingua francese, tenne un atteggiamento ambiguo. Il 22 marzo 1925 vari aderenti ne uscirono per fondare la Jeune Vall\u00e9e d'Aoste, di cui fu presidente l'abate Joseph-Marie Tr\u00e8ves e vicepresidente il suo ex-allievo e studente di diritto Chanoux.\nLaureatosi con una tesi sulle minoranze etniche a soli 21 anni, dopo due brevi esperienze come segretario comunale a Valsavarenche e a Cogne, apr\u00ec uno studio di notaio ad Aosta. Fu inoltre direttore di \"Le Duch\u00e9 d'Aoste\", periodico della diocesi di Aosta. Chiusa la Ligue nel 1926, la nuova associazione continu\u00f2 ad operare, in clandestinit\u00e0 dal 1933 a causa dei divieti del regime fascista, e Chanoux raccolse l'eredit\u00e0 spirituale e politica di Tr\u00e8ves come maggiore esponente della corrente del cattolicesimo sociale.\nCon chiaro realismo analizz\u00f2 la situazione regionale degli ultimi decenni, prospettando l'inserimento della Valle in una federazione italiana repubblicana sul modello della Confederazione Elvetica, con pi\u00f9 ampie prospettive a venire. \u00abOggi la Svizzera \u00e8, in piccolo, quello che l'Europa dovrebbe essere in grande dopo la guerra\u00bb, affermava, attestando la sua apertura ai problemi del regionalismo italiano e del federalismo europeo su base etnica.\nChanoux ribad\u00ec tale posizione il 19 dicembre 1943 al Convegno clandestino di Chivasso, cui partecip\u00f2 assieme all'avvocato Ernesto Page e a quattro rappresentanti delle Valli Valdesi. Questi ultimi avevano predisposto diversi documenti con precise rivendicazioni; lo storico Federico Chabod, nell'impossibilit\u00e0 di essere presente, aveva preparato un breve testo. I due valdostani si presentarono senza preliminari scritti. All'intervento del notaio Chanoux si deve l'inserimento della questione autonomista nell'ambito dell'ordinamento dello Stato italiano e dell'auspicata federazione europea nella \"Dichiarazione di Chivasso\", che concluse l'incontro. Vi si precisa infatti che il federalismo \u00abrappresenta la soluzione del problema delle piccole nazionalit\u00e0 e la definitiva liquidazione del fenomeno storico degli irredentismi, garantendo nel futuro assetto europeo l'avvento di una pace stabile e duratura\u00bb.\nIl concetto venne sviluppato da Chanoux nell'opuscolo, pubblicato postumo, \"Federalismo e Autonomie\", che, scritto a commento del documento di Chivasso, resta uno dei testi fondamentali del movimento autonomista valdostano.\nL'autore vi asseriva, tra l'altro, che lo Stato monarchico \u00abpu\u00f2 anche accettare il principio del federalismo\u00bb, ma \u00abfu la monarchia a portare, con la sua adesione supina al fascismo, l'accentramento statale italiano alle sue estreme conseguenze: la dittatura\u00bb. Chanoux optava quindi per un ordinamento repubblicano, fermo restando che \u00abuna repubblica accentrata non sarebbe migliore di una monarchia\u00bb.\nAggiungeva: \u00abCi\u00f2 che i rappresentanti di queste valli hanno affermato vale per tutte le regioni italiane, per i piccoli popoli che formano quel tutto che \u00e8 il popolo italiano\u00bb.\nRimane ancora controversa la posizione di Chanoux nei confronti dell'annessionismo alla Francia, per quanto Giorgio Peyronel, autorevole rappresentante dei valdesi al Convegno di Chivasso, abbia escluso ogni sua velleit\u00e0 separatista. Infatti, contrastano con un'adesione alla corrente annessionista le dichiarazioni rese ufficialmente dallo stesso notaio, che gi\u00e0 nel 1926 scriveva: \u00abil regionalismo non \u00e8 soltanto una necessit\u00e0 valdostana, ma italiana\u00bb.\nIn un articolo della \u00ab\"Rivista Storica Italiana\"\u00bb del 1960, Alessandro Passerin d'Entr\u00e8ves ricorda che Chabod \u00abescluse sempre e categoricamente che Chanoux pensasse sin dai tempi di Chivasso al distacco dall'Italia e all'annessione alla Francia\u00bb; egli aveva dichiarato infatti che \u00abmai un sostenitore del pi\u00f9 radicale decentramento avrebbe potuto desiderare che la sua Valle diventasse un dipartimento dello Stato pi\u00f9 accentrato d'Europa\u00bb.\nAnaloga testimonianza offr\u00ec Giorgio Vaccarino nel 1969, contestando nel \"Movimento di Liberazione in Italia\" i filo-annessionisti, che, dopo la morte di Chanoux, \u00abavevano fatto di lui il grande eroe del separatismo\u00bb.\nPer contro M. Giovanna nella \"Resistenza in Piemonte\" nel 1962 scriveva: \u00abChanoux stesso oscillava tra il puro autonomismo nell'ordine costituzionale italiano e una riserva di eventuali trattative con la Francia, forse solo a titolo di pressione verso Roma, ma con dei sottintesi che non erano chiari\u00bb. Su tale linea interpretativa si posero Andr\u00e9 Zanotto nella \"Histoire de la Vall\u00e9e d'Aoste\" e Marc Lengereau in \"La France et la question vald\u00f4taine\".\nGi\u00e0 nel 1941 Chanoux, antifascista convinto, divenne l'anima autonomista della Resistenza valdostana, fondando il clandestino \"Comit\u00e9 de lib\u00e9ration\", con cui organizz\u00f2 i primi partigiani, sul modello del \"maquis\" francese.\nOrmai capo del Comitato di Liberazione Nazionale di Aosta, che faceva capo al suo studio, Chanoux non pot\u00e9 chiarire i suoi effettivi propositi sul destino della \"Vall\u00e9e\" perch\u00e9, arrestato dalla polizia fascista, fu subito torturato dalle SS e mor\u00ec in carcere il 18 maggio 1944. La municipalit\u00e0 dedic\u00f2 alla sua memoria la piazza principale di Aosta, gi\u00e0 intestata a Carlo Alberto.\nChanoux mor\u00ec all'et\u00e0 di 38 anni e nel 1984 la Repubblica Italiana lo insign\u00ec della Croce d'argento al merito dell'Esercito alla memoria.\nIl Museo della Resistenza di Valsavarenche gli \u00e8 stato dedicato nel suo villaggio natale di Rovenaud."}
{"id": "1530664", "revid": "287204", "url": "https://it.wikipedia.org/wiki?curid=1530664", "title": "Coroisanmartin", "text": ""}
{"id": "1530667", "revid": "254059", "url": "https://it.wikipedia.org/wiki?curid=1530667", "title": "Giovanni Ludovico Della Rovere", "text": "Biografia.\nDiscendente di una delle pi\u00f9 illustri famiglie della nobilt\u00e0 piemontese e italiana, ebbe un'educazione colta e incentrata verso la carriera ecclesiastica. Figlio di Giacomo Della Rovere di Vinovo, fratello di Giovanni conte di Vinovio, aveva quindi come cugino Cristoforo Della Rovere e Domenico Della Rovere, questo ultimo gi\u00e0 cardinale di San Clemente e vescovo di Torino, Giovanni Ludovico fu chiamato ad assistere la carica vescovile della citt\u00e0 subalpina nel 1497, succedendo poi allo zio nel 1501, in seguito alla sua morte. \nDi animo prodigo, profess\u00f2 con determinazione il suo ruolo, convocando gi\u00e0 nel 1501 un sinodo della citt\u00e0 e incaricandosi di persona di visitare le valli montane abitate da popolazioni eretiche, i valdesi. \nTra le sue azioni pi\u00f9 significative, l'elezione del nipote Giovanni Francesco Della Rovere come suo coadiutore, in qualit\u00e0 prima di prevosto della cattedrale, poi di vicario vescovile. Sia per confermare questa promozione, sia per avvalorare i suoi diritti sull'abate di San Mauro, che pretendeva di staccarsi dalla diocesi torinese, nel 1505 il vescovo si diresse a Roma, ove rimase per vari anni, lasciando nel frattempo al vescovo titolare di Laodicea di Siria l'incarico di consacrare il duomo di Torino, appena terminato. Nell'agosto 1510 si spense nella capitale pontificia: i suoi resti, come da testamento, furono tumulati a Torino."}
{"id": "1530668", "revid": "2130303", "url": "https://it.wikipedia.org/wiki?curid=1530668", "title": "Chiesa della Visitazione di Maria Santissima", "text": "La chiesa della Visitazione di Maria Santissima \u00e8 un luogo di culto cattolico situato nella borgata di Cisiano, in via Dolo, nel comune di Bargagli nella citt\u00e0 metropolitana di Genova. La chiesa \u00e8 sede della parrocchia omonima del vicariato Medio-Alto Bisagno dell'arcidiocesi di Genova.\nStoria.\nSecondo alcune fonti la prima cappella nel paese di Cisiano fu edificata nel 1645 ed intitolata, forse per suggerimento del cardinale Stefano Durazzo (colui che autorizz\u00f2 l'edificazione), alla madre della Vergine Maria sant'Anna. Una seconda cappella fu costruita in localit\u00e0 \"alla Fontana\" dagli abitanti, i quali chiesero il permesso di edificazione al Vicario generale l'8 agosto del 1702; i lavori procedettero per\u00f2 molto lentamente e con interruzioni, per motivi sconosciuti, tanto che le celebrazioni eucaristiche iniziarono dopo il 10 ottobre del 1724. L'altare fu benedetto dal parroco di Traso (anch'essa frazione di Bargagli) il 18 giugno 1756.\nI primi restauri dell'edificio risalgono al 1824 dove in quell'occasione fu eretto anche l'attiguo campanile; nel 1844 si esegu\u00ec la riparazione del tetto e l'edificazione dell'abitazione del locale cappellano. Nel corso degli anni successivi lo stabile religioso fu interessato da un primo ingrandimento nel 1871 e ancora tra il 1891 e il 1892 nelle forme cui si presenta oggi; anche la torre campanaria fu interessata ad una nuova edificazione nel 1875 con l'inserimento delle quattro campane.\nA causa soprattutto delle violente intemperie, tra cui un rovinoso temporale il 13 dicembre del 1916, si dovettero nel XX secolo mettere pi\u00f9 volte in restauro sia la chiesa che il campanile; nel 1917 si procedette al completo rifacimento del tetto e altri seguirono nel tempo (1928-1945-1946-1976).\nLa chiesa fu dal 1874 al 1887 succursale della parrocchia di Sant'Ambrogio di Traso fino a quando, il 1\u00ba ottobre, l'arcivescovo di Genova monsignor Salvatore Magnasco scorpor\u00f2 le due comunit\u00e0 religiose istituendo la nuova parrocchia di Cisiano.\nDescrizione.\nAll'interno sono collocate tre cappelle edificate nel Novecento. La prima fu costruita nel 1895 ed intitolata alla Madonna di Lourdes, la seconda dedicata a sant'Anna nel 1911 e la terza a sant'Antonio abate nel 1926.\nL'organo presente, restaurato e funzionante, fu costruito nel 1889 dalla ditta Agati-Tronci."}
{"id": "1530669", "revid": "773636", "url": "https://it.wikipedia.org/wiki?curid=1530669", "title": "Chiesa di Santa Lucia a Corbano", "text": "La chiesa di Santa Lucia a Corbano, oggi soppressa, si trova nel comune di Volterra, in provincia di Pisa, diocesi di Volterra.\nStoria e descrizione.\nOggi ridotta a rudere, fu costruita con materiali di spoglio, come testimoniano i due capitelli corinzi di epoca romana all'imposta dell'arco del catino absidale."}
{"id": "1530674", "revid": "486946", "url": "https://it.wikipedia.org/wiki?curid=1530674", "title": "Regionalliga West", "text": ""}
{"id": "1530676", "revid": "599013", "url": "https://it.wikipedia.org/wiki?curid=1530676", "title": "Vul", "text": ""}
{"id": "1530679", "revid": "85525", "url": "https://it.wikipedia.org/wiki?curid=1530679", "title": "SACD", "text": ""}
{"id": "1530680", "revid": "1343317", "url": "https://it.wikipedia.org/wiki?curid=1530680", "title": "Patata trentina di montagna", "text": "La patata trentina di montagna, \u00e8 un tipo di patata del Trentino coltivata nella conca delle Giudicarie, ai piedi del parco dell'Adamello-Brenta. \nColtivazione.\nLa coltivazione di questo tubero era gi\u00e0 presente sul territorio nei primi del Novecento, come fonte di sostentamento, ma negli anni cinquanta \u00e8 cominciata la sua commercializzazione facendone aumentare la coltura sull'intero territorio provinciale di Trento, dai 450 metri fino ad un'altitudine di 1500 metri sul livello del mare.\nLa semina avviene nei mesi di marzo, di inizio maggio, nel tardo autunno o nel tardo inverno.\nLe variet\u00e0 principali sono, la \"Liseta\" per la produzione precoce, \"Cicero\", \"Desir\u00e8e\", \"Kennebec\", \"Kuroda\", \"Spunta\" per la normale, \"Majestic\" per la tardiva.\nUtilizzi.\nLa polenta di patate, gli \"smacafam\", una sorta di torta salata ed i \"tortel de patate\", i tortelli di patate."}
{"id": "1530681", "revid": "767487", "url": "https://it.wikipedia.org/wiki?curid=1530681", "title": "Corunca", "text": "Corunca (in ungherese \"Koronka\") \u00e8 un comune della Romania di 1.889 abitanti, ubicato nel distretto di Mure\u0219, nella regione storica della Transilvania. \nCorunca \u00e8 divenuto comune autonomo nel 2004, staccandosi dal comune di Livezeni."}
{"id": "1530682", "revid": "1573940", "url": "https://it.wikipedia.org/wiki?curid=1530682", "title": "Chiesa di Santo Stefano (Volterra)", "text": "La chiesa di Santo Stefano, oggi scomparsa, si trovava a Volterra.\nDella chiesa collegiata dedicata al Protomartire, soppressa per decreto granducale nel 1784, restano soltanto i ruderi della facciata romanica e una piccola cappella annessa."}
{"id": "1530685", "revid": "54811", "url": "https://it.wikipedia.org/wiki?curid=1530685", "title": "Provincia di Al Haouz", "text": "La provincia di Al Haouz \u00e8 una delle province del Marocco, parte della regione di Marrakech-Safi.\nGeografia antropica.\nSuddivisioni amministrative.\nLa provincia di Al Haouz conta 1 municipalit\u00e0 e 38 comuni:"}
{"id": "1530686", "revid": "1428919", "url": "https://it.wikipedia.org/wiki?curid=1530686", "title": "Umberto Rotondi", "text": "\u00c8 ricordato tra l'altro come il compositore, tra le altre opere, della \"Messa Ambrosiana\".\nBiografia.\nAllievo del Conservatorio di Milano, si \u00e8 diplomato in pianoforte nel 1959 e in composizione nel 1964, dopo aver frequentato le classi di Bruno Bettinelli e di Franco Donatoni. Ha frequentato corsi di perfezionamento in diverse citt\u00e0 italiane e presso l'Accademia Chigiana di Siena. Ha partecipato a numerosi festival (Graz, Parigi, Helsinki) e nel 1976 \u00e8 risultato vincitore del Concorso Wieniawski di Pozna\u0144. Ha insegnato presso il Conservatorio di Brescia e presso il corso superiore di composizione al Conservatorio di Milano.\nNel 1992 ebbe pubblico rilievo la Messa Ambrosiana, composta insieme a ad 8 suoi allievi, sotto la sua supervisione.\nTra i suoi allievi, vanno citati i compositori Enrico Renna e Fausto Romitelli.\nI suoi lavori sono pubblicati dalle case editrici Ricordi, Suvini Zerboni e Edipan."}
{"id": "1530687", "revid": "104066", "url": "https://it.wikipedia.org/wiki?curid=1530687", "title": "Tebaldo di Arles", "text": ""}
{"id": "1530692", "revid": "27723", "url": "https://it.wikipedia.org/wiki?curid=1530692", "title": "Stazione di Consandolo", "text": "La stazione di Consandolo \u00e8 una fermata ferroviaria a servizio della frazione Consandolo di Argenta. \u00c8 posta sulla ferrovia Bologna-Portomaggiore.\nLa stazione \u00e8 stata inaugurata nel 1887.\n\u00c8 gestita da Ferrovie Emilia Romagna (FER).\nStrutture e impianti.\nLa stazione \u00e8 costituita da un fabbricato viaggiatori con sala d'attesa, marciapiedi e un piazzale esterno con parcheggio.\nMovimento.\nIl servizio passeggeri \u00e8 costituito dai treni della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 275 persone.\nA novembre 2018, la stazione risultava frequentata da un traffico giornaliero medio di circa 323 persone (149 saliti + 174 discesi)."}
{"id": "1530693", "revid": "671029", "url": "https://it.wikipedia.org/wiki?curid=1530693", "title": "Alagoinha (Pernambuco)", "text": "Alagoinha \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca.\nLa citt\u00e0 si anima tutti gli anni nel mese di dicembre per il Natale, quando viene organizzata una bella festa di carattere rurale, dove i partecipanti amano mascherarsi da contadini.\nStoria.\nL'insediamento di Alagoinha venne fondato nel 1805 da Gon\u00e7alo Antunes Bezerra; divenne poi una citt\u00e0 il 31 dicembre 1948."}
{"id": "1530694", "revid": "1855146", "url": "https://it.wikipedia.org/wiki?curid=1530694", "title": "Tempio di Traiano", "text": "Il tempio di Traiano (o meglio \"Templum Divi Traiani et Plotinae\") era un tempio romano costruito nel II secolo e la cui collocazione \u00e8 ipotizzata presso il foro voluto dallo stesso imperatore sul limitare del Campo Marzio.\nStoria.\nSecondo quanto riportato dalla \"Historia Augusta\" (H. A., Hadr. 19.9), l'edificio venne aggiunto alla piazza del foro da Adriano tra il 125 e il 138 e dedicato all'imperatore Traiano, divinizzato dal Senato, e a sua moglie Plotina, morta e anch'essa divinizzata nel 124. Del tempio resta l'iscrizione dedicatoria, conservata ai Musei Vaticani, e ce ne viene trasmessa memoria in due cataloghi regionari del IV secolo noti come \"Notitia urbis Romae\" e \"Curiosum urbis Romae regionum XIIII\". Sono ipoteticamente attribuiti al suo pronao l'enorme colonna monolitica in granito grigio del Foro (proveniente dalle miniere egiziane del \"Mons Claudianus\"), con capitello in marmo lunense bianco, entrambi visibili presso la Colonna Traiana. Il fusto \u00e8 di circa due metri di diametro e il solo capitello misura 2,12 m di altezza. Tra i tanti edifici creati sotto Adriano, la \"Historia Augusta\" riferisce che solo su questo egli volle apporre il suo nome.\nTraiano e Plotina non vennero comunque sepolti qui, ma nella cella nel basamento della Colonna Traiana in cui, secondo la tradizione, vennero deposte le loro urne d'oro.\nRicerche archeologiche.\nNonostante le ricerche non si \u00e8 riusciti ancora a determinare con precisione il sito dove venne costruito l'edificio (che tuttavia le fonti indicano come \"templum\" e non come \"aedes\", potendo dunque trattarsi anche di un'area scoperta). Era stato ipotizzato tradizionalmente che le sue fondazioni fossero situate sotto Palazzo Valentini e che fossero state riutilizzate da questo durante la sua costruzione. Le indagini archeologiche hanno invece rinvenuti resti di \"insulae\", abitazioni sviluppate su pi\u00f9 piani, con fondazioni assai meno consistenti rispetto ad un edificio templare, e altri edifici pi\u00f9 antichi.\nSi \u00e8 quindi ipotizzato che l'edificio si trovasse all'estremit\u00e0 opposta della piazza, in direzione del Foro di Augusto, dove tuttavia gli scavi giubilari hanno rinvenuto solo un piccolo cortile quadrangolare porticato con funzione di passaggio tra i due complessi forensi. \u00c8 stato anche ipotizzato, sebbene non senza elementi contrari, che le celle templari, dedicate a Traiano e a Plotina, fossero costituite dalle due aule che si aprono ai lati della Colonna Traiana, che presentano nicchie sulle pareti inquadrate da due ordini sovrapposti di colonne, tradizionalmente identificate come biblioteche.\nNel settembre 2011 \u00e8 stata proposta una nuova lettura dei dati archeologici dal team guidato da Andrea Carandini, che non sembrerebbero essere in contrasto, come in precedenza era invece parso, con l'ipotesi della presenza del tempio dei Divi Traiano e Plotina in quanto struttura autonoma . Gli scavi diretti da Eugenio La Rocca, oggi gi\u00e0 ben valorizzati e visitabili sotto Palazzo Valentini, hanno portato nuovi elementi a sostegno di tale ipotesi. Secondo tale ricostruzione, il tempio verrebbe ad essere inserito in uno spazio racchiuso da un alto muro a forma di ferro di cavallo con un colonnato aggettante e, sulla base di confronti con altri edifici romani (l'elemento di paragone pi\u00f9 stringente con il Tempio di Antonino e Faustina nel Foro Romano si basa sulla presenza di fondazioni a camera), avrebbe potuto avere una fronte che, a seconda delle ipotesi, conterebbe sei oppure otto colonne.\nNell'ipotesi alternativa all'esistenza del tempio, invece, la colossale colonna in granito e il grande capitello vengono ad essere parte del monumentale accesso al Foro di Traiano dal Campo Marzio."}
{"id": "1530695", "revid": "767487", "url": "https://it.wikipedia.org/wiki?curid=1530695", "title": "Cozma", "text": "Cozma (in ungherese \"Kozmatelke\") \u00e8 un comune della Romania di 595 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Cozma, F\u00e2na\u021bele Socolului, Socolu de C\u00e2mpie, Valea Sasului, Valea Ungurului."}
{"id": "1530707", "revid": "125347796", "url": "https://it.wikipedia.org/wiki?curid=1530707", "title": "Confederazione nazionale dell'artigianato e della piccola e media impresa", "text": "La Confederazione Nazionale dell'Artigianato e della Piccola e Media impresa, abbreviata in CNA, \u00e8 una delle organizzazioni italiane di rappresentanza delle imprese dell'artigianato e della PMI, fondata il 9 dicembre 1946. La sede nazionale \u00e8 a Roma. \u00c8 una delle associazioni che fanno parte del CNEL.\nLa CNA \u00e8 stata la prima organizzazione dell'artigianato a sottoscrivere accordi con i sindacati dei lavoratori nel 1946.\nDal 30 ottobre 2006 insieme a Casartigiani, Confartigianato, Confcommercio e Confesercenti, con il cosiddetto \"Patto del Capranica\", costituisce il nucleo di organizzazioni che sfocer\u00e0 nella costituzione di R.ETE. Imprese Italia, nata ufficialmente il 10 maggio 2010, esperienza che si \u00e8 conclusa il 31 dicembre 2020.\nIl presidente nazionale in carica \u00e8 Dario Costantini, eletto durante l'assemblea elettiva del 10 e 11 dicembre 2021; il Segretario Generale \u00e8 Sergio Silvestrini.\nOrganizzazione.\nLa CNA \u00e8 un'associazione volontaria e senza scopi di lucro con sistema confederale di rappresentanza, articolato su tre livelli territoriali. Il livello di unit\u00e0 territoriale di base in genere \u00e8 quello provinciale, organizzato con sedi comunali e zonali. In tutte le regioni esiste un coordinamento delle varie province, infine la CNA Nazionale \u00e8 il livello di rappresentanza pi\u00f9 alto.\nRappresentanza.\nOltre all'articolazione territoriale il sistema confederale di CNA \u00e8 suddiviso in organi di rappresentanza, distinti per macro aggregazioni chiamate Unioni, che raggruppano alcune tipologia di mestiere, sono 45 i mestieri riconosciuti dalla Direzione Nazionale:\nEsistono inoltre altre due articolazioni:\nInfine sono individuati anche dei \"gruppi d'interesse\" che riguardano in modo trasversali le varie Unioni:\nEnti.\nLa CNA opera con alcuni enti preposti a servizi specifici quali:\nSociet\u00e0.\nCNA si \u00e8 dotata di alcune societ\u00e0 di supporto nei servizi alle imprese associate:\nInoltre CNA ha promosso e favorito l'avvio di due importanti societ\u00e0 di sistema integrando esperienze territoriali: \nSedi internazionali.\nLa CNA ha proprie sedi di rappresentanza in Europa a Bruxelles, dal 1984, altri recapiti anche per il tramite del proprio patronato in Germania in Svizzera, in Egitto a Il Cairo, negli Stati Uniti d'America, in Australia ed in Canada."}
{"id": "1530708", "revid": "767487", "url": "https://it.wikipedia.org/wiki?curid=1530708", "title": "Cr\u0103ciune\u0219ti", "text": "Cr\u0103ciune\u0219ti (in ungherese \"Ny\u00e1r\u00e1dkar\u00e1csony\", in tedesco \"Christendorf\") \u00e8 un comune della Romania di 4.291 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: Budiu Mic, Cinta, Corne\u0219ti, Cr\u0103ciune\u0219ti, Foi, Tirimioara."}
{"id": "1530709", "revid": "287204", "url": "https://it.wikipedia.org/wiki?curid=1530709", "title": "Craciunesti", "text": ""}
{"id": "1530710", "revid": "1717996", "url": "https://it.wikipedia.org/wiki?curid=1530710", "title": "Enzo Draghi", "text": "Biografia.\n1952-1969: L'infanzia e l'adolescenza.\nEnzo Draghi nasce il 15 marzo 1952 a Voghera nell\u2019Oltrep\u00f2 Pavese. La sua prima esibizione in pubblico risale ai primi anni dell\u2019infanzia, a quattro anni infatti, debutta in eventi teatrali nel nord Italia con la fisarmonica regalatagli dai genitori e a cinque anni apprende i primi rudimenti della musica scritta. A partire dai 7 anni inizia gli studi classici e di jazz al pianoforte insieme al maestro Giuseppe Accorsi, il quale lo volle con s\u00e9, per un decennio.\nVerso la fine degli anni \u201960, a quindici anni, inizia a esibirsi come chitarrista e cantante, con vari gruppi e fonda una band blues rock, i Bloody Fire con la quale incider\u00e0 il suo primo 45 giri.\n1970-1984: Gli inizi nella musica.\nParallelamente agli studi universitari di medicina, inizia a lavorare come turnista con Enrico Riccardi e Luigi Albertelli a Tortona, nel loro studio di registrazione che si trovava non molto lontano da dove abitava l\u2019artista. L\u2019avvento delle radio libere porta Enzo Draghi a scrivere anche jingle e musica per la pubblicit\u00e0 oltre a spot per numerose emittenti televisive italiane. Il decennio del '70 influisce sul suo stile di scrittura e composizione, gruppi come Deep Purple, Black Sabbath, Gentle Giant o anche il blues di Eric Clapton, entreranno a far parte del suo bagaglio musicale.\nNella prima parte degli anni \u201880, finito il servizio militare, entra nel gruppo vocale di Paola Orlandi a Milano oltre ad iniziare a lavorare come cantante in numerose produzioni discografiche e televisive, tra le altre, con l\u2019Orchestra di Augusto Martelli.\nIn quegli anni molte sono le produzioni di jingles pubblicitari, tra cui celebri spot quali \"Baci Mondo Perugina\", \"Riso Flora Liebig\", \"Lavasbianca\", \"Danone\" e molti altri. Inoltre scrive e realizza per la Best Sound le musiche dello spot per la campagna Pubblicit\u00e0&amp;Progresso contro la violenza nel calcio e la musica degli spot Monteshell e Mamanoel.\n1985-1999: L'arrivo in Fininvest e l'incontro con Alessandra Valeri Manera.\nCon l\u2019arrivo in Fininvest l\u2019artista inizia ad occuparsi, oltre alla scrittura e all'arrangiamento della musica, anche della produzione artistica e della direzione musicale delle performance canore di vari personaggi della televisione come Gerry Scotti, Lino Banfi, Luca Barbareschi e molti altri.\nPunto di svolta nella sua carriera \u00e8 sicuramente il 2 agosto del 1985, quando durante una vacanza in montagna, riceve una telefonata di lavoro da Paola Orlandi, per incidere le versioni italiane di alcune canzoni giapponesi dell\u2019anime Kiss Me Licia il quale, sarebbe stato trasmesso a settembre dello stesso anno. Nonostante i tempi molto stretti, registra, presso Mondial Sound, \"Freeway\", \"Baby I Love You\", \"Fire\" e \"Lonely Boy\" in poco pi\u00f9 di due ore. Durante questa occasione, conosce Alessandra Valeri Manera, capostruttura della \u201cfascia ragazzi\u201d delle reti Fininvest, la quale, soddisfatta del lavoro svolto, lo scelse come voce cantata di Mirko dei Bee Hive. Durante gli anni legati a questo ruolo, incide anche diversi duetti con Cristina D'Avena.\nLa serie di Kiss Me Licia ebbe un cos\u00ec forte successo che port\u00f2 alla produzione di quattro serie televisive italiane basate sulla storia originale e a un totale di 5 album musicali che vedono Draghi, insieme alla D'Avena, protagonista. Egli entra cos\u00ec a far parte del team di Alessandra Valeri Manera, collaborando stabilmente fino al 2002, come creativo musicale e direttore artistico, come autore delle sigle dei programmi contenitori Bim bum bam e Ciao ciao dal 1988 al 1992.\nNel 1987, incide quella che \u00e8 la sua canzone pi\u00f9 iconica, \"Lupin, l'incorreggibile Lupin\", sebbene con uno pseudonimo in quanto inizialmente non sapeva ancora se legare o meno il suo nome a quel tipo di genere musicale. Nello stesso anno compone la prima sigla per Cristina D'Avena, dal titolo \"Juny peperina inventatutto\". Per la D'Avena comporr\u00e0 circa una quarantina di canzoni, tra le quali \"I Puffi sanno\", \"Conte Dacula\" e \"L'isola della piccola Flo\", curando anche diversi suoi album, come David Gnomo amico mio e Cristina canta Disney, dalla produzione artistica alla direzione dei cori. Spesso la melodia e l\u2019arrangiamento delle canzoni commissionate per i cartoni animati, le scriveva nel viaggio di ritorno da Milano.\nOltre alle sigle dei cartoni animati l'artista compone anche molte sigle per variet\u00e0 come \"Risate in famiglia\", \"Una sera c'incontrammo\", \"Evviva le mamme\", \"Simpaticissima\" e \"Luna Party\"\".\"\nDurante il periodo di lavoro con Alessandra Valeri Manera, l'artista inizia a lavorare anche all'estero dal 1989 al 1994, come sovraintendente alla realizzazione delle versioni in lingua straniera di buona parte del repertorio musicale delle sigle dei cartoni animati, esportato in Spagna, Francia, Germania e America latina dove Fininvest possedeva alcune reti televisive. In particolare in Spagna, per Tele Cinco, l\u2019oculata scelta degli interpreti vocali produrr\u00e0 il conseguimento di due dischi d\u2019oro.\nNel 1999 interpreta con Manuel De Peppe il brano \"A Paola\" per onorare il ricordo di Paola Tovaglia, scomparsa prematuramente 5 anni prima.\n2000-2019: I 50 anni di carriera e \"Le mitiche sigle TV\".\nCon l'approdo di Internet l'artista si rende conto, per la prima volta, del fenomeno che si era creato intorno ai cartoni animati e alla musica da lui cantata, in particolare con i primi inviti alle fiere del fumetto\"\".\nNel 2017 partecipa al progetto Alza gli occhi e vai, canzone nata da un'idea di Ninni Carucci, insieme ad altri colleghi legati al mondo delle sigle dei cartoni animati. La canzone viene successivamente pubblicata come singolo per raccogliere fondi a sostegno del terremoto del 24 agosto 2016 ad Amatrice.\nNello stesso anno, in occasione del cinquantennale di carriera, parte la \"Golden Age\", ideata e prodotta da Nicola Bartolini Carrassi e, la lavorazione de Le mitiche sigle TV, nella quale vengono coinvolti oltre duecento sostenitori del Maestro, tramite diversi team di lavoro coordinati dallo stesso Carrassi, (Staff Golden Age, lo Staff Web e lo Staff Produttivo). L\u2019album propone, una volta ultimato, per la prima volta, la pubblicazione di numerose sigle rimaste inedite per diversi decenni tra le quali \"I cinque samurai\", \"Heartbreak tonight\", \"Skysurfer: le cinque stelle della galassia\" e \"Video Power\". La lavorazione \u00e8 durata oltre un anno, mentre la pubblicazione \u00e8 avvenuta il 23 febbraio 2018.\nI festeggiamenti del suo 50\u00ba anniversario sono proseguiti poi, a Lucca Comics &amp; Games 2018 con un concerto dal vivo insieme alla band \"Gli amici di Lupin\", dove \u00e8 stata eseguita dal vivo \"La mia Margot\", singolo uscito all'inizio di ottobre 2018 per il 50\u00ba anniversario della nascita di Lupin III.\nA fine anno viene pubblicato il singolo Petali di stelle e luna con i testi in parte inediti scritti da Carrassi quasi 20 anni prima, estratto dal quinto CD dell'edizione deluxe di Le mitiche sigle TV. Nel secondo brano, Draghi duetta con il compositore e artista Francesco Faggi e con la sorella Elena Faggi, vincitrice di Sanremo Giovani 2021."}
{"id": "1530714", "revid": "767487", "url": "https://it.wikipedia.org/wiki?curid=1530714", "title": "Dubai Cup", "text": "Il Torneo Internazionale Mohammed bin Rashid, altrimenti noto come Dubai Cup, era una competizione calcistica amichevole che si disputa a Dubai Sports City ed \u00e8 organizzata dall'agente FIFA Stefano Pucci. La manifestazione prende il nome dell'attuale Primo ministro e vice presidente degli Emirati Arabi Uniti nonch\u00e9 emiro di Dubai, Mohammed bin Rashid Al Maktum.\nLa prima edizione del torneo si \u00e8 svolta nel 2007. Per ogni edizione \u00e8 prevista la partecipazione di quattro grandi club internazionali che si sfidano in incontri a eliminazione diretta dando vita a un mini torneo con semifinali e finali per l'assegnazione del 1\u00ba , 2\u00ba 3\u00ba e 4\u00ba posto che determinano la vincita rispettivamente di 1.000.000, 700.000, 500.000 e 300.000 dollari.\nEdizioni del Torneo Internazionale Mohammed bin Rashid.\nPiazzamenti.\nEdizione 2007.\nL'edizione 2007 si \u00e8 disputata l'8 e 10 gennaio 2007 ed \u00e8 stata vinta dal Benfica che, battendo ai rigori la Lazio in finale, si \u00e8 aggiudicata il premio di un milone di dollari.\nEdizione 2008.\nL'edizione 2008 si \u00e8 disputata il 5 e 7 gennaio 2008, ed \u00e8 stata vinta dall'Internacional che, battendo 2-1 l'Inter finale, si \u00e8 aggiudicato il premio di un milone di dollari."}
{"id": "1530722", "revid": "1305772", "url": "https://it.wikipedia.org/wiki?curid=1530722", "title": "Cr\u0103ie\u0219ti", "text": "Cr\u0103ie\u0219ti (in ungherese \"Mez\u0151kir\u00e1lyfalva\", in tedesco \"F\u00fcrstendorf\") \u00e8 un comune della Romania di 994 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Cr\u0103ie\u0219ti, Lefaia, Mil\u0103\u0219el, Nima Mil\u0103\u0219elului."}
{"id": "1530724", "revid": "287204", "url": "https://it.wikipedia.org/wiki?curid=1530724", "title": "Craiesti", "text": ""}
{"id": "1530726", "revid": "1885593", "url": "https://it.wikipedia.org/wiki?curid=1530726", "title": "Alexis Weissenberg", "text": "Biografia.\nNato in una famiglia di origine ebraica, ha iniziato a studiare il pianoforte all'et\u00e0 di tre anni, in patria, con Pancho Vladiguerov. Fuggito dal nazismo, ha proseguito gli studi prima a Gerusalemme con Leo Kestenberg e poi alla Juilliard School di New York con Olga Samaroff, ricevendo anche consigli da Artur Schnabel. Il suo debutto ufficiale a New York avvenne nel 1947, quando esegu\u00ec il Concerto n. 3 di Rachmaninoff con la Philadelphia Orchestra e la direzione di George Szell.\nSempre nel 1947 vinse il Leventritt Prize. Da allora e fino al 1992 \u00e8 apparso nelle sale da concerto di tutto il mondo, con un'interruzione per un periodo di studio a cavallo fra gli anni '50 e '60. Al Teatro La Fenice di Venezia diretto da Claudio Abbado nel 1962 esegu\u00ec il Concerto per pianoforte e orchestra n. 2 (Brahms), nel 1963 il Concerto per pianoforte e orchestra n. 3 (Prokof'ev) e nel 1964 il Concerto per pianoforte e orchestra n. 1 (Brahms).\nHerbert Von Karajan, con il quale ha registrato dischi e video dedicati ai pi\u00f9 importanti concerti per pianoforte e orchestra, lo defin\u00ec \"uno dei migliori pianisti del nostro tempo\".\nHa fondato le Alexis Weissenberg's Piano Master Class a Engelberg (Svizzera), nelle quali ha avuto allievi come Kirill Gerstein, Simon Mulligan e Nazzareno Carusi ."}
{"id": "1530727", "revid": "729019", "url": "https://it.wikipedia.org/wiki?curid=1530727", "title": "Fairey Aviation Company Limited", "text": "La Fairey Aviation Company Limited era una industria aeronautica britannica attiva nella prima met\u00e0 del XX secolo. La ditta aveva i suoi stabilimenti ad Haynes, allora nel Middlesex, ed a Heaton Chapel (Stockport)/Ringway nella Grater Manchester. La societ\u00e0 era specializzata nella produzione di velivoli navali e ne realizz\u00f2 una grande gamma tra questi vanno ricordati lo Swordfish, il Firefly ed il Gannet.\nStoria.\nLa Fairey venne fondata nel 1916 e produsse il primo velivolo, l'idrovolante da pattugliamento Fairey Campania, nel 1917. La prima sede della ditta era ubicata ad Haynes ma alcuni anni dopo venne spostata a Hamble nell'Hampshire. Tra la fine degli anni trenta e l'inizio della seconda guerra mondiale venne realizzato lo Swordfish, forse il pi\u00f9 conosciuto velivolo della Fairey.\nL'acquisizione di importanti contratti con le Forze Armate, che comportarono \nla necessit\u00e0 di aumentare le capacit\u00e0 produttive, costrinse la societ\u00e0 a costruire nel 1935 un nuovo grande stabilimento a Heaton Chapel (Stockport). Due anni dopo nell'aeroporto Ringway di Manchester venne realizzata una nuova struttura che permettesse di effettuare le prove di volo. Durante il conflitto da questi impianti uscirono il caccia Fulmar e il bombardiere/aerosilurante Barracuda. Negli stabilimenti settentrionale vennero costruiti anche 680 Handley Page Halifax e 498 Bristol Beaufighter.\nCon la fine del conflitto la produzione si concentr\u00f2 sul Firefly e sul Gannett. Nello stesso tempo venne anche avviata la produzione di componenti per i caccia a reazione de Havilland DH.100 Vampire e DH.112 Venom.\nGli stabilimenti di Stockport e Ringway terminarono la produzione di velivoli nel 1960, periodo nel quale il Governo britannico aveva deciso di razionalizzare la produzione aeronautica del paese. Il ministero della difesa identific\u00f2 nell'elicottero il mezzo che poteva essere realizzato da un singolo costruttore. La Fairey che era attiva anche in questo settore venne unita alla Westland Helicopters che gi\u00e0 aveva acquisito la Saunders-Roe e la divisione ala rotante della Bristol.\nIndustria leggera.\nDagli anni cinquanta in avanti la Fairey Engineering svilupp\u00f2 una serie di componenti destinati all'industria automobilistica. La produzione avveniva per marchi quali la Rover e la Land Rover. Per quest'ultima Casa produsse sia i verricelli che i mozzi liberi anteriori montati sulla vettura fuoristrada. La produzione dei mozzi inizi\u00f2 dopo che la societ\u00e0 aveva acquistato i progetti e lo stabilimento di produzione di Tavistock nel Devon dalla Mayflower Automotive Products. Nel 1975 la Fairey produsse un overdrive anch'esso utilizzato sulla Land Rover. I veicoli sui quali era montato si distinguevano per il logo della Fairey e per la scritta \"Overdrive by Fairey\" presente nella parte posteriore del mezzo. La produzione dei componenti per la Land Rover termin\u00f2 nel 1980 quando la Casa automobilistica decise di produrre direttamente i componenti prima realizzati dalla Farey. Lo stabilimento di Tavistock venne venduto alla societ\u00e0 statunitense Superwinch. Per alcuni anni la produzione continu\u00f2 in Gran Bretagna ma poi venne spostata negli USA e lo stabilimento venne chiuso. Ora gli overdrive Fairey sono prodotti in Nord America.\nDalla Fairey nacque una sussidiaria, la Fairey Engineering, che in seguito assumer\u00e0 la denominazione di William Fairey Engineering. Nel 2000 questa societ\u00e0 fu acquistata dalla Kidde ed \u00e8 conosciuta come WFEL. La sede \u00e8 ancora a Stockport e l'attivit\u00e0 \u00e8 incentrata sulla progettazione e sulla costruzione di ponti mobili sia per usi militari sia per emergenze civili. La versione militare dei ponti \u00e8 stata adottata, oltre che dall'esercito britannico, da molte Forze Armate NATO e dall'U.S. Army.\nBanda musicale della Fairey.\nA partire dal 1937 i lavoratori della ditta crearono una banda musicale di ottoni. Per circa 60 anni la banda segu\u00ec la ditta, nelle sue diverse trasformazioni, conquistando nel tempo diversi premi e riconoscimenti. Attualmente il gruppo musicale adotta il nome di \"Fairey Band\"."}
{"id": "1530737", "revid": "767487", "url": "https://it.wikipedia.org/wiki?curid=1530737", "title": "Criste\u0219ti (Mure\u0219)", "text": "Criste\u0219ti (in ungherese \"Maroskereszt\u00far\", in tedesco \"Kreuz\") \u00e8 un comune della Romania di 5.762 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 2 villaggi: Criste\u0219ti e V\u0103lureni."}
{"id": "1530744", "revid": "767487", "url": "https://it.wikipedia.org/wiki?curid=1530744", "title": "Cucerdea", "text": "Cucerdea (in ungherese \"Ol\u00e1hkocs\u00e1rd\") \u00e8 un comune della Romania di 1.638 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Bord, Cucerdea, \u0218eulia de Mure\u0219."}
{"id": "1530745", "revid": "1343317", "url": "https://it.wikipedia.org/wiki?curid=1530745", "title": "Patata novella campana", "text": "La patata novella campana \u00e8 un tipo di patata primaticcia coltivata nel nolano e nell'agro nocerino sarnese.\nLa coltivazione avviene in un ciclo con semine che vanno da gennaio agli inizi di marzo e raccolte a partire dagli inizi di maggio, fino a met\u00e0 giugno.\nIl terreno utilizzato, proviene per il 70% dall'agro acerrano-mariglianese, detto anche la pianura di Polvica, che produce anche il 77% della produzione di patata comune.\nNel salernitano, i terreni si concentrano principalmente nell'Agro Nocerino Sarnese.\nAllo scopo di individuare le migliori variet\u00e0 di patata da utilizzare, l'Istituto Sperimentale per le Colture Industriali (Sezione di Battipaglia) svolge delle indagini annuali in collaborazione con la Regione Campania \u2013 Se.S.I.R.C.A. e con gli operatori della \u201cBorsa patata regionale\u201d.\nLe variet\u00e0 utilizzate sono: la \"Adora\", \"Alcmaria\", \"Aminca\", \"Arielle\", \"Berber\", \"Carrera\", \"Concurrent\", \"Inova\", \"Marine\".\nEsiste anche una patata campana comune e bisestile a seconda del periodo di raccolta.\nUtilizzi.\nPrincipalmente a fresco, in insalata."}
{"id": "1530747", "revid": "50908174", "url": "https://it.wikipedia.org/wiki?curid=1530747", "title": "Orientering", "text": ""}
{"id": "1530748", "revid": "38251037", "url": "https://it.wikipedia.org/wiki?curid=1530748", "title": "Orientiring", "text": ""}
{"id": "1530750", "revid": "729019", "url": "https://it.wikipedia.org/wiki?curid=1530750", "title": "Ferrovia Portomaggiore-Bando", "text": "La ferrovia Portomaggiore-Bando era una linea commerciale a scartamento ridotto. Serviva per il trasporto dei prodotti agricoli (prevalentemente barbabietole da zucchero) dalle campagne del portuense fino al capoluogo dove si immettevano nella linea Ferrara-Rimini e venivano trasportate fino al polo industriale di Pontelagoscuro.\nStoria.\nCostruita in un'epoca dove era scarsa la motorizzazione e dove le caratteristiche del terreno (Prevalentemente umido e torboso) non consentivano il passaggio dei carri trainati da buoi o cavalli. La ferrovia rimase operativa fino ai primi anni della guerra quando i tedeschi la smantellarono per ricavarne il ferro per costruire materiale bellico e per prelevarne la ghiaia per costruire una strada diretta tra Portoverrara e Maiero, entrambe localit\u00e0 sulla linea gotica. Rimane ancora nei pi\u00f9 anziani del paese il simpatico soprannome dato alla piccola locomotiva: \"La Beta\". La ferrovia era aperta solo nel mese estivo e poteva usarla chiunque. Nel mese invernale la locomotiva restava nel deposito di Corte Braglia insieme ai vagoni merci."}
{"id": "1530752", "revid": "121844844", "url": "https://it.wikipedia.org/wiki?curid=1530752", "title": "Episodi di Hunter \u00d7 Hunter - Greed Island", "text": "Questa \u00e8 la lista degli episodi delle serie OAV di \"Hunter \u00d7 Hunter\". Essendo stati creati specificamente per il mercato home video, in Giappone, essi non sono mai stati trasmessi su una rete televisiva mentre in Italia sono andati in onda su Italia 1 dal 29 gennaio 2008 al 17 maggio 2008 di seguito ai 62 episodi della serie televisiva.\nIl doppiaggio delle serie OAV \u00e8 stato affidato alla Merak Film e tutte le voci sono pertanto differenti dalla prima serie animata.\nPrima serie: \"York Shin City\".\n \n \n \nSeconda serie: \"Greed Island\".\n \n \n \nTerza serie: \"Greed Island Finale\".\n \n \n \n \n \n "}
{"id": "1530757", "revid": "124730746", "url": "https://it.wikipedia.org/wiki?curid=1530757", "title": "Stazione di San Vito al Tagliamento", "text": "La stazione di San Vito al Tagliamento \u00e8 una stazione ferroviaria posta sulla linea Casarsa-Portogruaro. Serve il centro abitato di San Vito al Tagliamento.\nStoria.\nLa stazione, che si trova appena fuori dalle mura del centro storico, \u00e8 in esercizio con ogni probabilit\u00e0 dal 19 agosto 1888, giorno in cui fu aperta all'esercizio la linea ferroviaria Casarsa \u2013 Portogruaro.\nA San Vito era inoltre attivo, fino al 1913, un servizio di vetture postali, che collegava il paese a Casarsa della Delizia e a Sesto al Reghena.\nA partire dal 30 giugno 1913, dalla stazione di San Vito si diram\u00f2 la linea per Motta di Livenza, che rimase in esercizio per poco pi\u00f9 di mezzo secolo essendo stata dismessa \"di fatto\" nel 1966.\nDopo anni in stato di abbandono, nel 2005-2006, la stazione \u00e8 stata soggetta a notevoli lavori di adeguamento con la costruzione di due nuovi sottopassaggi, uno dei quali adatto alle persone disabili, per raggiungere il secondo binario; la costruzione dei nuovi marciapiedi rialzati per facilitare la salita in treno e la sistemazione delle mura esterne del fabbricato. Inoltre, \u00e8 stato rinnovato il piazzale esterno della stazione, adiacente alla nuova autostazione.\nStrutture e impianti.\nLa stazione \u00e8 composta da un piccolo fabbricato, dotato di monitor (ma al 2011 risulta disattivato), altoparlanti, bacheche, tettoia e panchine, 2 sottopassaggi e i marciapiedi rialzati. Sul primo binario \u00e8 presente una biglietteria automatica. Nel piazzale antistante il fabbricato viaggiatori \u00e8 presente un parcheggio, un bar e la nuova autostazione.\nL'impianto \u00e8 di superficie e di tipo passante. Il piazzale \u00e8 composto da due binari.\nA pochi metri dalla stazione si trova il corrispondente magazzino ferroviario ormai in disuso, il cui tetto \u00e8 crollato nel dicembre 2010 ma prontamente ricostruito e ridipinto nei primi mesi del 2011.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione dispone dei seguenti servizi:"}
{"id": "1530772", "revid": "767487", "url": "https://it.wikipedia.org/wiki?curid=1530772", "title": "Cuci", "text": "Cuci (in ungherese \"Kutyfalva\", in tedesco \"Kokt\") \u00e8 un comune della Romania di 2.117 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Cuci, D\u0103t\u0103\u0219eni, Dup\u0103 Deal, Orosia, Petrilaca."}
{"id": "1530775", "revid": "767487", "url": "https://it.wikipedia.org/wiki?curid=1530775", "title": "Francesco Provenzale", "text": "Fu il primo grande operista della scuola musicale napoletana, ma il suo prestigio risiede principalmente nella sua attivit\u00e0 didattica, la quale form\u00f2 i pi\u00f9 importanti compositori napoletani attivi agli inizi del XVIII secolo.\nBiografia.\nQuasi nulla \u00e8 nota sulla formazione musicale e sui primi anni di attivit\u00e0 di Francesco Provenzale. Egli studi\u00f2 in giovent\u00f9 musica al Conservatorio della Piet\u00e0 dei Turchini di Napoli sotto la guida di Giovanni Salvatore ed Erasmo di Bartolo.\nDai documenti pervenutici non risultano lavori antecedenti il 1658, anno in cui Provenzale mise in scena la sua prima opera lirica, \"Theseo\" al Teatro San Bartolomeo di Napoli; tuttavia nel libretto di questo dramma \u00e8 riportato che costui fu autore di altre opere prima di questa: \"Il Ciro\", \"Xerse\" con il libretto di Nicol\u00f2 Minato e \"Artemisia\" con il libretto di Minato, le quali furono probabilmente rappresentate per la prima volta al Teatro San Bartolomeo di Napoli rispettivamente nel 1653, nel 1655 e nel 1657. Provenzale potrebbe inoltre aver composto altra musica per i \"Fabiarmonici\", un gruppo musicale attivo a Napoli dal 1650.\nIl 12 gennaio 1660 si un\u00ec in nozze con Chiara Basile, dal quale matrimonio ebbe tre figli: Giuseppe, Grazia e Anna Maria. Il 7 maggio 1663 fu nominato \"primo maestro\" del Conservatorio di Santa Maria di Loreto, presso il quale gi\u00e0 lavorava dal 1661, incarico nel quale fu sostituito dal suo vice-maestro, Giuseppe Cavallo, nel 1675. A questa data egli era gi\u00e0 da due anni \"primo maestro\" della Piet\u00e0 dei Turchini, conservatorio pi\u00f9 prestigioso e che lo aveva formato musicalmente in passato. Continu\u00f2 tuttavia la propria attivit\u00e0 didattica anche presso Santa Maria di Loreto, per il quale istituto scrisse diversi melodrammi sacri, tra i quali si ricordano \"Il martirio di San Gennaro\" (1663), e \"La fenice d'Avila\" (1672) al Conservatorio di Santa Maria di Loreto di Napoli e forse anche \"La Vittoria fuggitiva\". Questi lavori ebbero notevole successo non solo fra gli studenti della scuola, ma anche in tutta la citt\u00e0 partenopea. \nAncora nel 1672 l'opera \"Il schiavo di sua moglie\" ebbe la prima assoluta al Teatro San Bartolomeo e nel 1674 \"La Stellidaura vendicante\" a Mergellina.\nNel frattempo Provenzale acquis\u00ec notevole importanza anche nell'ambito chiesastico: prese posto di maestro di cappella in diverse chiese e congregazioni napoletane, tra le quali si ricordano San Domenico Maggiore (1667), Sant'Angelo a Nilo (1669), Monte degli Agonizzanti in Santa Maria Ancillarum (1679) e il Monastero di Santa Chiara (1679). Divenne inoltre nel 1665 \"maestro della Fidelissima Citt\u00e0 di Napoli\" al Tesoro di San Gennaro nella Cattedrale di Napoli, e nel 1680 maestro onorario della cappella reale, posizione che per\u00f2 tenne sino al 1684, dato che fu rimpiazzato da un altro celebre compositore molto pi\u00f9 giovane di lui, Alessandro Scarlatti.\nNel 1699 venne rimosso dalla carica che aveva alla Cappella del Tesoro di San Gennaro, in quanto \"incapace e anziano\", e fu sostituito da un suo allievo, Gaetano Greco e pochi anni dopo, nel 1702, anche alla Piet\u00e0 dei Turchini segu\u00ec la stessa sorte. Tuttavia continu\u00f2 a lavorare per la cappella reale, non pi\u00f9 come maestro titolare, bens\u00ec come assistente del nuovo maestro Alessandro Scarlatti. Sempre presso questa cappella divent\u00f2 inoltre dal 1691 \"maestro di camera\", carica che mantenne quasi fino a pochi giorni prima di morire; fu dunque sostituito da un altro suo allievo, Gaetano Veneziano."}
{"id": "1530776", "revid": "47767", "url": "https://it.wikipedia.org/wiki?curid=1530776", "title": "Ludovico di Baviera", "text": ""}
{"id": "1530778", "revid": "1305772", "url": "https://it.wikipedia.org/wiki?curid=1530778", "title": "Ippodromo di Maia", "text": "L'ippodromo di Maia (in tedesco \"Pferderennplatz Meran\") \u00e8 un impianto sportivo di Merano nella provincia autonoma di Bolzano.\nStoria.\nGi\u00e0 dal 1896 a Merano, ancora nell'era austro-ungarica si pratic\u00f2 l'ippica; il primo ippodromo infatti risale al 1900, dove vennero organizzate corse in piano e ad ostacoli. Nel 1935 nasce il nuovo grande ippodromo a Maia Bassa, sempre per corse in piano e ad ostacoli. Al giorno d'oggi, l'ultima domenica di settembre si svolge la corsa pi\u00f9 importante della stagione, il \"Gran Premio di Merano - Gro\u00dfer Preis von Meran\". Nel 2019 si \u00e8 disputato il \"80\u00ba Gran Premio Merano\", sponsorizzato tradizionalmente dalla birreria Forst (\"Gro\u00dfer Preis Meran-Forst\").\nL'ippodromo di Merano ospita ogni anno corse molto importanti con una stagione di 25 giornate di corse che va da maggio ad ottobre, peccato che per mancati finanziamenti la manutenzione delle strutture sia un po' trascurata. Nonostante questi problemi tecnici, l'ippodromo di Merano \u00e8 considerato uno dei pi\u00f9 belli d'Europa ed \u00e8 il principale ippodromo per corse ad ostacoli d'Italia. Sulle sue piste si corrono tutte le pi\u00f9 importanti corse \"di gruppo\" che il calendario italiano offre.\nPer la sua posizione \"mitteleuropea\" \u00e8 ideale punto di incontro/scontro tra la forma ostacolistica italiana e quella dell'Est e dell'Ovest europeo, con particolare riferimento alla Francia, alla Svizzera, alla Repubblica Ceca, Austria, Germania, Polonia, Slovacchia e Slovenia le cui scuderie di corse ad ostacoli vedono in Merano l'ippodromo dove mandare a correre i loro cavalli pi\u00f9 prestigiosi.\nI fotografi ufficiali dell'ippodromo di Maia (Foto Press Arigossi) hanno un archivio di foto che copre oltre 50 anni di corse, sfortunatamente le prime foto scattate da Nicola Cirillo, sono andate perdute in un incendio che distrusse il primo archivio.\nDal 1998 esiste una partnership ufficiale con l'ippodromo di Iffezheim nel Baden-W\u00fcrttemberg.\nRecentemente nell'ippodromo si sono disputate brevi competizioni con cammelli.\nSponsor.\nFino al 2014 lo sponsor principale dell'ippodromo di Maia \u00e8 stata la Forst. Dal 2016 prende il suo posto la Provincia autonoma di Bolzano con il marchio Alto Adige/S\u00fcdtirol."}
{"id": "1530782", "revid": "1543377", "url": "https://it.wikipedia.org/wiki?curid=1530782", "title": "Gruppo Sportivo Vigili del Fuoco Otello Ruini", "text": "Il Gruppo Sportivo Vigili del Fuoco Otello Ruini, noto semplicemente come Ruini Firenze, \u00e8 una societ\u00e0 sportiva fondata dal corpo dei Vigili del Fuoco di Firenze, praticante discipline quali canottaggio, lotta, sci, kick boxing e, soprattutto, pallavolo, sport nel quale primeggi\u00f2 a livello nazionale nel corso degli anni sessanta e settanta.\nStoria.\nIl \"Gruppo Sportivo\" nacque il 17 settembre 1962 per iniziativa dei Vigili del Fuoco di Firenze, venendo intitolato a Otello Ruini, ufficiale morto nel 1958 per le conseguenze di un incendio. Alcuni mesi dopo la sua fondazione assorb\u00ec l\"'Alce\", societ\u00e0 fiorentina militante nella Serie A di pallavolo, ottenendo la possibilit\u00e0 di disputare il campionato nazionale.\nNegli anni a venire la Ruini, guidata da Aldo Bellagambi, divenne una delle principali squadre di pallavolo in Italia, vincendo cinque scudetti (1963-64, 1964-65, 1967-68, 1970-71, 1972-73). Dopo la retrocessione del 1974-75 la squadra conobbe un rapido declino, che la port\u00f2 all'abbandono dell'attivit\u00e0 pallavolistica nel 1980.\nRinacque nei primi anni novanta; attualmente milita in categorie dilettantistiche toscane e rivolge la sua attenzione soprattutto al settore giovanile. Dopo anni con scarsi risultati in serie D maschile, nella stagione 2007/2008 ha conseguito la promozione in serie C, il primo passo per la rinascita di una societ\u00e0 storica.\nLa stagione successiva (2008/2009), pur mantenendo una rosa quasi invariata, la squadra dei vigili del fuoco ha raggiunto, con grande soddisfazione della societ\u00e0, i playoff per la promozione in B2, senza per\u00f2 riuscire nell'impresa di salire.\nPer la stagione 2009/2010 la squadra si presenta notevolmente rinforzata da due innesti di categoria superiore; tutto questo con la speranza di far bene ma evitando di commettere gli errori del passato.\nNella stagione 2011/2012 disputa nuovamente la serie D."}
{"id": "1530784", "revid": "125672295", "url": "https://it.wikipedia.org/wiki?curid=1530784", "title": "Tokaji", "text": "Il tokaji (in italiano spesso scritto tokaj o \u2013 meno correttamente \u2013 tokay) \u00e8 un vino ungherese e (in piccola parte) slovacco \u2013 dove assume la denominazione di Tokajsk\u00e9 v\u00edno \u2013 molto noto in tutto il mondo.\nL'omonima zona di produzione si trova nei dintorni della citt\u00e0 di Tokaj (Ungheria) nell'est del paese danubiano (\"tokaji\" significa infatti, in ungherese, \"di Tokaj\").\nStoria.\nDefinito \"re dei vini, vino dei re\" (epiteto coniato secondo la leggenda da Luigi XIV di Francia), un tempo era usato come pregiato dono che gli ungheresi offrivano ai re e ai grandi ecclesiastici di tutta Europa.\nLudovico Ariosto, segretario del vescovo di Eger Ippolito d'Este, ne parla in una sua \"satira\".\nParacelso ne dimostr\u00f2 le propriet\u00e0 terapeutiche.\nAnche Marsilio Ficino, nella sua \"De vita coelitus comparata\", e Nicola Cusano, nel suo \"Idiotae de staticis experimentis dialogus\", ne cantarono le doti.\nSecondo una leggenda al concilio di Trento il cardinale ungherese Gy\u00f6rgy Dra\u0161kovi\u0107 regal\u00f2 alcune bottiglie di tokaji al papa Giulio II, il quale, dopo aver assaggiato il vino, pare avesse esclamato: \"Summum ponteficem talia vina decent\".\nUn altro aneddoto racconta che Benedetto XIV, incontrando la regina Maria Teresa d'Austria e avendo anch'egli assaggiato il tokaji, avrebbe composto il seguente epigramma:\n\"Benedicta sit terra, quae te geminavit / benedicta sit mulier, quae te misit, / benedictus sum, qui te bibo\".\nNel XVIII secolo fu particolarmente apprezzato da personaggi illustri come Voltaire, Jean-Jacques Rousseau, Giuseppe Parini. Nel 1722 venne pubblicato nel IX volume delle \"Rime degli Arcadi\" il poema composto da Francesco Redi nel 1672 col titolo di \"\", nel quale si parla del tokaji come un \"vin s\u00ec forte e s\u00ec potente / che per ischerzo baldanzosamente / sbarca i denti, e le mascelle sganghera\".\nGiuseppe Parini, invece, agli inizi del \"\" (1763), consiglia che sulla tavola della colazione del suo giovin signore non manchi \"licor lieti di Francesi colli, / O d'Ispani, o di Toschi, o l'Ongarese / Bottiglia, cui di verde edera Bacco / Concedette corona, e disse: Siedi, / Delle mense Reina\".\nVarianti.\nLa variante pi\u00f9 nota di tokaji \u00e8 il \"tokaji asz\u00fa\", un vino abboccato o dolce. La preparazione di questo tokaji si basa su un procedimento di alterazione delle uve, che vengono lasciate attaccate dalla muffa nobile. L'uva viene raccolta da ottobre fino a dicembre/gennaio. Unite ad altre uve non attaccate da questa muffa, vengono lasciate a macerare. Dalla poltiglia di uve viene raccolta la cosiddetta \"essenza tokaji\", base del particolare sapore di questo vino."}
{"id": "1530786", "revid": "287204", "url": "https://it.wikipedia.org/wiki?curid=1530786", "title": "Ecole nationale d'administration", "text": ""}
{"id": "1530789", "revid": "547992", "url": "https://it.wikipedia.org/wiki?curid=1530789", "title": "Suda (enciclopedia)", "text": "La Suda o Suida (greco: o ) \u00e8 un lessico e un'enciclopedia storica bizantina del X secolo. \nStruttura e datazione.\nLa denominazione \"Suda\" potrebbe derivare dal greco \"suda\", che significa \"fortezza\". Secondo numerosi studiosi, tuttavia, la forma \"Suda\" sarebbe una corruzione di \"Suidas\", ovvero il nome dell'autore dell'enciclopedia, che peraltro ricorre nella prefazione. Paul Maas ironizz\u00f2, suggerendo che il titolo sia in realt\u00e0 un imperativo latino (\"Suda!\", ossia \"Suda [studiando]! Datti da fare!\"). \nIl lessico contiene voci, tratte da molte fonti antiche andate perdute, ordinate alfabeticamente e attinenti a molte discipline: geografia, storia, letteratura, filosofia, scienze, grammatica, usi e costumi.\nNon si sa molto della compilazione di quest'opera, a parte il fatto che deve essere stata terminata prima di Eustazio di Tessalonica (XII secolo), che l'ha adoperata frequentemente. Sembra che la compilazione sia da far risalire alla parte finale del X secolo: sotto la voce \"Adamo\", l'autore dell'enciclopedia d\u00e0 una breve cronologia del mondo, che termina con la morte dell'imperatore bizantino Giovanni I Zimisce (morto nel 976), mentre sotto la voce \"Costantinopoli\" appaiono i suoi successori Basilio II e Costantino VIII (il cui regno congiunto dur\u00f2 dal 976 al 1025). I passaggi che si riferiscono al filosofo Michele Psello (XI secolo) sembrano interpolazioni posteriori.\nImportanza.\nFondamentale per la conoscenza dell'antica storia letteraria greca, conserva preziose notizie su opere andate perdute o conservate parzialmente: tra le sue fonti sono poeti antichi (Omero, Sofocle, Aristofane ecc.), ed eruditi (Esichio di Mileto, Arpocrazione, Costantino Porfirogenito ecc.), attinti attraverso commenti e antologie. La parte che tratta della storia della letteratura classica \u00e8, in effetti, spesso l'unica fonte a nostra disposizione sugli autori e le opere e, con i \"Deipnosophistai\", le opere di Plutarco, Diogene Laerzio e la \"Biblioteca\" di Fozio costituisce la spina dorsale degli studi sull'universo dei classici greci. \nConservato in diversi manoscritti medievali, il lessico \u00e8 stato pi\u00f9 volte pubblicato dalla fine del XIV secolo nelle tradizionali edizioni accademiche cartacee, di cui la pi\u00f9 recente \u00e8 quella di Ada Adler."}
{"id": "1530792", "revid": "174925", "url": "https://it.wikipedia.org/wiki?curid=1530792", "title": "Suida", "text": ""}
{"id": "1530799", "revid": "254059", "url": "https://it.wikipedia.org/wiki?curid=1530799", "title": "Julius von Payer", "text": "Biografia.\nLa famiglia e la carriera militare.\nL\u2019influenza della famiglia fu forte, anche se Julius entrando nella scuola per cadetti ne usc\u00ec a soli undici anni. Suo padre, Franz Anton Rudolf Payer, classe 1791, fu un ufficiale degli ulani, fece una buona carriera nell'esercito, occupandosi anche di cartografia e disegno. Congedato nel 1832, si stabil\u00ec a Teplitz-Sch\u00f6nau, dove conobbe Blandina Franziska John; la spos\u00f2 dopo la nascita nel 1836 di Richard, e nel 1841 di Julius; ai figli (nel 1844 nacque anche Hugo), trasmise a quanto pare le sue competenze e sicuramente anche passione, ma mor\u00ec nel 1855, quando Julius aveva soli quattordici anni. La madre, nata nel 1803, trasmise ai figli sostanzialmente il patrimonio morale della famiglia d\u2019origine, che accompagnava una dignitosa modestia di mezzi al prestigio sociale acquisito dall\u2019aver dato alla citt\u00e0 importanti figure nei campi dell\u2019amministrazione, della cultura e della medicina (tra gli altri, il fratello Eduard fu sindaco di Teplitz quando Julius era bambino). Cominci\u00f2 purtroppo nel 1870 a soffrire disturbi psichici e mor\u00ec nel 1882. \nDei fratelli di Julius il minore, Hugo, mor\u00ec a soli vent\u2019anni, l\u2019altro si allontan\u00f2 presto ed ebbe una vita quasi parallela alla sua: spirito irrequieto e curioso, dopo studi tecnici lavor\u00f2 in tutta Europa, poi spostatosi a Manaus per occuparsi di costruzione di strade e ferrovie, si dette ad esplorazioni nell\u2019Amazzonia, di cui forn\u00ec una grande carta; tornato in Europa verso la fine del secolo, vi fece ancora molti giri, nei quali si incontr\u00f2 ancora qualche volta col fratello; l\u2019ultima sua notizia \u00e8 in un interessante articolo del Neues Wiener Tagblatt del settembre 1912 che ne tratteggia la biografia. Di grande importanza per Julius, che la sent\u00ec quasi la sua vera famiglia negli anni della maturit\u00e0, fu quella del cugino secondo, dalla parte materna, Gustav Pechwill (1819-1905), insigne giurista ed erudito, e della moglie Eugenie Kn\u00f6rlein (1847-1936), militante per i diritti delle donne; la loro corrispondenza, oggi nella biblioteca nazionale austriaca, \u00e8 la fonte principale della ricostruzione della biografia di Julius, ne spiega molte scelte di vita, come anche la vicinanza di Julius al mondo femminista.\nAll\u2019epoca i figli degli ufficiali con scarsi mezzi economici beneficiavano di una consistente borsa di studio se iniziavano la carriera militare subito dopo la scuola dell\u2019obbligo, e cos\u00ec Julius fu iscritto nel 1853 all\u2019istituto per cadetti di Lobzowa (nei pressi di Cracovia, in Polonia), dove la formazione era pressappoco quella di un ginnasio; ottimo allievo, al diploma ricevette per premio qualcosa che lo impression\u00f2 molto, e ne segn\u00f2 molte scelte: il libro di Karl Brandes appena uscito sulla spedizione di John Franklin al Polo Nord partita nel 1845, ormai data per perduta, e sulle ricerche ancora in corso per rintracciarla.\nNel 1857 pass\u00f2 quindi a pieno merito all'Accademia militare teresiana di Wiener Neustadt (vicino a Vienna), dove veniva formata l\u2019\u00e9lite dell\u2019esercito. Nella primavera del 1859 venne diplomato ed inquadrato col grado di sottotenente di seconda classe nel 36\u00ba reggimento di fanteria stanziato a Verona, e con tale grado partecip\u00f2 alla battaglia di Solferino e San Martino, dove guadagn\u00f2 la sua prima medaglia. Dal 1860 al 1862 fu di guarnigione a Verona, nel 1863 gli venne assegnato il compito di insegnante di storia presso l'istituto per cadetti di Eisenstadt, incarico che gli fu per\u00f2 revocato perch\u00e9 mostrava un pensiero troppo autonomo. Nel 1866, dopo la promozione al grado di tenente di prima classe, partecip\u00f2 alla battaglia di Custoza, dove guadagn\u00f2 una seconda medaglia, poi gli venne assegnato un posto da comandante nella guarnigione di Venezia. Come tenente prosegu\u00ec la sua carriera militare anche quando i suoi incarichi compresero le attivit\u00e0 di esplorazione nelle Alpi e verso il Polo Nord.\nL'attivit\u00e0 alpinistica.\nJulius Payer inizi\u00f2 nel 1862 una serie di viaggi esplorativi nelle Alpi del Tirolo meridionale e negli Alti Tauri, nei periodi in cui non era impegnato dalle sue mansioni di ufficiale.\nDal 1864 al 1868 fece esplorazioni di carattere alpinistico nei due gruppi montuosi dell'Adamello e della Presanella, dove disput\u00f2 con altri celebri alpinisti dell'epoca, tra cui Douglas William Freshfield, una vera e propria gara per la conquista delle vette, al tempo ancora inviolate. Il 16 settembre del 1864, assieme a due guide della Val Rendena, Girolamo Botteri e Giovanni Caturani, conquist\u00f2 la vetta dell'Adamello (3539\u00a0m). Questa fu la maggiore impresa alpinistica di Payer. Addirittura il giorno successivo, egli cerc\u00f2, insieme al Botteri, di raggiungere anche la vetta della Presanella (3558\u00a0m). Giunto sulla cima, in condizioni meteorologiche particolarmente avverse, scopr\u00ec per\u00f2 di essere stato preceduto da altri alpinisti, tra i quali Freshfield, che avevano scalato la montagna il 27 agosto.\nNel 1865 fu la volta del gruppo dell'Ortles-Cevedale, dove Payer effettu\u00f2 alcune prestigiose ascensioni. Degne di nota, oltre alla conquista della vetta del Cevedale (sino a quel momento inviolata) avvenuta il 7 settembre, la prima ripetizione della via normale nord dell'Ortles e la salita al Gran Zebr\u00f9 lungo un versante ritenuto molto difficile.\nA lui fu intitolato il rifugio Julius Payer, punto di partenza per le scalate della via normale nord dell'Ortles.\nDagli appunti scritti durante i suoi viaggi tra le Alpi e soprattutto durante le ascensioni alle vette, ricav\u00f2 una carta topografica in scala 1:56.000. Grazie ai suoi rilievi topografici, Payer fu incaricato di prestare servizio all'Istituto Cartografico Militare Austriaco, la cui sede era collocata a Vienna.\nL'esplorazione dell'Artico.\nNel 1868 fu invitato dall'illustre geografo tedesco August Petermann a partecipare alla seconda spedizione polare tedesca, capitanata da Carl Koldewey, che ebbe inizio l'anno successivo e si protrasse sino al 1870. Tale missione inaugur\u00f2 un periodo della sua vita in cui egli si dedic\u00f2 completamente all'esplorazione dell'Artide, il pi\u00f9 delle volte partecipando (anche in veste di capitano) a spedizioni battenti bandiera austriaca.\nNel 1871, assieme a Carl Weyprecht, realizz\u00f2 una spedizione polare tra Svalbard e Novaja Zemlja, mentre l'anno successivo fu affiancato a Carl Weyprecht, quale comandante delle spedizioni su terra, nella Spedizione polare austro-ungarica (1872-1874), durante la quale venne scoperta la Terra di Francesco Giuseppe.\nAl suo ritorno, nel 1874, fu costretto a rassegnare le proprie dimissioni da ufficiale dell'esercito, quasi certamente a seguito dei gravi contrasti verificatisi con Weyprecht nel corso della spedizione, concernenti il ruolo del comando.\nNell'ottobre del 1874 ricevette un cospicuo premio in denaro come ricompensa per la scoperta della Terra di Francesco Giuseppe, e il 24 ottobre del 1876 fu insignito del cavalierato (che gli venne concesso come titolo ereditario).\nIl matrimonio e la carriera artistica.\nNel 1877, Payer convol\u00f2 a nozze con l'ex-moglie di un banchiere di Francoforte sul Meno, dalla quale successivamente ebbe due figli: Jules e Alice.\nPer alcuni anni si dedic\u00f2 allo studio della pittura presso lo \"St\u00e4delsches Institut\" di Francoforte proseguendoli nel triennio 1880-1882 presso l'\"Akademie der bildenden K\u00fcnste\" di Monaco di Baviera.\nTerminati gli studi, inizi\u00f2 la propria carriera artistica lavorando come pittore a Parigi, dal 1884 al 1890.\nIn quel periodo la sua vita coniugale cominciava a manifestare una crisi, finch\u00e9 nel 1890 divorzi\u00f2 e ritorn\u00f2 a Vienna, dove fond\u00f2 una scuola di pittura per donne.\nGli anni successivi della sua vita furono completamente dedicati all'arte, e i viaggi a scopo esplorativo furono accantonati. Solo nel 1895 egli pianific\u00f2 un viaggio in Groenlandia per poter dipingere dal vivo il \"Kaiser Franz Joseph Fjord\", un fiordo della costa orientale dell'isola.\nInfine, nel 1912, all'et\u00e0 di settant'anni, prepar\u00f2 una spedizione per raggiungere in sottomarino il Polo nord geografico.\nMor\u00ec nel 1915.\nIn suo onore \u00e8 stato intitolato un rifugio alpino sulle pendici dell'Ortles, il Rifugio Payer. Una cima di 3056\u00a0m della dorsale che unisce il gruppo dell'Adamello al gruppo della Presanella, e il piccolo ghiacciaio sottostante portano il suo nome."}
{"id": "1530801", "revid": "75706", "url": "https://it.wikipedia.org/wiki?curid=1530801", "title": "Julius Payer", "text": ""}
{"id": "1530805", "revid": "287204", "url": "https://it.wikipedia.org/wiki?curid=1530805", "title": "Jacques Coeur", "text": ""}
{"id": "1530806", "revid": "1059402", "url": "https://it.wikipedia.org/wiki?curid=1530806", "title": "Jacques C\u0153ur", "text": "Biografia.\nCome uomo d'affari, invi\u00f2 le sue navi in tutto il mondo allora conosciuto, costituendo la pi\u00f9 considerevole fortuna d'Europa. Le sue relazioni commerciali pi\u00f9 importanti avvenivano con i paesi del Levante, la Spagna e l'Italia e la sua rete di scambi aveva sedi ad Avignone, Lione, Limoges, Rouen, Parigi e Bruges, con attivit\u00e0 che spaziavano dalle banche, ai cambi, alle miniere.\nLa vita di questo figlio di pellettiere cambi\u00f2 nel 1418, quando spos\u00f2 la nipote del maestro della zecca della sua citt\u00e0 natale, che lo introdusse alla corte del futuro Carlo VII, dove ottenne la protezione della favorita Agn\u00e8s Sorel.\nNel 1432, di ritorno da Damasco, Jacques C\u0153ur sbarc\u00f2 in Linguadoca durante una grande epidemia di peste. Gett\u00f2 le basi per il commercio con il Levante: ben presto la sua flotta servir\u00e0 tutto il Mediterraneo. Come centro per i suoi affari, scelse Montpellier, attirato dalla vivacit\u00e0 culturale della citt\u00e0 e per i suoi legami con i paesi arabi. Accumul\u00f2 un'immensa fortuna: acquist\u00f2 splendidi palazzi, una trentina di signorie, e prest\u00f2 del denaro al re stesso. Carlo VII lo nomin\u00f2 suo argentiere (tesoriere dei suoi beni) e lo rese nobile nel 1441. Il re gli affid\u00f2 numerose missioni diplomatiche, e ricorse pi\u00f9 di una volta al suo aiuto economico: nel 1448, Jacques C\u0153ur gli prest\u00f2 200\u00a0000 scudi d'oro. Ricopr\u00ec incarichi ufficiali (maestro della Zecca nel 1436, argentiere del re nel 1439, consigliere del re nel 1442, esecutore di gabella nel 1443), contribu\u00ec al risanamento della Zecca e convoc\u00f2 il Parlamento di Tolosa nel 1443.\nFece costruire un fastoso palazzo a Bourges, oltre a collegi a Parigi, Montpellier e Bourges. Il suo motto, \"A vaillans cuers riens impossible\" (francese arcaico: \"Ai cuori valenti niente \u00e8 impossibile\"), \u00e8 ancora oggi noto.\nJacques C\u0153ur era molto invidiato per la sua ricchezza e i suoi nemici e i suoi invidiosi ebbero la possibilit\u00e0 di agire dopo la morte della protettrice Agn\u00e8s Sorel, quando il re lo abbandon\u00f2 all'avidit\u00e0 dei cortigiani.\nAccusato di crimini immaginari, prosciolto da un'accusa di avvelenamento, fu arrestato per malversazione nel 1451, condannato alla reclusione, i suoi beni confiscati; un decreto gli risparmi\u00f2 la pena di morte, per i servizi resi. Nel 1454 evase dalla prigione riparando a Roma, dove papa Callisto III gli affid\u00f2 la guida di una parte della flotta da lui armata contro i turchi. Jacques C\u0153ur si ammal\u00f2 durante la campagna, morendo nell'isola greca di Chio nel 1456.\nLa sua memoria fu riabilitata da Luigi XI."}
{"id": "1530817", "revid": "486946", "url": "https://it.wikipedia.org/wiki?curid=1530817", "title": "Don Vincent Corleone", "text": ""}
{"id": "1530820", "revid": "844563", "url": "https://it.wikipedia.org/wiki?curid=1530820", "title": "Dr\u017eavno prvenstvo 1936-1937", "text": "Il Prvenstvo Jugoslavije u nogometu 1936-1937 (\"campionato di calcio della Jugoslavia 1936-1937\"), conosciuto anche come Dr\u017eavno prvenstvo 1936-1937 (\"campionato nazionale 1936-1937\"), fu la quattordicesima edizione della massima serie del campionato jugoslavo di calcio, disputata tra il 13 settembre 1936 e il 30 maggio 1937 e conclusa con la vittoria del , al suo quarto titolo.\nLe squadre jugoslave tornarono a partecipare alla Coppa dell'Europa Centrale: in questa edizione lo Dr\u017eavno prvenstvo ebbe un posto a disposizione.\nQualificazioni.\nNell'assemblea federale dell'agosto 1936 \u00e8 stato discusso il format per il torneo 1936-37: \u00e8 stato scelto quello a girone all'italiana invece di quello a coppa ad eliminazione diretta per 296 voti a 263. Il campionato verr\u00e0 costituito da 10 squadre: 3 dalla sottofederazione di Belgrado e 3 da quella di Zagabria, l'Hajduk come rappresentante di quella di Spalato; gli ultimi 3 posti sono stati assegnati in base ai risultati del campionato precedente: Slavija Sarajevo, SK Lubiana e Slavija Osijek (quest'ultima dopo uno spareggio contro il NAK Novi Sad).\nCampionato nazionale.\nClassifica.\nLegenda:\nNote:\nStatistiche.\nLa federazione faceva dirigere alcune partite anche da arbitri stranieri (da Bulgaria, Germania, Austria, Ungheria ed Inghilterra), soprattutto italiani: Generoso Dattilo (4 gare dirette), Francesco Mattea (3), Raffaele Scorzoni (3), Giuseppe Scarpi (2) e Mario Ciamberlini (1)."}
{"id": "1530829", "revid": "287204", "url": "https://it.wikipedia.org/wiki?curid=1530829", "title": "Rundetarn", "text": ""}
{"id": "1530832", "revid": "198277", "url": "https://it.wikipedia.org/wiki?curid=1530832", "title": "Alessandro Pierini", "text": "Biografia.\n\u00c8 il padre di Nicholas Pierini, anch'egli calciatore professionista.\nCarriera.\nGiocatore.\nHa giocato diverse stagioni in Serie A con le maglie di , , e . Ha chiuso poi la carriera in Spagna con le maglie di Racing Santander e C\u00f3rdoba.\nHa collezionato una presenza in Nazionale, in occasione della partita Italia-Argentina (1-2) disputata a Roma il 28 febbraio 2001.\nAllenatore.\nHa iniziato la sua carriera da tecnico con le giovanili del C\u00f3rdoba e poi con la squadra B del club spagnolo.\nTornato in Italia, ha allenato i dilettanti del Camaiore nel campionato di Eccellenza Toscana 2014-2015.\nNel giugno 2015 \u00e8 chiamato a guidare il Viareggio 2014 per la Serie D 2015-2016 che la squadra conclude all'undicesimo posto. Alla fine della stagione non viene confermato sulla panchina bianconera.\nNel 2017 diventa il vice allenatore di Alessandro Calori al Trapani.\nIl 27 luglio 2018 viene ufficializzato il suo passaggio allo Spezia come allenatore della formazione Primavera."}
{"id": "1530837", "revid": "228587", "url": "https://it.wikipedia.org/wiki?curid=1530837", "title": "Reno (disambigua)", "text": "Reno pu\u00f2 far riferimento a:"}
{"id": "1530839", "revid": "196390", "url": "https://it.wikipedia.org/wiki?curid=1530839", "title": "Sailor Team", "text": ""}
{"id": "1530841", "revid": "1343317", "url": "https://it.wikipedia.org/wiki?curid=1530841", "title": "Patata bianca del Melo", "text": "La patata bianca del Melo \u00e8 un tipo di patata. Viene coltivata, su terreni ad oltre mille metri di altitudine, a Melo, nel comune di Abetone Cutigliano.\nDotata di alte concentrazioni di amido e fosforo, ogni anno viene commercializzata in quantit\u00e0 pari a circa 300 quintali."}
{"id": "1530854", "revid": "844563", "url": "https://it.wikipedia.org/wiki?curid=1530854", "title": "Dr\u017eavno prvenstvo 1935-1936", "text": "Il Prvenstvo Jugoslavije u nogometu 1935-1936 (\"campionato di calcio della Jugoslavia 1935-1936\"), conosciuto anche come Dr\u017eavno prvenstvo 1935-1936 (\"campionato nazionale 1935-1936\"), fu la tredicesima edizione della massima serie del campionato jugoslavo di calcio, disputata tra il 7 giugno e il 2 agosto 1936 e conclusa con la vittoria del , al suo quarto titolo (terzo consecutivo).\nQualificazioni.\nLe 22 squadre erano state divise in 5 gruppi che avevano qualificato 8 squadre al campionato nazionale: , , , , , , e .&lt;br&gt;Il 15 dicembre 1935 la federazione ha invalidato le qualificazioni e studiato un nuovo format per il campionato nazionale: un torneo ad eliminazione diretta fra le vincitrici delle 14 sottofederazioni.\nCampionato nazionale.\nPrimo turno.\nInsoddisfatti del format del torneo, Concordia e Hajduk non sono scesi in campo."}
{"id": "1530856", "revid": "416684", "url": "https://it.wikipedia.org/wiki?curid=1530856", "title": "Processi (informatica)", "text": ""}
{"id": "1530857", "revid": "465169", "url": "https://it.wikipedia.org/wiki?curid=1530857", "title": "Vasil Evstatiev Aprilov", "text": "Scrittore e patriota bulgaro. Fu uno dei principali esponenti del \"risveglio bulgaro\". L'opera pi\u00f9 importante \u00e8 \"Misli za sega\u0161noto b\u0103lgarsko u\u010denie\" (\"Pensieri sull'attuale insegnamento bulgaro\", 1846)."}
{"id": "1530860", "revid": "767487", "url": "https://it.wikipedia.org/wiki?curid=1530860", "title": "Juliaca", "text": "Juliaca \u00e8 una citt\u00e0 del Per\u00f9 meridionale, nella regione di Puno, capoluogo della Provincia di San Rom\u00e1n. Soprannominata \"Ciudad de Los Vientos\" (\"Citt\u00e0 dei venti\") sorge a 3824 m s.l.m. su un altipiano delle Ande, immediatamente a nord-ovest del lago Titicaca.\nFondata nel 1826, \u00e8 stata elevata al rango di citt\u00e0 nel 1908. \u00c8 un centro di commerci legato all'allevamento del bestiame e alla produzione di lana. A quest'ultima si lega una grande tradizione di confezionamento di prodotti artigianali per i quali Juliaca \u00e8 famosa (ponchos, calze, cappelli, ecc.)."}
{"id": "1530873", "revid": "117855900", "url": "https://it.wikipedia.org/wiki?curid=1530873", "title": "Passo Cimabanche", "text": "Il passo Cimabanche (\"Sorab\u00e0nces\" in ladino, \"Im Gem\u00e4rk\" in tedesco) \u00e8 un valico alpino delle Dolomiti in Provincia di Belluno vicino al Confine con la provincia autonoma di Bolzano, posto a 1.529\u00a0m s.l.m. tra il massiccio della Croda Rossa d'Ampezzo a nord e quello del Cristallo a sud. Lungo 15\u00a0km al 2,2% di pendenza sul versante ampezzano e 16\u00a0km al 2% su quello pusterese con un dislivello complessivo di 590\u00a0m., congiunge Cortina d'Ampezzo, celeberrima localit\u00e0 turistica e stazione sciistica di fama internazionale, nella conca ampezzana, nella provincia veneta di Belluno, attraverso la val di Landro, con Dobbiaco, situata in val Pusteria nella provincia autonoma di Bolzano. Pochi metri a sud del passo si trovano tre piccoli laghetti: il lago Bianco, ormai asciutto, a est, il lago Nero e il lago di Rufiedo a ovest.\nStoria.\nAl passo si trovava un albergo costruito dalla guida alpina Giovanni Siorpaes alla fine dell'Ottocento, di cui le uniche tracce che rimangono sono alcune fotografie. L'albergo fu infatti raso al suolo da qualche cannonata nell'agosto del 1915..\nAllo scoppio della Grande Guerra, il passo Cimabanche era in mano austro-ungarica, e rappresentava un'importantissima via di comunicazione tra il Tirolo e il Cadore. Esso garantiva un costante ricambio di soldati, che dalla Pusteria raggiungevano velocemente la valle d'Ampezzo, uno dei principali teatri di combattimento della zona. Ancora oggi, nell'area circostante il passo, \u00e8 possibile imbattersi in trincee, grotte e camminamenti costruiti dai militari austriaci durante il conflitto.\nDurante il Ventennio fascista, presso Cimabanche, fu costruito per volere di Benito Mussolini lo sbarramento Passo Cimabanche, facente parte del Vallo Alpino in Alto Adige, una grande opera difensiva comprendente 6 bunker, che avrebbe dovuto proteggere l'Alto Adige da un'eventuale invasione nazista dall'Austria.\nAlcune di queste fortificazioni sono state riutilizzate nel dopoguerra, fino agli anni novanta.\nPolveriera.\nPresso il passo si trovava anche una grande ex-polveriera militare, ceduta da Cortina al Ministero della Guerra negli anni '30 del secolo scorso per realizzare un deposito d'armi. Essa fu utilizzata come caserma e polveriera fino agli anni 2000.\nIl 16 giugno 2005 si oper\u00f2 per il recupero di ordigni bellici, alcuni di tipo chimico, probabilmente risalenti anche all'epoca del Vallo Alpino. Una delle prove dell'utilizzo di armi chimiche fu il riscontro di tracce nelle falde acquifere della zona come il fosgene, uno dei tanti gas utilizzati in abbondanza durante la prima guerra mondiale. Inizialmente si pensava che il compito della rimozione di tali prodotti venisse affidato all'esercito italiano, ma alla fine i lavori vennero assegnati ad una ditta civile, che munita di tute speciali NBC e sotto sorveglianza medica, mur\u00f2 tali armi all'interno di gallerie presenti dall'altra parte della vallata. Solo in un secondo momento si previde di spostare definitivamente tale materiale. Altra prova della presenza di tali armi era la collocazione di alcuni contenitori stagni per materiale chimico all'interno della polveriera. Attualmente la polveriera non \u00e8 pi\u00f9 adibita a tale utilizzo, ma \u00e8 stata utilizzata, data la grande estensione, ad area addestrativa per il personale di scorta dei convogli, di scorta dei VIP e addetto al pattugliamento.\nUna parte dell'ex-polveriera era adibita all'addestramento per quanto riguarda le misure da adottare quando ci si trova in presenza di campi minati. A differenza di altre aree addestrative, il brillamento degli ordigni non veniva attuato. L'area addestrativa era stata affidata al 6\u00ba Reggimento alpini.\nIl 26 maggio 2013 \u00e8 apparso un articolo su Il Gazzettino che annunciava la cessione di parte dell'area dall'Esercito alle \"Regole d'Ampezzo\".\nIl passo oggi.\nOggigiorno Cimabanche continua ad avere una posizione strategica per chi dal Veneto vuole accedere alla Val Pusteria; \u00e8 inoltre noto agli appassionati di sci nordico, in quanto lungo il passo si snoda la pista che congiunge Dobbiaco a Cortina, oltre ad ospitare un piccolo circuito di sci di fondo. La stessa pista di sci d'estate si trasforma nella ciclabile delle Dolomiti.\nOltre a ci\u00f2 sono presenti alcune case cantoniere abbandonate, e un piccolo bar-ristorante aperto durante le stagioni turistiche.\nInfrastrutture e trasporti.\nLa stazione di Cimabanche sorgeva lungo la ferrovia delle Dolomiti, attiva in questa tratta fra il 1921 e il 1962, di cui costituiva la fermata a quota pi\u00f9 elevata. Soppresso il servizio, il percorso \u00e8 stato riadattato a pista ciclabile in estate e pista da sci di fondo in inverno."}
{"id": "1530877", "revid": "697352", "url": "https://it.wikipedia.org/wiki?curid=1530877", "title": "Ferrari 550 Barchetta", "text": ""}
{"id": "1530881", "revid": "1185701", "url": "https://it.wikipedia.org/wiki?curid=1530881", "title": "Coppa della Pace", "text": "La Coppa della Pace (in inglese: \"Peace Cup\") \u00e8 stata un torneo calcistico amichevole a cadenza biennale organizzato dalla Sunmoon Peace Football Foundation, collegata alla Chiesa dell'unificazione del reverendo Sun Myung Moon. L'obiettivo della competizione, che vide la partecipazione di club di calcio di tutti i continenti, \u00e8 stato promuovere la pace nel mondo.\nLe prime tre edizioni (2003, 2005 e 2007) si sono tenute in Corea del Sud, la quarta (2009) per la prima volta in Spagna e ha visto la partecipazione di 12 formazioni.\nNel 2006 \u00e8 stata inaugurata la Coppa della Regina della Pace (in inglese: \"Peace Queen Cup\"), una manifestazione simile alla Coppa della Pace a cui vengono per\u00f2 invitate 8 nazionali femminili di calcio.\nLa quinta edizione si \u00e8 svolta in Corea del sud nel luglio 2012. \nNell'ottobre 2012 venne annunciato che la manifestazione non si sarebbe pi\u00f9 tenuta in seguito alla morte del fondatore Sun Myung Moon.\nFormula.\nLe otto squadre invitate sono divise in due gironi all'italiana di quattro squadre ciascuno. La prima classificata di ogni gruppo accede alla finale.\nLa vincente del torneo ottiene un premio di circa 2.000.000 dollari USA, mentre l'altra finalista ne ottiene 500.000. I premi sono ridotti rispettivamente a 200.000 e 50.000 dollari USA per la Coppa della Regina della Pace."}
{"id": "1530891", "revid": "85709", "url": "https://it.wikipedia.org/wiki?curid=1530891", "title": "Clermont-en-Beauvaisis", "text": ""}
{"id": "1530896", "revid": "729019", "url": "https://it.wikipedia.org/wiki?curid=1530896", "title": "Walter J. Ong", "text": "Biografia.\nNato da padre protestante e da madre cattolica, venne cresciuto nella fede materna. \nNel 1933 ricevette il Bachelor presso il \"Rockhurst College\", dove si diplom\u00f2 in latino.\nNel periodo che trascorse a Rockhurst fond\u00f2 l'Alpha Delta Gammaun, capitolo della \"Fraternit\u00e0 Cattolica\". Ong lavor\u00f2 nel mondo della stampa e dell'editoria prima di entrare a far parte della Compagnia di Ges\u00f9, nel 1935 ed essere ordinato sacerdote cattolico nel 1946.\nNel 1941 consegu\u00ec un master in lingua inglese presso l'Universit\u00e0 di San Louis; la sua tesi sul ritmo della poesia di Gerard Manley Hopkins venne supervisionata da un giovane Marshall McLuhan.\nOng consegu\u00ec in seguito, sempre presso la stessa universit\u00e0, le specializzazioni in filosofia e in teologia.\nDopo aver completato la sua tesi, sul logico e riformatore del sistema scolastico francese Peter Ramus (1515-1572), sotto la supervisione di Perry Miller all'Universit\u00e0 di Harvard nel 1954, Ong torn\u00f2 all'Universit\u00e0 di Saint Louis, dove insegn\u00f2 per i trent'anni successivi.\nNel 1955 consegu\u00ec il Ph.D. in lingua Inglese presso l'Universit\u00e0 di Harvard.\nNel 1966-1967 Ong fu tra i 14 membri della commissione speciale per l'istruzione nominata dalla Casa Bianca che fece la propria relazione al presidente Lyndon Johnson.\nNel 1971 fu eletto membro dell'Accademia Americana delle Arti e delle Scienze. Nell'aprile e nel maggio del 1974 rivest\u00ec l'incarico di \"Lincoln Lecturer\", presenziando a conferenze in lingua francese in Camerun, nello Zaire, nel Senegal e in inglese in Nigeria. Nel 1978 Ong venne eletto presidente della \"Modern Language Association of America\". Fu sempre molto attivo nel circuito delle conferenze nonch\u00e9 nelle organizzazioni professionali.\nAttivit\u00e0.\nFra le opere che ha pubblicato vanno soprattutto ricordate \"Interfacce della parola\" (1977) ed \" Oralit\u00e0 e scrittura. Le tecnologie della parola \" (titolo originale:\"Orality and Literacy. The Technologizing of the Word\") che venne pubblicato nel 1982 in Inghilterra in una collana diretta da Terence Hawkes.\nIl libro, come si legge nella Introduzione all'edizione italiana di Rosamaria Loretelli \"\u00e8 un'importante opera di sintesi, che delinea la storia delle varie tappe del cammino percorso dalla civilt\u00e0 occidentale nel suo trascorrere dall'oralit\u00e0 alla completa interiorizzazione della scrittura\".\nParagonando le societ\u00e0 ad oralit\u00e0 diffusa con quelle che utilizzavano la scrittura, ha illustrato come l'introduzione di quest'ultima abbia profondamente mutato il pensiero delle societ\u00e0 interessate dal fenomeno.\nRisalgono gi\u00e0 agli anni quaranta i primi scritti scientifici di Ong dove si pu\u00f2 gi\u00e0 percepire il suo interesse per i mezzi della trasmissione della conoscenza e come il suo effetto ricadesse sulla percezione dell'uomo. Tema ricorrente che verr\u00e0 ripreso in tutte le sue opere.\nSempre improntato a questa tesi \u00e8 \"Ramus, Method and the Decay of Dalogue\", opera che ispir\u00f2 scritta nel 1962 da McLuhan, e che esamina quello che \u00e8 stato \"il ruolo della visualizzazione nella logica e nella filosofia del tardo medioevo, nonch\u00e9 della sistematizzazione e della chiusura disciplinare proposte dalla riforma pedagogica ramista\".\nSeguirono quindi studi significativi presso alcuni gruppi etnici di scarsa alfabetizzazione dei quali studi\u00f2 la particolare componente aggressiva, il significato del linguaggio espresso dai tamburi africani oltre alla funzione della retorica e del latino nella storia dell'insegnamento accademico e ancora comp\u00ec analisi di carattere letterario su William Shakespeare, la Bibbia, la Riforma e Controriforma, la prosa dell'epoca Tudor, di Milton, Swift, Coleridge e gli aspetti della cultura odierna di carattere popolare.\nNelle opere successive, l'autore continuer\u00e0 a dare un'impronta decisamente mirata a quella che presto si pot\u00e9 considerare la sua ipotesi come una ormai definitiva interpretazione."}
{"id": "1530916", "revid": "44627", "url": "https://it.wikipedia.org/wiki?curid=1530916", "title": "Lemma di Gauss", "text": ""}
{"id": "1530919", "revid": "339392", "url": "https://it.wikipedia.org/wiki?curid=1530919", "title": "C.G.C. Viareggio", "text": ""}
{"id": "1530920", "revid": "6923", "url": "https://it.wikipedia.org/wiki?curid=1530920", "title": "Ferrari 456M GT/GTA", "text": ""}
{"id": "1530922", "revid": "599013", "url": "https://it.wikipedia.org/wiki?curid=1530922", "title": "Jan Budin", "text": "Carriera.\nHa vestito le divise di Pallacanestro Trieste, London Towers e Kraski Zidar Sezana."}
{"id": "1530923", "revid": "92920", "url": "https://it.wikipedia.org/wiki?curid=1530923", "title": "GSH Trissino", "text": ""}
{"id": "1530928", "revid": "92920", "url": "https://it.wikipedia.org/wiki?curid=1530928", "title": "A.F.P. Giovinazzo", "text": ""}
{"id": "1530933", "revid": "1652635", "url": "https://it.wikipedia.org/wiki?curid=1530933", "title": "Capodanno cinese", "text": "La festa di primavera () o capodanno lunare - (), in Occidente generalmente noto come capodanno cinese, \u00e8 una delle pi\u00f9 importanti e maggiormente sentite festivit\u00e0 tradizionali cinesi, e celebra per l'appunto l'inizio del nuovo anno secondo il calendario cinese. Oltre che, ovviamente, in Cina, la festivit\u00e0 viene celebrata in molti paesi dell'Estremo Oriente, in particolare Corea, Mongolia, Singapore, Malaysia, Nepal, Bhutan, Vietnam (dove prende il nome di T\u1ebft Nguy\u00ean \u00d0\u00e1n) e Giappone (in cui \u00e8 stata una festivit\u00e0 ufficiale fino al 1873) e anche nelle innumerevoli comunit\u00e0 cinesi sparse in tutto il mondo.\nEssendo quello tradizionale cinese un calendario lunisolare, i mesi iniziano in concomitanza con ogni novilunio; di conseguenza la data d'inizio del primo mese, e dunque del capodanno, pu\u00f2 variare di circa 29 giorni, venendo a coincidere con la seconda luna nuova dopo il solstizio d'inverno, evento che pu\u00f2 avvenire fra il 21 gennaio e il 20 febbraio del calendario gregoriano. A partire da questa data, le festivit\u00e0 durano per quindici giorni, concludendosi con la tradizionale Festa delle lanterne ().\nData.\nCome accennato, l'anno nuovo cinese inizia in concomitanza con la prima luna nuova del anno, ovvero il novilunio successivo al 12\u00ba o, negli anni particolari detti embolismici, composti da 13 mesi, al 13\u00ba dell'anno precedente (ci\u00f2 significa anche il 2\u00ba o, raramente, il 3\u00ba novilunio dopo il solstizio d'inverno). Nel calendario gregoriano, tale giorno pu\u00f2 cadere tra il 21 gennaio e il 20 febbraio.\nIn ossequio con i dettami dell'astrologia cinese, ogni anno \u00e8 contrassegnato da un segno animale e da un ramo terrestre (), che vanno a costituire un ciclo di 12 elementi; il capodanno cinese determina il passaggio da uno all'altro di questi elementi (\u00e8 importante notare come, per quanto detto finora, se si vuole calcolare l'appartenenza di una persona a un segno dell'oroscopo cinese in base all'anno gregoriano, si deve tenere conto dello slittamento del corrispondente anno lunare cinese di circa un mese all'inizio e alla fine dello stesso, per cui, per esempio, i nati nel 1997 prima del 7 febbraio apparterranno al Topo invece che al Bufalo).\nNella tabella a destra sono riportate le date del capodanno cinese dal 1996 al 2022, con l'indicazione del segno animale e del ramo terrestre per ciascun anno, secondo l'astrologia cinese.\nMitologia.\nStando alla mitologia cinese, l'origine della festa di primavera viene fatta risalire a un'antica leggenda, secondo la quale nei tempi antichi vivesse in Cina un mostro chiamato Nian (\u5e74). Sempre secondo la leggenda, il Nian sarebbe stato solito uscire dalla sua tana una volta ogni 12 mesi per mangiare esseri umani; l'unico modo per sfuggire a questo tributo di sangue era spaventare il Nian, sensibile ai rumori forti e terrorizzato dal colore rosso. Per questo motivo, sempre secondo la leggenda, ogni 12 mesi si \u00e8 soliti festeggiare l'anno nuovo con canti, strepitii, fuochi d'artificio e con l'uso massiccio del colore rosso. Un'eco di questa leggenda potrebbe essere rimasto nella rituale danza del leone, una tradizione praticata durante le feste nella quale si sfila per le strade inseguendo una maschera da leone, che rappresenterebbe il Nian.\nOsservanza pubblica.\nSebbene il periodo festivo duri due settimane, nella maggior parte dei paesi dove la festa \u00e8 celebrata ufficialmente solo alcuni di questi vengono considerati festivi, con chiusura di uffici e scuole e interruzione delle attivit\u00e0 lavorative; solitamente solo i primi giorni. La Repubblica Popolare Cinese considera festivit\u00e0 i primi tre giorni dell'anno. Similmente avviene ad Hong Kong e a Macao, sebbene in queste localit\u00e0 si consideri vacanza anche la vigilia del primo giorno, se questo cade di domenica. A Taiwan sono festivi i primi cinque giorni dell'anno, mentre in Malaysia, Singapore, Filippine, Brunei e in Indonesia solo il primo. In Corea si considera festivo solo il primo giorno dell'anno, il \"Seollal\" (). In Vietnam, dove si celebra il T\u1ebft Nguy\u00ean \u00d0\u00e1n (che ha molte analogie con il Capodanno cinese, da cui \u00e8 derivato) sono festivi la vigilia e i primi due giorni dell'anno. In Giappone, infine, dove l'osservanza del Capodanno cinese \u00e8 stata istituzionale fino al 1873, a seguito della restaurazione Meiji la festa ha perso ufficialit\u00e0 ed \u00e8 stata sostituita dal Capodanno giapponese (\"sh\u014dgatsu\", \u6b63\u6708) il 1\u00ba gennaio, con i primi tre giorni dell'anno festivi.\nSvolgimento delle festivit\u00e0.\nLe festivit\u00e0 per il nuovo anno hanno luogo in un lasso di tempo di due settimane sempre consecutive ; la festa vera e propria inizia dalla sera della vigilia, in cui si consuma un banchetto in famiglia, e termina la sera del quindicesimo giorno con la festa delle lanterne. Generalmente, durante questo periodo si tende a stare in famiglia, con visite ai parenti e agli amici pi\u00f9 prossimi. Questo periodo di spostamenti coincide con il Chunyun, festivit\u00e0 durante la quale si registra un gigantesco aumento dei viaggi nel territorio nazionale. Si cerca di vestire il pi\u00f9 possibile in rosso, colore propiziatorio e tradizionale, e adornare le case e le strade con oggetti e ninnoli caratteristici. Sebbene i rituali possano variare anche significativamente da regione a regione i principali appuntamenti da osservare giorno per giorno durante questo periodo sono elencati di seguito.\nGiorni precedenti il nuovo anno.\nNei giorni che precedono l'arrivo del nuovo anno ci si dedica solitamente alla pulizia radicale della casa; questo avviene principalmente nel \"ni\u00e1n\u00e8rb\u0101\" (\u5e74\u4e8c\u516b), ovvero il 28\u00ba giorno del 12\u00ba mese. Un detto popolare cantonese recita infatti \u5e74\u5eff\u516b \u6d17\u908b\u9062, ovvero \"pulire via lo sporco al nianerba\". Il gesto di pulire la casa ha il significato simbolico di spazzare via la sfortuna e gli accidenti dell'anno passato e preparare la casa per l'arrivo della fortuna nel prossimo (per questo motivo, spesso ci si astiene dallo spolverare nei giorni immediatamente successivi il Capodanno, per non rischiare di eliminare la fortuna). \u00c8 pratica comune in molte regioni della Cina addobbare la casa con nastri e ninnoli, di colore rosso, quando non addirittura riverniciare le pareti con vernice sempre rossa.\nNella sera della vigilia, in ogni famiglia si consuma un sontuoso banchetto, nel quale non manca mai il pesce. In molte zone della Cina sono tradizionali anche gli involtini o i ravioli (Jiaozi) di vario tipo.\nPrimo giorno.\nIl primo giorno del nuovo anno \u00e8 dedicato all'accoglienza e al benvenuto delle divinit\u00e0 benigne del Cielo e della Terra. Ancor pi\u00f9 importante, questo giorno \u00e8 altres\u00ec dedicato alla visita di parenti e amici stretti, e soprattutto dei genitori e dei nonni.\nTipica di questa giornata \u00e8 la sfilata allegorica detta danza del leone, con il tipico enorme manichino rappresentante appunto un leone portato in giro per le strade cittadine. Durante la sera sono tradizionali gli spettacoli con fuochi artificiali ed esplosivi rumorosi.\nIn molte zone della Cina ci si astiene dal mangiare carne, specialmente presso i buddisti; inoltre molte tradizioni considerano di cattivo auspicio accendere fuochi in questo primo giorno, e pertanto il cibo consumato viene spesso cotto nei giorni precedenti.\nSecondo giorno.\nNel secondo giorno le donne sposate sono solite fare visita ai loro genitori; questo \u00e8 un evento particolarmente lieto dato che, nella Cina tradizionale, le donne dopo il matrimonio incontrano i genitori solo di rado. Inoltre \u00e8 tradizionale il culto dei defunti, che vengono onorati con preghiere e con l'accensione di incensi e candele.\nTerzo e quarto giorno.\nIl terzo e il quarto giorno del nuovo anno si trascorre solitamente a casa, astenendosi dal fare visita o dall'incontrare parenti e amici. Questo sia per questioni scaramantiche, in quanto \u00e8 credenza comune che i litigi siano pi\u00f9 facili in questi giorni, sia perch\u00e9 questi sono dedicati solitamente alla commemorazione dei defunti, in particolare per coloro che hanno perso un familiare nei 9 anni passati.\nQuinto giorno.\nIl quinto giorno \u00e8 considerato la data di nascita del Dio cinese del denaro e della ricchezza; a Taiwan solitamente gli uffici e gli esercizi commerciali riaprono in questo giorno, tra grandi festeggiamenti di buon auspicio per gli affari. \u00c8 inoltre tipica la consumazione dei Jiaozi ().\nSettimo giorno.\nIl settimo giorno del nuovo anno si celebra la ricorrenza del \"renri\" (\u4eba\u65e5), il giorno della creazione dell'uomo. \u00c8 considerato una specie di compleanno comune, in cui ogni persona diventa pi\u00f9 vecchia di un anno. Si \u00e8 soliti festeggiarlo mangiando il tradizionale Yusheng (), una sorta di insalata di pesce crudo, in compagnia degli amici. Per molti buddisti, anche in questo giorno \u00e8 bene astenersi dal mangiar carne.\nNono giorno.\nIl nono giorno \u00e8 dedicato al culto dell'imperatore di Giada, re del Cielo nel canone taoista, a cui vengono offerte preghiere.\nQuindicesimo giorno.\nIl quindicesimo giorno, \u00e8 il giorno del \"Yu\u00e1nxi\u0101o ji\u00e9\" (\u5143\u5bb5\u8282), che conclude le festivit\u00e0. La ricorrenza principale \u00e8 la festa delle lanterne, durante la quale le famiglie escono per le vie cittadine con in mano lanterne accese e colorate. Fuori dalle case si accendono candele, per guidare gli spiriti beneauguranti alle abitazioni. \u00c8 costume tipico consumare il Tangyuan (), un dolce di riso.\nTradizioni.\nDi seguito sono riportate alcune delle pratiche tradizionali cinesi da svolgersi durante le festivit\u00e0; di nuovo, a causa della vastit\u00e0 geografica e antropologica della Cina, alcune di esse possono variare pi\u00f9 o meno sensibilmente in regioni diverse.\nFuochi d'artificio.\nIn Cina, patria della pirotecnica, i fuochi d'artificio () sono stati un tradizionale festeggiamento del capodanno fin dai tempi antichi. Gli scoppi colorati e rumorosi sono considerati un modo per scacciare gli spiriti maligni, intimoriti dalle luci e dalla confusione.\nUna volta costituiti da canne cave di bamb\u00f9 riempite di polvere da sparo, oggi i fuochi d'artificio consistono in moderni razzi e candelotti esplosivi. La potenziale pericolosit\u00e0 di questa pratica, tuttavia, e il loro uso indiscriminato nel periodo delle festivit\u00e0, hanno portato, in Cina e in altri paesi, a severe legislazioni volte a limitare o impedire del tutto il fenomeno. In molte grandi citt\u00e0 della Cina, come Pechino, le amministrazioni organizzano spesso dei grandi spettacoli di fuochi nelle piazze, per dissuadere i singoli dall'uso isolato di esplosivi. Anche nei centri occidentali dove le comunit\u00e0 cinesi sono estese, come New York, si sono presi in tempi recenti provvedimenti simili. Nei centri rurali della Cina, comunque, il lancio di razzi e petardi continua indiscriminato e per lo pi\u00f9 incontrollato a ogni Capodanno.\nBuste rosse.\nLo scambio di buste rosse contenenti piccoli doni, in cantonese \u5229\u662f, \u5229\u5e02 o \u5229\u4e8b (\"lai shi\" o \"lai see\"), in cinese standard \u7d05\u5305 (\"h\u00f3ng b\u0101o\") \u00e8 tipico delle festivit\u00e0 per il nuovo anno. Queste buste contengono sempre e solo denaro, tradizionalmente in forma di monete (sebbene oggigiorno si usino pi\u00f9 spesso banconote, di valore pi\u00f9 elevato), il cui complessivo pu\u00f2 andare da pochi yuan a varie centinaia. Per tradizione, il numero di monete contenuto nelle buste deve essere sempre pari, in quanto i numeri dispari sono associati con il denaro che si dona in caso di funerali. Inoltre, poich\u00e9 in Cina (come in altri paesi dell'Est asiatico) il numero 4 \u00e8 considerato di malaugurio, a causa di una sua assonanza con il termine \"morte\", le buste non contengono mai monete in numero di quattro o multipli; fa eccezione il numero 8, considerato invece di buon auspicio.\nSolitamente le buste rosse vengono regalate dalle coppie sposate ai familiari o agli amici pi\u00f9 giovani e scapoli; \u00e8 anche pratica comune per gli adulti donarli ai bambini (in questo caso, talvolta le monete regalate nei pacchetti sono di cioccolata).\nUn altro termine per definire lo scambio delle buste rosse \u00e8 \"Y\u0101su\u00ecqi\u00e1n\" (), che ha il significato di \"denaro di capodanno\".\nDanza del leone.\nLa Danza del leone () \u00e8 una tradizione tipica dei giorni del Capodanno. Consiste in una parata, per le vie delle citt\u00e0 e dei villaggi, nei quali un manichino rappresentante un leone marcia e danza al ritmo chiassoso e battente di tamburi e cimbali.\n\u00c8 simile alla Danza del drago, una simile tradizione praticata in diverse occasioni durante vari periodi dell'anno, ma ha un significato diverso: laddove la Danza del drago celebra e invoca i benigni draghi cinesi, la Danza del leone \u00e8 invece considerata una pratica in grado di scacciare ed esorcizzare i cattivi spiriti e favorire l'arrivo della fortuna nel nuovo anno.\nAddobbi e decorazioni.\nIl colore rosso \u00e8 considerato di buon auspicio per l'anno nuovo, ed \u00e8 perci\u00f2 abitudine comune decorare le case con fiocchi e nastri di questo colore durante il Capodanno. Altri addobbi tipici esposti in casa e sulla facciata posteriore delle porte includono motti beneauguranti, dipinti su carta e tela secondo le arti calligrafiche, piccoli quadri o nodi tradizionali di stoffa rossa.\nMolti sono soliti adornare le case anche con piccoli ninnoli; i pi\u00f9 comuni sono oggetti raffiguranti pesci, in particolare il Koi (, variante ornamentale della carpa) che, considerato auspicio di buona fortuna in vari paesi asiatici, appare in molti disegni e piccoli oggetti. Tipica \u00e8 anche l'esposizione di piccoli lingotti d'oro e argento, di forma caratteristica, gli yu\u00e1nb\u01ceo (\u5143\u5b9d) o tael (\u5169, che \u00e8 anche una unit\u00e0 di misura) portatori di prosperit\u00e0 e ricchezza, o di piccoli ritagli di carta ( \"ji\u01cen zh\u01d0\", \u526a\u7eb8).\nComune ad altri periodi festivi dell'anno, come la Festa di met\u00e0 autunno, \u00e8 l'accensione delle caratteristiche lanterne, dell'immancabile colore rosso, realizzate in carta di riso e appese fuori dalle porte. Nel quindicesimo giorno dei festeggiamenti le lanterne vengono staccate e portate dalle famiglie in giro per le strade nella Festa delle lanterne.\nInfine, \u00e8 tipica l'esposizione di particolari fiori o componimenti floreali; in particolare boccioli di pruno asiatico (in cinese \"m\u00e9i\", \u6885, o \"m\u00e9izi\", \u6885\u5b50) che simboleggiano la fortuna, narciso, che simboleggia prosperit\u00e0, crisantemo, che simboleggia la longevit\u00e0, girasole, tipico di questo periodo e benaugurante per il nuovo anno, bamb\u00f9 e fiori e frutti di fortunella (in cinese mandarino \"j\u012bnj\u00fa\", \u91d1\u6a58).\nCucina tradizionale.\nCena della vigilia.\nIl pi\u00f9 importante appuntamento gastronomico durante le festivit\u00e0 del Capodanno \u00e8 la cena conviviale che si svolge la sera precedente l'arrivo dell'anno nuovo. Si tratta di un momento familiare, in cui i parenti pi\u00f9 stretti si ritrovano -generalmente a casa della persona pi\u00f9 anziana- davanti a una tavola riccamente imbandita: pu\u00f2 essere per questo paragonato, come concezione, alla cena natalizia cristiana, sebbene l'abbondanza e l'opulenza delle portate la facciano pi\u00f9 assomigliare al tradizionale veglione del Capodanno occidentale. Le pietanze principali e immancabili sono pesce e pollo. Specialmente il pesce, in molte regioni della Cina, \u00e8 servito in quantit\u00e0 tali da renderne certo l'avanzo: questo per questioni scaramantiche, in quanto un proverbio popolare recita \"ni\u00e1n ni\u00e1n y\u01d2u y\u00fa\" () con il significato di \"ci possa essere sovrabbondanza quest'anno\", dove il termine \"sovrabbondanza\", pronunciato \"y\u00fa\", \u00e8 omofono alla parola \"pesce\" () venendo a costituire un gioco di parole.\nPietanze tipiche.\nSe pesce e pollo, come appena detto, vengono sempre consumati per motivi scaramantici, gli stessi nomi delle pietanze servite durante le festivit\u00e0 contengono spesso significati benauguranti e di buon auspicio. Di seguito vengono riportate alcuni dei piatti tipici del Capodanno cinese; \u00e8 opportuno per\u00f2 ricordare che, al pari di altre tradizioni, se non in misura maggiore di queste, la composizione del men\u00f9 pu\u00f2 variare largamente fra zone diverse della grande Cina.\nNei ristoranti cinesi presenti in Italia, in occasione del capodanno cinese vengono preparati piatti tipici della provincia di Zhejiang, in quanto la maggior parte dei gestori sono emigrati da tale provincia. Alcuni di questi sono le Uova dei cent'anni (da sole o accompagnate dal tofu), le lingue d'anatra, le zampe di gallina con aceto e coriandolo, gli yuanxiao (palline dolci di riso glutinoso con ripieno di sesamo).\nFrasi augurali.\nL'arrivo del nuovo anno \u00e8 accompagnato da tipiche frasi di gioia e felicitazioni, che vengono scambiate tra amici e parenti ad alta voce e con entusiasmo. Queste frasi vengono spesso raccolte sotto il nome collettivo di \"J\u00edxi\u00e1ngh\u00f9a\" (\u5409\u7965\u8a71), \"parole di buon auspicio\".\nFra le pi\u00f9 usate vi sono \"Felice anno nuovo!\", ; in cantonese \"Sun nin fai lok\", utilizzato nelle parti meridionali e orientali della Cina, ma considerato poco tradizionale e influenzato dalle tradizioni e dai modi di dire occidentali. Nelle parti pi\u00f9 interne della Cina \u00e8 invece utilizzata maggiormente la frase \"Gu\u00f2ni\u00e1n h\u01ceo\" () di significato simile.\nUn'altra espressione comune \u00e8 \"congratulazioni e che sia prospero!\", ; in cantonese \"Gung hei faat choi\".\nVi sono poi numerosissime altre forme augurali, usate meno spesso o in determinate circostanza; per esempio \u00e8 tradizione gridare \"Su\u00ecsu\u00ec p\u00edng'\u0101n\" (\u6b72\u6b72\u5e73\u5b89, con il significato di \"pace anno dopo anno\") nel caso in cui capiti di rompere un oggetto, per allontanare la malasorte scaturita dal piccolo incidente, e cos\u00ec via."}
{"id": "1530949", "revid": "172067", "url": "https://it.wikipedia.org/wiki?curid=1530949", "title": "Granducato di Lot", "text": ""}
{"id": "1530951", "revid": "1305772", "url": "https://it.wikipedia.org/wiki?curid=1530951", "title": "The Message", "text": ""}
{"id": "1530952", "revid": "599013", "url": "https://it.wikipedia.org/wiki?curid=1530952", "title": "J\u00f6rgen M\u00e5rtensson", "text": "Due volte vincitore del campionati mondiali di orientamento, ha vinto anche l'O-Ringen nel 1981 (a 21 anni), 1996 e 1997 (a 37 anni). Inoltre, ha vinto il campionato svedese di maratona alla maratona di Stoccolma nel 1993. Ora in pensione, ha avuto una delle pi\u00f9 lunghe carriere d'Orientamento a livello mondiale, prendendo parte a campionati del Mondo per 17 anni.\nRisultati.\nCampionati mondiali"}
{"id": "1530959", "revid": "287204", "url": "https://it.wikipedia.org/wiki?curid=1530959", "title": "Jorgen Martensson", "text": ""}
{"id": "1530961", "revid": "438678", "url": "https://it.wikipedia.org/wiki?curid=1530961", "title": "Festa di Primavera", "text": ""}
{"id": "1530962", "revid": "1305772", "url": "https://it.wikipedia.org/wiki?curid=1530962", "title": "Festa di primavera", "text": ""}
{"id": "1530963", "revid": "94902", "url": "https://it.wikipedia.org/wiki?curid=1530963", "title": "Capodanno Cinese", "text": ""}
{"id": "1530964", "revid": "287204", "url": "https://it.wikipedia.org/wiki?curid=1530964", "title": "Capodanno lunare", "text": "Con il termine capodanno lunare si indica generalmente l'inizio dell'anno presso tutti i popoli che computano il tempo in base ad un calendario lunare o lunisolare. In particolare:"}
{"id": "1530973", "revid": "1573940", "url": "https://it.wikipedia.org/wiki?curid=1530973", "title": "Altamirano (Chiapas)", "text": "La citt\u00e0 di Altamirano \u00e8 a capo dell'omonimo comune di Altamirano, nello stato del Chiapas, Messico. Tale nome \u00e8 stato scelto in omaggio allo scrittore e poeta del secolo scorso Ignacio Manuel Altamirano. Conta 8.030 abitanti secondo le stime del censimento del 2005 e le sue coordinate sono 16\u00b044\u2032N 92\u00b002\u2032W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II: Altos."}
{"id": "1530978", "revid": "94902", "url": "https://it.wikipedia.org/wiki?curid=1530978", "title": "Ch\u016bnji\u00e9", "text": ""}
{"id": "1530979", "revid": "94902", "url": "https://it.wikipedia.org/wiki?curid=1530979", "title": "Chunji\u00e9", "text": ""}
{"id": "1530980", "revid": "94902", "url": "https://it.wikipedia.org/wiki?curid=1530980", "title": "Chunjie", "text": ""}
{"id": "1530981", "revid": "94902", "url": "https://it.wikipedia.org/wiki?curid=1530981", "title": "Chun jie", "text": ""}
{"id": "1530982", "revid": "94902", "url": "https://it.wikipedia.org/wiki?curid=1530982", "title": "Chun Jie", "text": ""}
{"id": "1530984", "revid": "94902", "url": "https://it.wikipedia.org/wiki?curid=1530984", "title": "Chun ji\u00e9", "text": ""}
{"id": "1530987", "revid": "94902", "url": "https://it.wikipedia.org/wiki?curid=1530987", "title": "Chun Ji\u00e9", "text": ""}
{"id": "1530988", "revid": "94902", "url": "https://it.wikipedia.org/wiki?curid=1530988", "title": "Ch\u016bn Ji\u00e9", "text": ""}
{"id": "1530989", "revid": "35707", "url": "https://it.wikipedia.org/wiki?curid=1530989", "title": "Italian fast food", "text": ""}
{"id": "1530990", "revid": "94902", "url": "https://it.wikipedia.org/wiki?curid=1530990", "title": "Ch\u016bn ji\u00e9", "text": ""}
{"id": "1530991", "revid": "94902", "url": "https://it.wikipedia.org/wiki?curid=1530991", "title": "N\u00f3ngl\u00ec x\u012bnni\u00e1n", "text": ""}
{"id": "1530993", "revid": "94902", "url": "https://it.wikipedia.org/wiki?curid=1530993", "title": "Nongli xinnian", "text": ""}
{"id": "1531003", "revid": "767487", "url": "https://it.wikipedia.org/wiki?curid=1531003", "title": "Our Favourite Shop", "text": "Our Favourite Shop (1985) \u00e8 il secondo album del gruppo degli Style Council. La maggior parte del materiale in esso contenuto \u00e8 uscito sul mercato statunitense con il titolo di Internationalists per l'etichetta Geffen, con copertina diversa e differente ordine dei brani.\nI testi delle canzoni toccano argomenti come il razzismo, il consumismo smodato, le conseguenze dei governi asserviti solo ai propri interessi, la mancanza di spinta a modificare lo status quo, il suicidio di uno degli amici di Paul Weller. I toni pessimistici sono per\u00f2 controbilanciati da un sovrastante senso di speranza e di gioia per il fatto che le alternative esistono, se solo si desidera vederle.\nGli stili musicali di riferimento dell'album variano molto: si va dal soul, al rap, al jazz fino al rock.\nTracce.\nLa versione originale in cassetta comprendeva un'intervista rilasciata da Weller e Talbot al DJ Gary Crowley.\nNell'album \"Internationalists\" il brano \"Our Favourite Shop\" \u00e8 sostituito dalla versione US mix di \"Shout To The Top\"."}
{"id": "1531010", "revid": "844563", "url": "https://it.wikipedia.org/wiki?curid=1531010", "title": "Dr\u017eavno prvenstvo 1934-1935", "text": "Il Prvenstvo Jugoslavije u nogometu 1934-1935 (\"campionato di calcio della Jugoslavia 1934-1935\"), conosciuto anche come Dr\u017eavno prvenstvo 1934-1935 (\"campionato nazionale 1934-1935\"), fu la dodicesima edizione della massima serie del campionato jugoslavo di calcio, disputata tra il 17 marzo e il 15 settembre 1935 e conclusa con la vittoria del , al suo terzo titolo.\nIl Dr\u017eavno prvenstvo 1933-1934 non \u00e8 stato disputato poich\u00e9 le squadre non hanno trovato l'accordo su quale formula il torneo avrebbe dovuto avere. Le squadre che avevano acquisito il diritto di disputare quel campionato erano: , , , , , , e (dal campionato precedente) pi\u00f9 J\u0160K Spalato e (vincitori delle qualificazioni).\nQualificazioni.\n Dato che il Dr\u017eavno prvenstvo 1933-1934 non viene disputato, le promozioni e retrocessioni del Dr\u017eavno prvenstvo 1932-1933 vengono annullate e la stagione 1933-34 viene usata per le qualificazioni (disputate fra il 15 luglio ed il 23 settembre 1934) per il Dr\u017eavno prvenstvo 1934-1935.&lt;br&gt;22 squadre scelte dalla federazione vengono divise in 5 gruppi e le qualificazioni al campionato nazionale vengono decise con i seguenti criteri:&lt;br&gt;Le vincitrici dei 5 gruppi&lt;br&gt;Le seconde dei gruppi 1, 3, 4 e 5&lt;br&gt;La terza classificata del gruppo 5 va allo spareggio con la vincitrice del campionato provinciale di Zagabria.\nCampionato nazionale.\nClassifica.\nLegenda:\nNote:\nStatistiche.\nLa federazione faceva dirigere alcune partite anche da arbitri stranieri. In questa edizione ve ne sono stati anche due italiani: Rinaldo Barlassina (HA\u0160K-Gra\u0111anski 2-1 il 14.07.1935) e Raffaele Scorzoni (Concordia-Jugoslavija 2-0 il 25.08.1935)."}
{"id": "1531014", "revid": "196390", "url": "https://it.wikipedia.org/wiki?curid=1531014", "title": "Maria Luisa Mendel", "text": ""}
{"id": "1531019", "revid": "287204", "url": "https://it.wikipedia.org/wiki?curid=1531019", "title": "Stanza delle lacrime", "text": ""}
{"id": "1531022", "revid": "1602064", "url": "https://it.wikipedia.org/wiki?curid=1531022", "title": "Chanal", "text": "La citt\u00e0 di Chanal \u00e8 a capo dell'omonimo comune di Chanal, nello stato del Chiapas, Messico. Conta 6.297 abitanti secondo le stime del censimento del 2005 e le sue coordinate sono 16\u00b039'N 92\u00b015'W..&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II: ALTOS."}
{"id": "1531024", "revid": "1543377", "url": "https://it.wikipedia.org/wiki?curid=1531024", "title": "Zinder", "text": "Zinder, chiamata anche Damagaram, \u00e8 la seconda citt\u00e0 del Niger, facente parte del dipartimento di Mirriah e capoluogo della regione omonima.\n\u00c8 situata a circa 650 chilometri ad est della capitale Niamey e 170 chilometri a nord della citt\u00e0 nigeriana di Kano.\nAmministrazione.\nAmministrativamente la citt\u00e0 \u00e8 suddivisa in cinque comuni urbani:"}
{"id": "1531030", "revid": "838137", "url": "https://it.wikipedia.org/wiki?curid=1531030", "title": "Durostorum", "text": "Durostorum (oppure: \"Dorostorum\") fu una fortezza legionaria romana di epoca imperiale. Era situata lungo il fiume Danubio, nei pressi dell'odierna Silistra, citt\u00e0 dell'odierna Bulgaria.\nStoria.\nDurostorum fu fondata dai Romani attorno al 29 a.C., come importante base militare (\"castellum\") e porto fluviale, oltrech\u00e9 nodo stradale della provincia di Mesia, lungo il limes danubiano. Questa strada collegava i pi\u00f9 importanti siti militari fino al delta del Danubio, vale a dire \"Sexaginta Prista \", \"Troesmis\", \"Novae\". E proprio a \"Durostorum\" c'era un bivio per Marcianopoli e Odessos, congiungendosi quindi alla cosiddetta Via Pontica.\nDopo le guerre daciche dell'imperatore Traiano, qui fu posta la legio XI Claudia, a protezione di questo tratto di frontiera danubiana. Sotto l'imperatore Gordiano III (238-244) \"Durostorum\" fu assediata da Goti, Carpi e Sarmati. Anche sotto l'imperatore Decio (249-251), fu coinvolta in nuovo battaglie contro Goti e Carpi, che avevano attraversato il Danubio, invadendo le province di Mesia e Tracia. Nel corso di queste lotte, Decio cadde non molto distante da qui presso Abritto (nel 251).\nAnche sotto l'imperatore Aureliano (270-275) ci furono duri combattimenti attorno a \"Durostorum\" contro i Carpi. Si racconta, infatti, che nel 272 Aureliano riusc\u00ec a battere il re dei Goti, Cannabaude, ma decise di abbandonare tutti i territori a nord del Danubio, ritirandosi dalla vicina Dacia. \"Durostorum\" torn\u00f2 cos\u00ec ad essere citt\u00e0 di confine. E sempre Aureliano combatt\u00e9 contro alcuni usurpatori del tratto di \"limes\", \"Carsium-Sacidava\", che avevano distrutto \"Durostorum\".\nSotto l'imperatore Diocleziano (284-305), la citt\u00e0 fu visitata dallo stesso nell'estate del 303, e divenne capitale della nuova provincia di Scizia minore.\nNel 388 fu sede di un vescovado. Uno dei primi suoi vescovi fu Aussenzio di Dorostorum, di origini barbare, primo vescovo dei Visigoti. In precedenza furono martirizzati nella regione ben 12 cristiani, dagli inizi del IV secolo. Le reliquie di quattro di loro (Dasios, Massimo, Dada e Quintiliano) erano conservate in citt\u00e0 ancora nel V secolo. Dopo la divisione dell'impero romano, \"Durostorum\" appartenne all'Impero romano d'Oriente, poi Bizantino."}
{"id": "1531031", "revid": "104458", "url": "https://it.wikipedia.org/wiki?curid=1531031", "title": "Elisabetta Biavaschi", "text": "Biografia.\nSlalomista pura, fece parte al 2004 della nazionale femminile di sci alpino; in Coppa del Mondo ottenne il primo risultato di rilievo il 9 gennaio 1994 ad Altenmarkt-Zauchensee (26\u00aa) e in totale prese parte a 79 gare. Durante la sua carriera altern\u00f2 le presenze nel massimo circuito internazionale a quelle in Coppa Europa e in Nor-Am Cup; in Coppa Europa conquist\u00f2 l'ultimo podio il 17 febbraio 1995 a Plejsy (2\u00aa). Esord\u00ec ai Campionati mondiali a Sierra Nevada 1996, chiudendo 12\u00aa; l'anno dopo, nella rassegna iridata di Sestriere, fu invece 9\u00aa.\nAi XVIII Giochi olimpici invernali di , sua unica presenza olimpica, non concluse la prova. Il 19 marzo 2000 ottenne il suo unico podio in Coppa del Mondo (3\u00aa a Bormio), mentre ai Mondiali di Sankt Anton am Arlberg 2001, sua ultima presenza iridata, non termin\u00f2 la gara. si ritir\u00f2 alla fine della stagione 2003-2004; prese per l'ultima volta il via in Coppa del Mondo di sci alpino il 29 febbraio a Levi, senza completare la prova, e la sua ultima gara fu lo slalom speciale dei Campionati italiani 2004, disputato il 23 marzo a Chiesa in Valmalenco e chiuso dalla Biavaschi al 7\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1531040", "revid": "547992", "url": "https://it.wikipedia.org/wiki?curid=1531040", "title": "Adriana Russo", "text": "Biografia.\nFiglia del pittore napoletano Mario Russo, si segnal\u00f2 al grande pubblico gi\u00e0 dal suo esordio cinematografico nel 1976 in \"Un sussurro nel buio\" di Marcello Aliprandi, seguito da \"Brutti, sporchi e cattivi\" di Ettore Scola.\nIl successo popolare \u00e8 dovuto alla partecipazione del programma televisivo \"La sberla\" nel 1979 con Gianfranco D'Angelo, Enrico Beruschi e Gianni Magni.\nHa anche inciso due singoli, \"Capriccio\" (1981), scritto da Cristiano Malgioglio e Norina Piras, e \"Up And Down\" (1985).\n\u00c8 accreditata una sua breve relazione con il presentatore Pippo Baudo.\nNegli ultimi anni \u00e8 passata al teatro recitando anche testi di Plauto e Terenzio. In tempi recenti ha preso parte alla serie televisiva \"Furore\", diretta da Alessio Inturri e trasmessa da Canale 5 nel 2014."}
{"id": "1531045", "revid": "729019", "url": "https://it.wikipedia.org/wiki?curid=1531045", "title": "1st Airborne Division", "text": "La 1st Airborne Division (1\u00aa Divisione aviotrasportata), nota anche come Red Devils (\u00abdiavoli rossi\u00bb), \u00e8 stata una divisione dell'Esercito britannico nella seconda guerra mondiale.\nImpiegata inizialmente in azioni di \"commando\" in Francia e Norvegia, l'unit\u00e0 prese parte nel 1943 alla conquista della Sicilia ed alla campagna d'Italia per poi essere impiegata nei Paesi Bassi nel corso dell'operazione \"Market Garden\" nel corso della quale sub\u00ec perdite spaventose che, di fatto, posero termine al suo impiego attivo nel corso del conflitto.\nLa divisione era stata la prima ad utilizzare i berretti rossi, che oggi contraddistinguono in tutto il mondo le truppe paracadutiste d'\u00e9lite.\nStoria.\nLa 1\u00aa Divisione Aviotrasportata britannica \u00e8 stata creata il 31 ottobre 1941, e posta al comando del Maggior Generale Frederick Browning. Inizialmente costituita dalla 1\u00aa Brigata Aviotrasportata e dalla appena creata 1\u00aa Brigata Alianti, ma \u00e8 stata portata a livello organico di una divisione il 17 luglio 1942 con l'aggiunta della 2\u00aa Brigata Aviotrasportata.\nNel tardo 1942 la 1\u00aa Brigata Aviotrasportata fu inviata nel Nord Africa. La perdita di questa unit\u00e0 caus\u00f2 un grande vuoto nei ranghi della 1\u00aa Divisione Aviotrasportata, e la 3\u00aa Brigata Aviotrasportata prese provvisoriamente il posto della 1\u00aa Brigata. Questo organigramma fu mantenuto fino al 1\u00ba maggio 1943, quando la divisione, sotto il comando del maggior generale Gerald Hopkinson fu inviata in Nord Africa per ricongiungersi con la 1\u00aa Brigata, lasciando la 3\u00aa Brigata Aviotrasportata in Inghilterra che costitu\u00ec la base della 6\u00aa Divisione Aviotrasportata.\nPrima di Arnhem la divisione non aveva mai combattuto unita in battaglie importanti. Solamente in Sicilia la 1\u00aa Brigata Aviotrasportata e la 1\u00aa Alianti avevano combattuto, ma senza la 2\u00aa Brigata e delle unit\u00e0 di supporto della divisione, ed anche in date e localit\u00e0 separate.\nIl 9 settembre 1943 la divisione, dopo l'aggiunta della 4\u00aa Brigata, fu inviata in Italia per occupare il porto di Taranto. Il porto fu velocemente conquistato e la 2\u00aa e 4\u00aa Brigata avanzarono verso l'entroterra sostenendo degli scontri con il tedeschi in ritirata. Proprio durante quegli scontri il generale Gerald Hopkinson fu ucciso da una mitragliatrice tedesca e il comando pass\u00f2 temporaneamente al brigadier generale Eric Down, della 2\u00aa Brigata. In novembre la divisione fu richiamata in Inghilterra, e la 2\u00aa Brigata Aviotrasportata fu distaccata dalla divisione e lasciata in Italia come brigata indipendente.\nNel gennaio del 1944 il comando dell'unit\u00e0 pass\u00f2 al maggior generale Roy Urquhart.\nLa divisione fu lasciata in riserva nel D-Day a favore della 6\u00aa Divisione Aviotrasportata.\nNell'operazione Market-Garden si batt\u00e9 valorosamente perdendo l'85% dei suoi effettivi tra morti e feriti, 1200, e prigionieri, oltre 6500, due dei suoi generali di brigata, Lathbury e Hicks; ridotta a due sole brigate, venne ricostituita ma non pi\u00f9 impiegata nel corso della seconda guerra mondiale, e venne disciolta al termine."}
{"id": "1531047", "revid": "1924342", "url": "https://it.wikipedia.org/wiki?curid=1531047", "title": "Eye to the Telescope", "text": "Eye to the Telescope \u00e8 il primo album in studio della cantante scozzese KT Tunstall, pubblicato il 13 dicembre 2004 dalla Virgin Records.\nIl primo singolo \u00e8 stato \"Black Horse and the Cherry Tree\", molto trasmesso dalle radio italiane, e Hit da Top 10 nella classifica ufficiale dei singoli.\nCon oltre 4.5 milioni di copie vendute in tutto il mondo, \u00e8 il disco di maggior successo dell'artista.\nAccoglienza.\nLe recensioni di \"Eye to the Telescope\" erano per lo pi\u00f9 positive. Mark A. Price di PopMatters ha dato all'album un punteggio di 7 su 10, dicendo che mescolando influenze da artisti come Melissa Etheridge e Fiona Apple, sta aggiungendo qualche originalit\u00e0 tutta sua. Stephen Thomas Erlewine di AllMusic ha dato 3 stelle su 5, definendolo \"un esordio soddisfacente\". Su Metacritic, \"Eye to the Telescope\" ha un punteggio di 76 su 100.\nPremi e candidature.\nNel 2005 l'album venne nominato ai Mercury Prize Award come Miglior Album del Regno Unito e dell'Irlanda."}
{"id": "1531063", "revid": "712828", "url": "https://it.wikipedia.org/wiki?curid=1531063", "title": "Tom Riddle senior", "text": ""}
{"id": "1531064", "revid": "124183489", "url": "https://it.wikipedia.org/wiki?curid=1531064", "title": "1. H\u0160K Gra\u0111anski Zagreb", "text": "Il 1. Hrvatski \u0160portski Klub Gra\u0111anski Zagreb (in italiano \"Primo Club Sportivo Croato dei Cittadini\"), noto anche come Gra\u0111anski Zagabria, fu un club calcistico jugoslavo di Zagabria, fondato nel 1911.\nFu tra i promotori della diffusione del calcio in Croazia.\nDopo il 1945 il club fu sciolto e molti suoi giocatori confluirono nella , societ\u00e0 che fino al 1969 utilizz\u00f2 colori e simboli del Gra\u0111anski.\nStoria.\nGli anni d'oro.\nNel 1911, all'epoca in cui la Croazia faceva ancora parte dell'Impero austro-ungarico, il Gra\u0111anski fu fondato a Zagabria da Andrija Mutafelija ed alcuni suoi amici in risposta alle voci secondo le quali stava per essere fondata una squadra di calcio che avrebbe partecipato al campionato ungherese di calcio. Il Gra\u0111anski fu quindi fondato come societ\u00e0 polisportiva con una distinta identit\u00e0 croata, con diverse sezioni sportive tra cui quella calcio, quella di pallamano e quella di ciclismo. In un primo momento la squadra us\u00f2 come campi di gioco dei campi che si trovavano nelle vicinanze di Zagabria, come Tu\u0161kanac, Martinovka e Kanal, fino a quando non costruirono il proprio stadio nella via Kotura\u0161ka, che fu inaugurato ufficialmente nel 1924 da Stjepan Radi\u0107, un prominente politico croato.\nLa prima partita fu disputata e persa contro i rivali concittadini dell'HA\u0160K (5-1) ma nonostante ci\u00f2 la squadra divenne in breve tempo molto popolare, soprattutto tra le classi lavoratrici di Zagabria (in contrasto con l'HA\u0160K, che era una societ\u00e0 sportiva accademica affiliata all'Universit\u00e0 di Zagabria e sostenuta dai ceti pi\u00f9 abbienti). Negli anni successivi, si svilupp\u00f2 una forte rivalit\u00e0 sportiva tra le due squadre concittadine, e dopo la fondazione del campionato jugoslavo nel 1923, i pi\u00f9 grandi rivali dello Gra\u0111anski al di fuori di Zagabria divennero presto il BSK Belgrado e l'Hajduk Split. Durante gli anni venti e gli anni trenta il Gra\u0111anski divenne la squadra pi\u00f9 popolare di Zagabria vincendo cinque campionati jugoslavi (1923, 1926, 1928, 1937, 1940) e chiudendo al secondo posto nel 1925 e nel 1939.\nPartite internazionali.\nIn campo internazionale, il club disput\u00f2 alcuni vittoriosi tour all'estero - in uno di questi, nel 1923 in Spagna, il Gra\u0111anski riusc\u00ec addirittura nell'impresa di battere il e l'Athletic Bilbao. Il club spesso disputava amichevoli in Austria e Ungheria contro le pi\u00f9 forti squadre locali. Nel 1936 and\u00f2 in tour in Inghilterra dove essi cominciarono ad adottare il modulo WM grazie al quale vinsero il Dr\u017eavno prvenstvo 1936-1937. M\u00e1rton Bukovi, che aveva iniziato ad adottare questo modulo nel 1936 quando era allenatore del Gra\u0111anski, lo introdusse in Ungheria alla fine degli anni quaranta e successivamente lo modific\u00f2 trasformandolo nel celebre modulo WW che permise alla nazionale ungherese di calcio di giungere addirittura in finale dei Mondiali 1954 e che fu poi esportato in Brasile come 4-2-4.\nIl Gra\u0111anski, inoltre, disput\u00f2 anche amichevoli casalinghe con importanti squadre europee. Nel giugno 1934, il Gra\u0111anski pareggi\u00f2 0-0 con la nazionale di calcio del Brasile (che schierava in campo leggende del calcio comes Le\u00f4nidas e Waldemar), e nel maggio 1936 riuscirono persino a infliggere al Liverpool FC la sua prima sconfitta continentale a Zagabria, travolgendolo per 5-1 di fronte a un pubblico di 10.000 spettatori con August Le\u0161nik autore di una tripletta e Berry Nieuwenhuys che segn\u00f2 il gol della bandiera per i Reds.\nIl Gra\u0111anski in Europa.\nIl club disput\u00f2 la Coppa dell'Europa Centrale, la prima competizione europea per club, in tre occasioni - nel 1928, 1937 e 1940. Nel 1928 il Gra\u0111anski venne eliminato ai quarti di finale dai cecoslovacchi del Viktoria \u017di\u017ekov per un punteggio aggregato di 4-8. Nove anni dopo il Gra\u0111anski, alla sua seconda partecipazione, fu eliminato al primo turno con il punteggio aggregato di 1-6 dal Genova 1893 FBC. Nel 1940, alla sua terza partecipazione, eliminarono ai quarti di finale gli ungheresi dell'\u00dajpest FC (5-0 aggregato), per poi essere eliminati dal Rapid Bucharest in semifinale. Sia andata che ritorno terminarono a reti bianche, per cui fu necessaria una \"bella\" disputata a Subotica, terminata 1-1. Il Rapid si qualific\u00f2 in finale al sorteggio, ma la finale (contro il Ferencv\u00e1ros) non fu mai disputata a causa dello scoppio della II Guerra Mondiale.\nLa II Guerra Mondiale.\nDopo l'invasione delle potenze dell'Asse nel 1941, il Regno di Jugoslavia fu dissolto e tutte le competizioni sportive furono sospese.\nUnica eccezione fu lo stato fantoccio filonazista di Croazia, alleato dell'Asse, che organizz\u00f2 un campionato nazionale a cui partecipavano squadre importanti croate.\nQuattro campionati croati furono disputati durante la seconda guerra mondiale (1941, 1941\u201342, 1942\u201343 e 1943\u201344) ma solo la seconda e la terza edizione furono portate a termine, con il Gra\u0111anski che vinse l'edizione 1942-43.\nQuando la guerra si concluse nel 1945 il club fu costretto allo scioglimento dal nuovo governo comunista (insieme al HA\u0160K e al Concordia Zagreb) e i suoi archivi furono bruciati per punirlo per aver partecipato ad un campionato organizzato dai fascisti. La loro ultima partita disputata fu un pareggio 2\u20132 contro l'HA\u0160K il 10 aprile 1945, poco tempo prima dello scioglimento forzato di entrambi i club.\nNel giugno 1945 venne fondata la con l'intenzione di prendere il posto del vecchio club disciolto come squadra pi\u00f9 competitiva di Zagabria. Il Dinamo prese i vecchi colori sociali del Gra\u0111anski e lo stesso soprannome, e nel 1969 adott\u00f2 uno stemma che ricorda quello del Gra\u0111anski. Molti giocatori del Gra\u0111anski continuarono la loro carriera nel Dinamo (Ivan Jazbin\u0161ek, August Le\u0161nik, Zvonimir Cimerman\u010di\u0107, Milan Antolkovi\u0107) come anche il loro allenatore M\u00e1rton Bukovi. Altri dovettero trasferirsi al , fondato dopo la guerra, e alla squadra dell'esercito jugoslavo (Florijan Matekalo, Stjepan Bobek). Per questi motivi, il Dinamo \u00e8 oggi considerato il successore del Gra\u0111anski in tutto tranne il nome.\nIl club e la nazionale jugoslava.\nPoich\u00e9 Zagabria era la sede della \"Nogometni Savez Jugoslavije (federcalcio jugoslava)\" fin dalla sua fondazione nel 1919 e sia la squadra del Gra\u0111anski che la citt\u00e0 di Zagabria erano considerate grandi potenze del calcio locale (con tre club cittadini Campioni di Jugoslavia tra il 1923 e il 1940 (Concordia Zagreb e HA\u0160K Zagreb oltre al Gra\u0111anski), i giocatori del Gra\u0111anski furono spesso convocati nella nazionale di calcio della Jugoslavia, per lo pi\u00f9 per disputare il torneo olimpico, la Coppa dei Balcani e le qualificazioni ai Mondiali.\nAlla fine del 1929 la federazione si sciolse dopo disaccordi tra le branche regionali di Zagabria e di Belgrado e questo provoc\u00f2 lo spostamento della Federcalcio jugoslava a Belgrado nel maggio 1930 dove adott\u00f2 la denominazione serba di \"Fudbalski Savez Jugoslavije\". Per questo motivi, i calciatori croati boicottarono la nazionale di calcio che si era iscritta ai Mondiali del 1930 da disputarsi a luglio in Uruguay, costringendo la Yugoslavia ad inviare ai mondiali una formazione composta unicamente da atleti serbi militanti in squadre di Belgrado (come BSK Beograd, ASK Beograd e SK Jugoslavija). La nazionale riusc\u00ec a battere il Brasil 2\u20131 e la Bolivia 4\u20130 prima di essere eliminati dall'Uruguay 1\u20136 in semifinale. Da allora la Jugoslavia fall\u00ec a qualificarsi ai due mondiali successivi nel 1934 e 1938: ci\u00f2 signific\u00f2 che nessun croato disput\u00f2 i mondiali fino al 1950. A quell'epoca il Gra\u0111anski non esisteva pi\u00f9, anche se Stjepan Bobek, che aveva militato nel Gra\u0111anski 1943\u20131945 prima di trasferirsi al da poco fondato dopo la guerra, era uno dei giocatori chiave della nazionale ai mondiali 1950 e 1954 e alle Olimpiadi 1948 e 1952.\nGiocatori in nazionale.\nQuesta \u00e8 una lista dei giocatori del Gra\u0111anski che hanno disputato almeno una partita nella nazionale di calcio della Jugoslavia mentre militavano nel club tra il 1920 e il 1941. Durante la II Guerra Mondiale lo stato fantoccio fascista Stato Indipendente di Croazia schier\u00f2 la sua propria nazionale, affiliata alla FIFA, che disput\u00f2 15 amichevoli tra il 1941 e il 1944. La squadra era largamente composta da giocatori del Gra\u0111anski, e inizialmente allenata da Jozo Jakopi\u0107, direttore del Gra\u0111anski. I giocatori che hanno militato nella nazionale croata in quel periodo sono indicati con \u2020."}
{"id": "1531065", "revid": "339392", "url": "https://it.wikipedia.org/wiki?curid=1531065", "title": "Gra\u0111anski Zagabria", "text": ""}
{"id": "1531066", "revid": "1573940", "url": "https://it.wikipedia.org/wiki?curid=1531066", "title": "Gialo", "text": "Gialo o Jalo o Jalu () \u00e8 una citt\u00e0 della Libia di circa 4.000 abitanti situata nel distretto di al-Wahat, di cui \u00e8 stata capoluogo fino al 2007.\nGeografia fisica.\nLa citt\u00e0 si trova in un'oasi nel deserto libico, a circa 250\u00a0km a sud del Golfo della Sirte e a circa 580\u00a0km dall'oasi di Cufra, nel sud del paese. L'oasi \u00e8 detta Oasi di Gialo, o anche Oasi di Gialo-Augila, dal nome dell'altra cittadina che si trova a circa 30\u00a0km a nord-ovest di Gialo.\nAugila ha due siti di interesse turistico: la moschea di \u02bfAt\u012bq, con le sue insolite cupole coniche fatte da mattoni, fango e pietra calcarea, e il Mausoleo di \u02bfAl\u012b \u02bfAbd All\u0101h ibn Ab\u012b Sar\u1e25, che fu il leader della conquista islamica di queste regioni nel VII secolo.\nL'oasi di Gialo \u00e8 uno dei pochi centri di cultura berbera in Libia dove \u00e8 ancora parlata la lingua berbera.\nLe principali attivit\u00e0 economiche della zona sono l'agricoltura ed il lavoro per le aziende del settore petrolifero molto presenti nei dintorni dell'oasi.\nLe colture principali sono la coltivazione delle palme da dattero, di cui nell'oasi si trovano circa 5.000 esemplari, pomodori e cereali.\nStoria.\nDurante la seconda guerra mondiale, Gialo a causa della sua posizione e per la presenza di acqua, ebbe una notevole importanza strategica. Per questo fu al centro di diverse battaglie della Campagna del Nordafrica fra gli Alleati e le potenze dell'Asse."}
{"id": "1531067", "revid": "16758", "url": "https://it.wikipedia.org/wiki?curid=1531067", "title": "Baharat", "text": "Il Baharat (; cio\u00e8 \"spezie\") \u00e8 una miscela di spezie finemente tritate usata nella cucina libanese, siriana, giordana, palestinese, israeliana e genericamente mediorientale. \nUso culinario.\n\u00c8 utilizzata per aromatizzare piatti di carne (agnello, montone, manzo, pollo), pesce o nelle zuppe.\nComposizione.\nCome ogni miscela di spezie ha moltissime varianti etniche o familiari; \u00e8 per\u00f2 possibile individuare alcune miscele tradizionali a diffusione locale:"}
{"id": "1531074", "revid": "224230", "url": "https://it.wikipedia.org/wiki?curid=1531074", "title": "Aleksandr Berkman", "text": "Di origine ebraica, fu un pensatore e attivista anarchico. Emigrato giovane negli Stati Uniti, il 23 luglio 1892 effettu\u00f2 un attentato contro Henry Clay Frick, industriale, ferendolo con due colpi di pistola e alcune pugnalate alle gambe. Fu condannato, scont\u00f2 la pena, continu\u00f2 l'attivit\u00e0 anarchica.\nSuccessivamente fu rimpatriato in Russia e sostenne inizialmente la rivoluzione bolscevica. Dopo la rivolta di Kron\u0161tadt, deluso, pass\u00f2 in Germania e pi\u00f9 tardi in Francia. Malato, decise di suicidarsi sparandosi un colpo di pistola, e mor\u00ec dopo alcune ore. Fu amico e amante di Emma Goldman, che conobbe in giovane et\u00e0 e la quale lo assistette negli ultimi istanti."}
{"id": "1531084", "revid": "27723", "url": "https://it.wikipedia.org/wiki?curid=1531084", "title": "Decadimento \u03b2+", "text": ""}
{"id": "1531086", "revid": "27723", "url": "https://it.wikipedia.org/wiki?curid=1531086", "title": "Decadimento \u03b2", "text": ""}
{"id": "1531096", "revid": "125413456", "url": "https://it.wikipedia.org/wiki?curid=1531096", "title": "Marion Ross", "text": "Biografia e carriera.\nMarion Ross \u00e8 universalmente conosciuta per aver interpretato il personaggio di Marion Cunningham nel longevo telefilm \"Happy Days\" dal 1974 al 1984. Lei, Henry Winkler e Tom Bosley sono gli unici attori del cast ad aver preso parte a tutti i 255 episodi della serie. Il ruolo di Marion, oltre a darle la fama, le porta molte soddisfazioni, come le due candidature al Premio Emmy come miglior attrice.\nDebutta al cinema nel 1953 con il film \"Eternamente femmina\" per poi partecipare a diversi film sempre in ruoli secondari. Dello stesso anno il debutto in televisione. Prima di \"Happy Days\" interpreta ruoli in numerose serie tv come \"Perry Mason\" (1959), \"Missione Impossibile\" (1971) e \"Le strade di San Francisco\" (1976), oltre a piccoli ruoli in film come \"Operazione sottoveste\" (1959) con Cary Grant e Tony Curtis, per la regia di Blake Edwards.\nDurante le riprese di \"Happy Days\", il collega Ron Howard, all'epoca anche debuttante regista, la sceglie tra i protagonisti del film \"Attenti a quella pazza Rolls Royce\" (1977), che egli interpreta e dirige. Conclusa la serie nel 1984, la Ross continua l'attivit\u00e0 di attrice con successo facendosi apprezzare in serie come \"Love Boat\" (1978-1987), e soprattutto \"Oltre il ponte\", telefilm che la vede protagonista dal 1991 al 1993 nella parte di Sophie Beger. L'eccellente interpretazione le fa guadagnare altre due candidature agli Emmy.\nInterpreta ruoli al cinema, facendosi apprezzare da pubblico e critica in \"Conflitti del cuore\" (1996), che le vale la candidatura al Golden Globe quale miglior attrice. Seguono titoli come \"Il terzo gemello\" (1997), \"Il mistero del lago\" (1998) e molti altri. Al cinema alterna ruoli da \"guest star\" in tv, e l'interpretazione di Sergio in \"Il tocco di un angelo\" (1998) le fa ricevere la sua quinta ed ultima candidatura agli Emmy.\nNegli anni 2000 interpreta \"Una mamma per amica\" (2001-2005 - Curiosit\u00e0: Pur avendo interpretato la bisnonna di Lorelai e Rory, nell'episodio 4x16, dove la bisnonna muore, Marion interpreta anche il ruolo della \"cugina Marilyn\"), \"I Griffin\" (2005) e film come \"I sentieri dell'anima\" (2006). Nel 2008 interpreta la zia Lucille nella film parodia su Spiderman, dal titolo \"Superhero - Il pi\u00f9 dotato fra i supereroi\", insieme a Leslie Nielsen.\nIl 2010 \u00e8 un anno ricco di offerte per l'attrice, recita nei telefilm \"Grey's Anatomy\", \"Brothers &amp; Sisters\" e in due film animati dedicati a \"Scooby-Doo.\"\nPremi.\nGolden Globe.\nNomination:\nEmmy Awards.\nNomination:"}
{"id": "1531105", "revid": "201640", "url": "https://it.wikipedia.org/wiki?curid=1531105", "title": "Funzione di controllo", "text": "La funzione di controllo \u00e8 una delle funzioni affidate, dalla carta costituzionale, al Parlamento italiano.\nOltre alla funzione legislativa e alla funzione di indirizzo, il parlamento \u00e8 tenuto anche a una funzione di controllo nei confronti dell'operato del governo: tale funzione \u00e8 concretizzata attraverso gli strumenti dell'interrogazione, dell'interpellanze e delle mozioni.\nInterrogazione.\nLe interrogazioni sono dei quesiti, su una determinata questione, che vengono presentati, in forma scritta, al potere esecutivo o ad un suo ministro. La risposta verr\u00e0 fornita oralmente durante una seduta parlamentare, prevista ad hoc, denominata \"question time\".\nInterpellanze.\nIn questo caso il quesito \u00e8 presentato da un membro del parlamento nei confronti del governo per avere informazioni, in genere in modo pi\u00f9 dettagliato rispetto all'interrogazione, in relazione ad un atto del Governo o per conoscere l'orientamento politico su un fatto.\nMozioni.\nTale atto pu\u00f2 essere adottato o dal presidente di un gruppo parlamentare o da un minimo di dieci deputati oppure da otto senatori ed \u00e8 finalizzato a creare un dibattito attorno ad una questione. Pu\u00f2 terminare con l'adozione di una risoluzione: questa \u00e8 un atto parlamentare che vincola il governo ad adottare una precisa linea politica.\nTra le mozioni maggiormente rilevanti vi sono le mozioni di sfiducia e di fiducia.\nInchieste.\nIl parlamento pu\u00f2 creare delle commissioni d'inchiesta al fine di appurare determinate questioni e verificare se vi siano responsabilit\u00e0.\nFunzione di controllo nella manovra di bilancio.\nTra queste ritroviamo la funzione di controllo nella manovra di bilancio, attraverso la legge di approvazione di bilancio.\nLa manovra di bilancio si ricostruisce principalmente in 4 parti:\nQuesto documento verr\u00e0 esaminato dalle commissioni competenti della materia riunite entro un mese.\nL'iter per la creazione del bilancio \u00e8:\nAl parlamento inoltre viene riportato un rendiconto annuale, nonch\u00e9 un bilancio successivo in cui vengono elencate tutte le spese e le entrate dello stato.\nSempre nell'art 81 ritroviamo che nel caso la legge non venisse approvata entro 31/12 c'\u00e8 la possibilit\u00e0 di applicare un bilancio provvisorio ma solo per i 4 mesi successivi al 31/12, questo accade quando l'intervento del governo potrebbe provocare gravi scompensi al paese, oppure quando la maggioranza parlamentare che ha dato la fiducia viene meno."}
{"id": "1531115", "revid": "767487", "url": "https://it.wikipedia.org/wiki?curid=1531115", "title": "Home and Abroad", "text": "Home and Abroad \u00e8 un album live del gruppo degli Style Council.\nTracce.\nI brani numero 1 e 7 non compaiono nella versione su vinile."}
{"id": "1531116", "revid": "107003834", "url": "https://it.wikipedia.org/wiki?curid=1531116", "title": "Burn-Up Scramble", "text": " \u00e8 un anime composto da 12 episodi diretto da Hiroki Hayashi uscito nel 2004. Esso \u00e8 la quarta e ultima parte della serie \"Burn-Up\" uscita nella prima met\u00e0 degli anni 1990.\nTrama.\nCome in \"Burn-Up W\" e \"Burn-Up Excess\", la serie ha come protagonista una giovane ufficiale di polizia esperta in arti marziali Rio Kinezono, costantemente sommersa dai debiti, che entrata a far parte di un gruppo di mercenari chiamati \"team warriors\" dovr\u00e0 dare dimostrazione delle sue abilit\u00e0 nelle diverse missioni a lei assegnate."}
{"id": "1531123", "revid": "76963", "url": "https://it.wikipedia.org/wiki?curid=1531123", "title": "Erin Moran", "text": "Biografia e carriera.\nFiglia di Edward Moran e di Sharon Layne, era la quinta di sei fratelli. Il suo primo ruolo fu in uno spot pubblicitario. Interpret\u00f2 la sorella minore di Richie Cunningham - Joanie, detta \"sottiletta\" nella versione italiana - nel telefilm \"Happy Days\" (1974-1984), ruolo che le diede fama in tutto il mondo. Insieme a Henry Winkler, Marion Ross, Tom Bosley e Anson Williams \u00e8 l'unica ad aver sempre fatto parte del cast dalla prima all'ultima stagione della serie. Nel biennio 1982-1983 ha interpretato lo stesso personaggio nel relativo spin-off \"Jenny e Chachi\", insieme a Scott Baio (gi\u00e0 suo partner in \"Happy Days\"): grazie a questo ruolo, ha vinto lo Young Artist Award nel 1983 come miglior giovane attrice. \nTuttavia aveva gi\u00e0 interpretato un ruolo importante anche nella serie televisiva \"Daktari\" (1968-1969), nonch\u00e9 - in qualit\u00e0 di caratterista - nei film \"Uffa pap\u00e0 quanto rompi!\" (1968) di Jerry Paris (futuro regista di \"Happy Days\") e \"L'uomo caffelatte\" (1970) di Melvin Van Peebles. Negli ultimi anni l'attrice ha continuato ad apparire sempre pi\u00f9 sporadicamente in qualche lavoro cinematografico e televisivo, oltre ad essere ospite di programmi come l'italiano \"I migliori anni\" nel 2010.\nVita privata.\nNel 1987 spos\u00f2 Rocky Ferguson, da cui divorzi\u00f2 nel 1993, anno in cui spos\u00f2 Steven Fleischmann. Trovandosi in condizioni di grave indigenza, dal 2012 ha vissuto nella roulotte della suocera all'interno di un camping di New Salisbury, nello stato dell'Indiana, prima di essere sfrattata insieme al marito.\nL'attrice \u00e8 morta il 22 aprile 2017 a Corydon, in Indiana, a 56 anni per un cancro alla gola; il corpo \u00e8 stato ritrovato nella Contea di Harrison dai soccorritori chiamati dal marito."}
