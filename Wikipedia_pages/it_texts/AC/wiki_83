{"id": "133018", "revid": "15756", "url": "https://it.wikipedia.org/wiki?curid=133018", "title": "Sigfrido", "text": "Sigfrido (conosciuto anche come Sigurd, in norreno Sigur\u00f0r, in tedesco Siegfried) \u00e8 un eroe epico della mitologia norrena e germanica. Le sue gesta sono raccontate in numerose opere, in particolare nella \"Saga dei V\u00f6lsungar\" norrena e nel poema epico medievale tedesco \"Nibelungenlied\" (in italiano \"Il canto dei Nibelunghi\"), entrambi scritti nel XIII secolo. Da questi racconti sono state tratte note opere moderne come \"L'anello del Nibelungo\" di Richard Wagner.\nLe due tradizioni.\nPur derivando da una tradizione comune, le vicende del Siegfried della tradizione germanica differiscono in diversi punti da quelle del Sigur\u00f0r della tradizione norrena. La principale fonte da cui ci \u00e8 nota la figura di Sigfrido come tramandata nel mondo germanico \u00e8 il \"Nibelungenlied\", mentre le pi\u00f9 importanti fonti norrene sono lo \"Sk\u00e1ldskaparm\u00e1l\" (parte dell\"Edda in prosa\" di Snorri Sturluson) e la \"Saga dei V\u00f6lsungar\", oltre a numerosi canti dell\"Edda poetica\": in particolare il \"Reginsm\u00e1l\", il \"F\u00e1fnism\u00e1l\", il \"Sigrdr\u00edfum\u00e1l\" e il \"Sigur\u00f0arkvi\u00f0a in Skamma\". \"L'anello del Nibelungo\" di Wagner si ispira alla tradizione norrena piuttosto che a quella germanica, pur utilizzando il nome Siegfried.\nLa vicenda comune.\nIn entrambe le tradizioni il giovane Sigfrido, coinvolto nella lotta fra due fratelli per il possesso del tesoro dei Nibelunghi, uccide un drago. In tal modo ottiene particolari poteri soprannaturali e diviene padrone del tesoro. Tempo dopo giunge nella terra dei Burgundi, aiuta il re Gunther a conquistare Brunilde ingannandola e sposa Crimilde, sorella di Gunther.\nDurante una disputa fra Brunilde e Crimilde, quest'ultima deride l'altra mostrando la prova che \u00e8 stata in realt\u00e0 conquistata da Sigfrido e non da Gunther. Oltraggiata Brunilde chiede a Gunther di uccidere Sigfrido. Gunther commissiona cos\u00ec l'omicidio a un uomo della sua corte.\nGunther e il popolo dei Burgundi vengono in seguito sterminati dagli Unni di re Attila, il secondo marito di Crimilde. L'oro dei Nibelunghi viene gettato dai Burgundi sul fondo del fiume Reno per evitare che Attila e Crimilde ne entrino in possesso, e scompare cos\u00ec per sempre.\nLe differenza.\nNella tradizione norrena Brunilde si uccide subito dopo la morte di Sigfrido ed \u00e8 Attila (qui fratello di Brunilde) a vendicare Sigfrido uccidendo i due mandanti dell'omicidio (fratelli di Crimilde). Crimilde vendica poi a sua volta la morte dei suoi due fratelli uccidendo i due figli avuti da Attila e dandoglieli in pasto a sua insaputa, per poi appiccare fuoco alla sala e uccidere tutti i presenti.\nNella tradizione germanica, invece, Brunilde sopravvive, mentre a vendicare Sigfrido \u00e8 Crimilde, che, all'insaputa del suo nuovo marito Attila, pianifica la morte dei responsabili dell'omicidio e di tutti i guerrieri burgundi, finendo per\u00f2 per causare anche la morte dei guerrieri di Attila e per essere uccisa da Ildebrando.\nUn'altra differenza fra le due tradizioni sta nel rapporto fra Sigfrido e Brunilde: nella tradizione germanica si incontrano per la prima volta quando Sigfrido giunge nel suo regno per aiutare Gunther a conquistarla (bench\u00e9 si sottintenda forse una precedente conoscenza), mentre nella tradizione norrena si incontrano prima che Sigfrido vada nella terra dei Burgundi, e, secondo alcune versioni, si sarebbero innamorati in questa occasione, ma Sigfrido l'avrebbe poi dimenticata a causa di una pozione preparata dalla madre di Crimilde allo scopo di farlo sposare con la figlia.\nNella tradizione norrena il tesoro dei Nibelunghi include l'anello Andvaranautr, sul quale pende una maledizione scagliata dal nano che l'aveva creato. Sigfrido mette questo anello al dito di Brunilde quando la conosce, poi, senza riconoscerlo, glielo toglie quando la conquista per conto di Gunther, e lo regala a Crimilde, che lo mostra a Brunilde per dimostrarle che suo marito l'ha conquistata, scatenando cos\u00ec la furia della donna e i massacri che ne conseguono.\nNella tradizione germanica, invece, non si parla di quest'anello, mentre Sigfrido fa uso del cappuccio magico ottenuto sconfiggendo un nano, cappuccio che lo rende invisibile.\nI personaggi.\nI personaggi sono noti con nomi diversi nelle due tradizioni, e talvolta vi sono differenze anche nel ruolo che svolgono nella storia.\nLa tradizione norrena.\nLe imprese giovanili.\nSigur\u00f0r (Sigurd) \u00e8 il figlio postumo del re Sigmundr, cresciuto presso la corte del re danese Hj\u00e1lprekr, padre di \u00c1lfr, il secondo marito di Hj\u00f6rd\u00eds, madre dell'eroe. Il fanciullo \u00e8 affidato alle cure del fabbro (descritto talvolta come un nano) Reginn, che ama molto il ragazzo ma che, al contempo, spera di sfruttarlo per riguadagnarsi il tesoro sottrattogli dal fratello F\u00e1fnir. Mettendo in dubbio l'affetto di Hj\u00e1lprekr e \u00c1lfr verso Sigurd, Reginn spinge il figlioccio a chiedere in dono al re un cavallo. Hj\u00e1lprekr si mostra disposto ad esaudire il desiderio del nipote mettendogli a disposizione la mandria intera e Sigurd, consigliato da un vecchio uomo privo di un occhio (il dio \u00d3\u00f0inn), sceglie il cavallo Grani, discendente del cavallo di \u00d3\u00f0inn stesso, Sleipnir.\nCon la sua nuova cavalcatura Sigurd decide di recarsi a far visita allo zio materno Gr\u00edpir, re e indovino, che riceve con piacere il nipote e gli predice il futuro.\nTornato in Danimarca, Reginn esorta il ragazzo a conquistarsi un tesoro uccidendo un drago. Incuriosito dalla proposta del suo tutore, Sigurd chiede a Reginn il motivo della richiesta e Reginn racconta di come suo fratello F\u00e1fnir, dopo aver ucciso il padre, si era impossessato dell'oro maledetto che era stato offerto alla famiglia come riscatto per la morte del fratello Otr. F\u00e1fnir, per meglio proteggere il tesoro, si era poi trasformato in drago. Reginn voleva quindi vendicare il padre e si diceva disposto a cedere tutto l'oro a Sigurd qualora lo avesse aiutato. Sigurd promette dunque al fabbro di esaudire la richiesta, ma pretende prima che questi forgi per lui una spada degna dell'impresa: per due volte le spade di Reginn, provate da Sigurd contro l'incudine, si rompono. Il giovane principe chiede dunque alla madre i frammenti di Gramr, la spada di Sigmundr che si era infranta, e li porta al tutore che ne forgia una spada di tal robustezza che taglia a met\u00e0 l'incudine.\nPrima di guadagnare ricchezza con l'uccisione di F\u00e1fnir, Sigurd ritiene sia opportuno vendicare il padre Sigmundr, ucciso da Lyngvi figlio di Hundingr. Allestite le navi che Hj\u00e1lprekr prontamente gli fornisce, il giovane eroe si mette in mare e, consigliato nuovamente da \u00d3\u00f0inn (anche questa volta nelle spoglie di un vecchio viandante), sconfigge il nemico e ritorna vittorioso in patria.\nReginn chiede al figlioccio di adempiere finalmente alla promessa: Sigurd e il fabbro partono a cavallo verso Gnitahei\u00f0r, il luogo dove il drago dimora. Trovate le tracce che F\u00e1fnir lascia ogni giorno per recarsi a bere al fiume, Reginn dice al giovane di scavare una fossa e di nascondersi all'interno, per colpire il ventre del mostro quando vi fosse passato sopra. Ancora una volta per\u00f2 \u00e8 \u00d3\u00f0inn a consigliare Sigurd per il meglio, dicendogli di scavare pi\u00f9 di una buca, per far scolare il sangue del drago, nel quale, altrimenti, il giovane sarebbe potuto annegare. Il ragazzo segue le istruzioni del vecchio viandante e, quando F\u00e1fnir esce dalla grotta per recarsi all'acqua, colpisce il drago al cuore e lo uccide. Fafnir, prima di morire, suggerisce al proprio assassino di non prendere il tesoro da lui custodito perch\u00e9 maledetto, ma Sigurd non gli d\u00e0 ascolto.\nReginn, che era rimasto nascosto fino ad allora, chiede al figlioccio un ultimo favore: cucinare per lui il cuore del fratello morto. Sigurd acconsente alla richiesta e, acceso un gran fuoco, arrostisce il cuore del drago. Volendo provare la cottura della carne tocca il cuore con un dito e, scottatosi, mette il dito in bocca: non appena il sangue ribollente del drago gli sfiora la lingua il giovane eroe inizia a comprendere il linguaggio degli uccelli, che lo mettono in guardia sulle intenzioni di Reginn, che vuole ucciderlo e prendere per s\u00e9 il tesoro. Senza esitazione Sigurd uccide il fabbro e, recatosi nella caverna di F\u00e1fnir, riempie d'oro due casse, le carica su Grani e si allontana al galoppo. Egli porta con s\u00e9 anche l'oggetto pi\u00f9 prezioso del tesoro del drago, l'anello Andvaranautr, su cui grava la maledizione del nano Andvari.\nIn seguito all'uccisione di F\u00e1fnir, Sigurd guadagna il nome di \"F\u00e1fnisbani\" (it. \"Uccisore di F\u00e1fnir\").\nL'incontro con Brunilde.\nSigurd intende dagli uccelli che in Hindarfj\u00f6ll dimora la valchiria Brynhildr (Brunilde) e cavalca fino al luogo indicatogli. Qui scorge, sulla vetta del monte, un bagliore di fuochi e, raggiunta la cima, scopre una fortezza di scudi circondata da fiamme: egli attraversa il fuoco e trova un guerriero con indosso l'armatura che dorme. Sfilato l'elmo, scopre che si tratta di una ragazza, il cui corpo era stretto da una cotta di maglia assai aderente. Sigurd trancia l'armatura con la spada Gramr e la fanciulla si sveglia. Ella dice di chiamarsi Brynhildr (ma nel canto eddico Sigrdr\u00edfum\u00e1l si chiama Sigrdr\u00edfa), di essere una valchiria e di essere stata condannata da \u00d3\u00f0inn a quel sonno innaturale, poich\u00e9 gli aveva disobbedito. Brynhildr rivela al giovane eroe i segreti delle rune e infine i due si giurano eterno amore. Secondo la Ragnars saga lo\u00f0br\u00f3kar (Saga di Ragnarr Lo\u00f0br\u00f3k) in tale circostanza Brynhildr concepisce una bambina, Aslaug. Sigurd, prima di ripartire, dona all'amata l'anello Andvaranautr.\nSigurd riparte e giunge ospite presso Heimir, marito di Bekkhildr, sorella di Brynhildr e tutore di Brynhildr stessa. Durante la permanenza presso Heimir ha occasione di incontrare ancora Brynhildr: i due si scambiano nuovamente promesse d'amore e la valchiria mette in guardia l'amato dai sortilegi di Grimhildr, che potrebbero indurlo ad amare un'altra donna. Sigurd infine riparte in cerca di avventure.\nAlla corte dei Gj\u00fakungar.\nDopo l'incontro con Brynhildr, Sigurd giunge alla corte dei Gj\u00fakungar (figli di Gj\u00faki), detti anche Nifl\u00fangar (Nibelunghi). Qui scambia giuramenti di fratellanza con i due principi, Gunnarr e H\u00f6gni.\nI figli di Gand\u00e1lfr, inviati da Sigurd Hringr, dichiarano guerra ai Nifl\u00fangar e Sigurd F\u00e1fnisbani offre il proprio sostegno ai suoi ospiti: durante la battaglia egli affronta il gigante Starka\u00f0r, alleato dei figli di Gand\u00e1lfr, che di fronte all'eroe fugge riportando orribili ferite. Grazie a questo, i Gj\u00fakungar ottengono la vittoria.\nGrimhildr, moglie del re Gj\u00faki e madre dei due principi, ritenendo un vantaggio considerevole la possibilit\u00e0 di imparentarsi con Sigurd, prepara una bevanda magica e la offre al giovane eroe: bevendola, Sigurd si dimentica all'istante di Brynhildr e si innamora di Gu\u00f0r\u00fan Gj\u00fakad\u00f3ttir (figlia di Gj\u00faki), sorella di Gunnarr e H\u00f6gni. Gj\u00faki, spinto dalla moglie, offre allora in sposa a Sigurd la figlia e l'eroe accetta di buon grado.\nIn seguito Grimhildr consiglia a Gunnarr di sposare Brynhildr e il principe chiede l'aiuto di Sigurd. Brynhildr aveva infatti giurato di sposare solo chi avesse oltrepassato il cerchio di fiamme che avvolgeva il suo castello in Hindarfj\u00f6ll. Gunnarr chiede a Bu\u00f0li, padre di Brynhildr, e a Heimir, il tutore della stessa, la mano della fanciulla; essi gli rispondono che avrebbe scelto lei come marito colui che avesse superato la prova.\nGunnarr allora sprona il suo cavallo, Goti, attraverso le fiamme, ma esso si tira indietro. Non potendo montare Grani, che non permetteva a nessuno di cavalcarlo fatta eccezione per Sigurd, Gunnarr si scambia di aspetto con Sigurd, grazie alla magia di Grimhildr, e Sigurd, col sembiante di Gunnarr, cavalca attraverso le fiamme. Quella sera egli pone nel letto tra s\u00e9 e Brynhildr la propria spada, la cui lama \u00e8 temprata con il veleno, affinch\u00e9 la fanciulla non si unisca a lui. La mattina egli sottrae a Brynhildr Andvaranautr e lo sostituisce con un altro anello. In seguito Gunnarr e Sigurd riprendono ognuno il proprio aspetto, e Gunnarr sposa Brynhildr.\nIl litigio tra le regine.\nUn giorno Brynhildr e Gu\u00f0r\u00fan si recano al fiume per fare il bagno, ma Brynhildr si rifiuta di bagnarsi nell'acqua in cui si lavava la cognata: ella infatti sostiene di avere un marito pi\u00f9 valoroso di quello di Gu\u00f0r\u00fan e dunque di essere a lei superiore di rango. Gu\u00f0r\u00fan, indignata, accusa Brynhildr di essere soltanto una concubina di Sigurd e dice che quest'ultimo, non Gunnarr, aveva superato la fiamma del suo castello, quindi le mostra l'anello Andvaranautr come prova.\nBrynhildr, in cuor suo ancora innamorata di Sigurd, si allontana piangendo e si rinchiude nelle proprie stanze, dove rifiuta di mangiare e di parlare con chiunque. Sigurd prova a consolarla, rivelandole del filtro di Grimhildr che gli aveva fatto dimenticare di lei (almeno fino al matrimonio) e le offre come riscatto l'oro del drago e addirittura di lasciare Gu\u00f0r\u00fan in suo favore. Brynhildr rifiuta, dicendo di desiderare solo la sua morte.\nLa morte.\nBrynhildr chiede a Gunnarr di uccidere Sigurd, minacciando altrimenti di lasciarlo. Gunnarr, che preferisce perdere la vita piuttosto che la moglie, si consulta col fratello H\u00f6gni, che lo avverte riguardo ai rischi della perdita di Sigurd, valente sostegno per il governo del regno. Gunnarr si dice disposto a tutto pur di accontentare Brynhildr. Tuttavia i due fratelli hanno giurato fratellanza con Sigurd e non possono fargli del male, cos\u00ec essi incitano il loro fratellastro Guthormr a compiere l'impresa e gli danno da mangiare una pozione fatta con carne di serpe, di lupo e di corvo perch\u00e9 gli dia coraggio.\nGuthormr entra nella camera di Sigurd per tre volte: le prime due lo trova sveglio e, intimorito dal suo sguardo, esce, ma la terza Sigurd sta dormendo ed egli lo colpisce al cuore. Sigurd prima di morire scaglia la spada Gramr conto il suo assassino e lo taglia a met\u00e0. Gu\u00f0r\u00fan allora si sveglia nella pozza di sangue del marito morto. Gunnarr e H\u00f6gni uccidono anche il figlio di Sigurd, Sigmundr.\nIl racconto della morte \u00e8 diverso nelle opere \"Brot af Sigur\u00f0arkvi\u00f0u\" e \"Gu\u00f0r\u00fanarkvi\u00f0a \u00d6nnur\", entrambe parti dell\"'Edda poetica\". Qui Guthormr uccide Sigurd nella foresta, vicino al fiume Reno. Grani allora fa ritorno al palazzo senza il suo padrone e Gu\u00f0r\u00fan vedendolo teme per il marito: chiede dunque ai fratelli perch\u00e9 cavalchino per primi senza Sigurd ed essi le dicono che Sigurd \u00e8 morto. Gu\u00f0r\u00fan, nello sconforto, vaga nella foresta per un po' di tempo. Infine arriva alla dimora di H\u00e1lfr, dove rimane per tre anni e mezzo in compagnia di \u00de\u00f3ra.\nLa tradizione germanica.\nLe imprese giovanili.\nNel Nibelungenlied Sigfrido \u00e8 il figlio di Siegmund ed erede al trono del Niederland. Si trovano solo due brevi riferimenti alle imprese giovanili di Sigfrido. Nel primo (strofe 90-100) Hagen racconta a Gunther che il giovane eroe Sigfrido aveva ucciso un drago e si era bagnato nel sangue di questo, rendendo la sua pelle impenetrabile a qualsiasi arma; coinvolto inoltre in una disputa tra i fratelli Schilbung e Nibelung per la divisione del tesoro paterno, non aveva potuto giudicare, ed essi, adirati, gli avevano aizzato contro l'esercito dei Nibelunghi: uccisi i due principi e sbaragliato l'esercito dei nemici, Siegfried si era impossessato di tutto l'oro ponendo il nano Alberich come guardiano del tesoro stesso.\nNel secondo passo (strofe 899-902) Crimilde, moglie di Sigfrido, racconta che quando questi si era immerso nel sangue del drago una foglia di tiglio gli era caduta tra le spalle impedendo che quel punto si bagnasse e divenisse impenetrabile come il resto del corpo dell'eroe.\nA Worms.\nIl racconto del Nibelungenlied inizia con un giovane Sigfrido che decide di partire per la corte di Gunther, re dei Burgundi, con l'intenzione di chiedere in sposa la sorella di questi, Crimilde. Giunto a Worms, capitale del regno burgundo, egli viene accolto con onore da Gunther e dai suoi fratelli, Gernot e Giselher.\nDopo poco tempo che egli si trovava presso il re, i due principi sassoni L\u00fcdeger e L\u00fcdegast dichiarano guerra ai Burgundi e Sigfrido si offre volontario per guidare l'esercito: conducendo una campagna vittoriosa egli riesce a far prigionieri entrambi i principi nemici e ritorna vincitore a Worms. Nei festeggiamenti per la vittoria Sigfrido ha finalmente occasione di incontrare Crimilde, che si innamora di lui.\nPer ottenere la mano della principessa, Sigfrido accetta di aiutare Gunther a conquistare Brunilde, grande guerriera e regina di Islanda. I due eroi si imbarcano insieme ad Hagen, consigliere di Gunther, e a Dankwart, fratello di Hagen, e salpano verso nord. Giunti in Islanda, scoprono che Brunilde sfida tutti i suoi pretendenti a duello e che nessuno finora \u00e8 mai riuscito a vincerla. Gunther, assai preoccupato, chiede l'aiuto di Sigfrido che, grazie al cappuccio magico del nano Alberich, si rende invisibile e aiuta il re a ottenere la vittoria.\nBrunilde \u00e8 costretta ad acconsentire al matrimonio con Gunther e torna con lui a Worms. Qui vengono celebrate le nozze tra Gunther e Brunilde e tra Sigfrido e Crimilde.\nLa prima notte di nozze tuttavia Brunilde si rifiuta di giacere con Gunther e, grazie alla sua forza smisurata, lo lega lasciandolo appeso al muro fino al mattino. Gunther, assai preoccupato, chiede nuovamente l'aiuto di Sigfrido, che, indossato ancora il cappuccio che rende invisibile, si sostituisce al re e lotta con la fanciulla, immobilizzandola perch\u00e9 Gunther possa godere di lei. Prima di uscire dalla camera Sigfrido sottrae alla fanciulla un anello e una cintura, facendo dono dei due oggetti a Crimilde.\nIn seguito Sigfrido fa ritorno con la propria sposa a Xanten, sua citt\u00e0 natale, e qui riceve dal padre Sigmund il titolo regale.\nLa morte.\nDopo dieci anni a Xanten, Sigfrido e Crimilde tornano a Worms per far visita a Gunther.\nBrunilde e Crimilde litigano su chi fra i loro due mariti sia pi\u00f9 potente e valoroso. Brunilde crede ancora che Sigfrido sia un vassallo di suo marito e Crimilde finisce per deridere Brunilde per essere stata trattata come concubina da suo marito Sigfrido, che avrebbe sostenuto di averle preso la verginit\u00e0. Le mostra come prove la cintura e l'anello d'oro, facendola adirare al punto da pretendere che i re e i loro vassalli uccidano Sigfrido che l'avrebbe calunniata. Bench\u00e9 Sigfrido assicuri di non aver mai pronunciato quella calunnia, il re Gunther decide che deve morire, seguendo il consiglio del vassallo Hagen che reputa che i guerrieri nibelunghi e il tesoro lo rendano troppo potente.\nTuttavia \u00e8 risaputo che Sigfrido \u00e8 invulnerabile ai colpi delle armi. Hagen, per scoprire se Sigfrido ha un punto debole, sparge la voce di un imminente attacco dei Sassoni, quindi si reca da Crimilde per chiederle se il marito abbia un punto vulnerabile che egli possa proteggere durante la battaglia. Crimilde rivela che c'\u00e8 punto in mezzo alle spalle di Sigfrido che il sangue del drago non ha bagnato. Hagen fa quindi credere a tutti che si sia giunti ad un accordo coi Sassoni e organizza una battuta di caccia. Quando Sigfrido, assetato, si spoglia delle armi per bere a una fonte, Hagen lo colpisce in mezzo alle spalle uccidendolo.\nLa seconda parte del Nibelungenlied racconta poi di come Crimilde viene privata da Hagen del tesoro dei Nibelunghi, che finisce sepolto nel Reno, e di come lei viene data in sposa al re unno Attila, della potenza del quale si avvarr\u00e0 per attirare in trappola nel regno degli Unni i suoi fratelli burgundi e i loro guerrieri e sterminarli tutti, causando per\u00f2 anche il massacro dei guerrieri unni, nonch\u00e9 la sua stessa morte per mano di Ildebrando.\nAltre opere.\nAltre opere che si rifanno alla tradizione germanica approfondiscono alcuni temi del Nibelungenlied e narrano altre avventure di Sigfrido, approfondendo ad esempio gli anni precedenti l'arrivo a Worms. Fra questi il poema \"Der H\u00fcrnen Seyfrid\" (Seyfrid pelle-di-corno), del XIII secolo, e la \u00dei\u00f0reks saga af Bern (Saga di Teodorico da Verona), saga norvegese del XIII secolo che riscrive in norreno le leggende germaniche. Le vicende raccontate in queste opere si discostano in pi\u00f9 parti dal racconto del Nibelungenlied.\nDer H\u00fcrnen Seyfrid.\nSeyfrid (Sigfrido), figlio di Siegmund, re del Niederland, \u00e8 un giovane irruente e indisciplinato che desidera sopra ogni cosa andare in cerca di avventure. Lasciata la casa paterna, Seyfrid giunge ad un villaggio, dove decide di mettersi al servizio di un mastro fabbro; dopo aver distrutto l'incudine a causa della sua incontrollata forza, il ragazzo viene spedito dal fabbro a far carbone nel bosco, nei pressi di un tiglio frequentato abitualmente da un drago. Imbattutosi nel drago, Seyfrid uccide il mostro e incendia la foresta vicina, infestata anch'essa da serpenti e dragoni: il fuoco scioglie le corna e le squame dei rettili che diventano una poltiglia fluida. Il giovane tocca la sostanza viscosa e, scoperto che essa pu\u00f2 rendere il suo dito duro come il corno, se ne cosparge completamente, diventando cos\u00ec invulnerabile alle lame (tranne che in un punto dietro la schiena).\nIl racconto prosegue con un'avventura che non trova riscontri in nessun'altra opera: un drago rapisce la principessa Crimilde. Seyfrid, durante una battuta di caccia, si imbatte nel nano, Eugleyne, figlio di Nybling, che gli rivela dove la principessa sia tenuta prigioniera dal drago. Seyfrid, approfittando della saggezza del nano, gli domanda se conosca i suoi genitori (di cui il giovane eroe si era dimenticato) e Eugleyne glieli nomina. Seyfrid in seguito affronta il gigante Kuperan, custode della montagna in cui Krimhild \u00e8 prigioniera, e il drago, rapitore della fanciulla, uccidendo entrambi. Liberata la principessa, il giovane eroe si prende come ricompensa il tesoro di Nybling, che nasconde in fondo al fiume Reno.\n\u00dei\u00f0reks saga af Bern.\nSigurd \u00e8 figlio di Sigmundr e Sisibe: a causa dei malvagi complotti dei vassalli di Sigmundr, il bambino appena nato viene gettato, dentro un vaso di vetro, in un fiume, mentre la madre viene uccisa. Approdato su una spiaggia lontana Sigurd viene cresciuto da una cerva per un anno, quindi, trovato dal fabbro M\u00edmir, \u00e8 allevato da quest'ultimo (M\u00edmir \u00e8 l'equivalente del Reginn della versione norrena). Crescendo Sigurd diventa assai grande e forte, pi\u00f9 dei ragazzi della sua et\u00e0, ma invece che aiutare il padre adottivo nei lavori della fucina, il ragazzo si diverte a picchiare e infastidire gli altri garzoni, provocando numerosi danni al lavoro della fucina (anche qui egli infossa nella terra l'incudine con un colpo troppo forte di martello), tanto che M\u00edmir decide di sbarazzarsi di lui e lo invia nella foresta a fare carbone. Nella foresta dimorava Reginn (il F\u00e1fnir norreno), fratello di M\u00edmir, drago terribile con ogni essere vivente, fatta eccezione per il fratello: avvertito da M\u00edmir, Reginn attende l'arrivo del ragazzo per poterlo mangiare. Sigurd, giunto nella foresta, lavora per un giorno intero alla produzione di carbone, quindi, affamato, mangia tutte le provviste che M\u00edmir gli aveva fornito per nove giorni: proprio allora Sigurd si imbatte in Reginn, lo affronta e lo uccide. Giunta la sera, non avendo ulteriori provviste, il giovane decide di cuocere il drago e lo mette a bollire in un calderone, ma, scottatosi, mette in bocca il dito: subito incomincia ad intendere le voci degli uccelli che lo avvertono di come M\u00edmir lo aveva inviato nel bosco sperando che Reginn lo uccidesse.\nFatto ritorno alla fucina, Sigurd minaccia M\u00edmir, che cerca di rabbonire il figlioccio con il dono di armi splendide, tra cui la forte spada Gramr: Sigurd uccide ugualmente il patrigno e si allontana in cerca di avventure.\nM\u00edmir, prima di morire, aveva promesso in dono al figlioccio, nella speranza di essere risparmiato, il cavallo Grani che si trovava nelle mandrie di Brynhildr. Sigurd, lasciata la casa di M\u00edmir, giunge al castello di Brynhildr, sbarrato da porte di ferro. Egli sfonda le porte ed affronta sette guardie e sette cavalieri, uccidendoli tutti. Brynhildr, ricevuta la notizia, corre ad accogliere il giovane, di cui gi\u00e0 aveva previsto la visita. Allorch\u00e9 Sigurd rivela di non conoscere i propri genitori, Brynhildr gli rivela la verit\u00e0: egli \u00e8 figlio di Sigmundr e Sisibe. Quindi l'eroe chiede in dono il cavallo Grani e la fanciulla glie lo concede. Sigurd allora riparte e si reca in Bretagna, dove si mette al servizio del re \u00cdsungr.\nCome in altri racconti del ciclo tedesco di Dietrich von Bern (Teodorico da Verona), si narra poi di un duello tra Sigfrido e Teodorico, dal quale quest'ultimo esce vincitore.\nSigurd, dopo l'incontro con Brynhildr, si reca in Bertangaland per mettersi al servizio di re \u00cdsungr. Qualche tempo dopo \u00dei\u00f0rekr (Teodorico) con dodici compagni (tra cui Gunnarr e H\u00f6gni, principi dei Nifl\u00fangar) giunge nel regno di \u00cdsungr per sfidare a duello il re e i suoi guerrieri. I campioni di \u00cdsungr vincono quasi tutti i combattimenti. L'ultimo incontro \u00e8 tra Sigurd e \u00dei\u00f0rekr: per due giorni gli eroi combattono finendo sempre in parit\u00e0. Il terzo giorno \u00dei\u00f0rekr si fa prestare dall'amico Vi\u00f0ga la spada M\u00edmungr (fabbricata dal mitico fabbro Velent), l'unica in grado di scalfire la pelle di Sigurd. Non appena il figlio di Sigmundr si accorge della cosa, si arrende a \u00dei\u00f0rekr e, congedandosi da \u00cdsungr, segue Gunnarr fino al suo regno.\nIl seguito del racconto della \u00dei\u00f0reks saga af Bern riguardante Sigurd segue grosso modo il Nibelungenlied, probabilmente una delle fonti dell'opera.\nRosengarten zu Worms.\nL'opera tedesca \"Rosengarten zu Worms\" (\"Il Giardino delle Rose di Worms\", chiamato anche \"Il Grande Giardino delle Rose\") racconta di un torneo indetto da Crimilde, promessa sposa di Sigfrido, nel suo giardino delle rose. Teodorico e undici compagni accettano la sfida di Crimilde e si battono contro i campioni dei Burgundi: nove dei primi dieci scontri sono vinti dai compagni di Teodorico e uno si conclude in parit\u00e0. L'ultimo scontro \u00e8 naturalmente tra Sigfrido e Teodorico. Quest'ultimo, sapendo che l'avversario \u00e8 invulnerabile alle armi, non vuole combattere, ma, dopo un'accesa discussione col maestro Ildebrando, accetta lo scontro. In un primo momento Sigfrido sembra prevalere, ma Teodorico, a cui giunge la falsa notizia della morte del suo maestro Ildebrando, si arrabbia a tal punto da sputare fuoco dalla propria bocca (la leggenda vuole infatti che Teodorico, figlio di un demone, sputi fuoco quando preso da ira). Ustionato dalle fiamme Sigfrido si arrende e la vittoria del torneo \u00e8 assegnata a Teodorico e ai suoi campioni.\nUn analogo racconto di una serie di duelli tra Goti e Burgundi \u00e8 narrata nel poema \"Biterolf und Dietleib\". Anche qui Sigfrido e Teodorico si scontrano, ma il risultato duello rimane incerto.\nNella cultura di massa.\nCinema.\nNel film TV \"La saga dei Nibelunghi\", Sigfrido \u00e8 interpretato da Benno F\u00fcrmann e segue le vicende della storia cos\u00ec come viene proposta nella sua variante germanica.\nNella serie di Soul Calibour, il personaggio giocabile Siegfried \u00e8 ispirato all'omonimo eroe norreno.\nNella serie di Persona appare come un Persona evocabile dal protagonista cos\u00ec come un demone evocabile sulla serie principale di Persona, Shin Megami Tensei."}
{"id": "133020", "revid": "2175", "url": "https://it.wikipedia.org/wiki?curid=133020", "title": "Fenolformaldeide", "text": ""}
{"id": "133024", "revid": "1522738", "url": "https://it.wikipedia.org/wiki?curid=133024", "title": "Kara Koyunlu", "text": "I Kara Koyunlu (in lingua azera: Qaraqoyunlular o Karakoyunlular), o \"Turcomanni della Pecora Nera\", erano una federazione tribale di origine oghuz che domin\u00f2 l'attuale Azerbaigian, inclusi gli attuali Iran nordoccidentale e Iraq dal 1375 al 1468.\nQuesta popolazione era in stato di vassallaggio alla dinastia jalayride di Baghdad e Tabriz dal 1375, quando il capo della loro trib\u00f9 regnante governava Mosul, ma si ribell\u00f2 e guadagn\u00f2 la propria indipendenza sotto la guida di Kara Yusuf.\nNel 1400 Tamerlano sconfisse i Kara Koyunlu, costringendo Kara Yusuf alla fuga in Egitto, dove trov\u00f2 la protezione dei Mamelucchi. Egli radun\u00f2 un esercito e nel 1406 riconquist\u00f2 Tabriz. Nel 1410 essi catturarono Baghdad, dove l'insediamento di una dinastia turcomanna sanc\u00ec la caduta dei Jalairidi. Nonostante le lotte di successione tra gli eredi di Kara Yusuf, morto nel 1420, e la crescente minaccia dei Timuridi, i Kara Koyunlu mantennero una forte presa sui territori in loro possesso.\nJahan Shah stipul\u00f2 una pace col Timuride Shah Rukh, ma questa fu presto ignorata: quando Shah Rukh mor\u00ec nel 1447, i Kara Koyunlu annetterono parte dell'Iraq e la costa orientale della penisola arabica, mentre i Timuridi l'Iran orientale.\nNonostante la gran parte delle conquiste fossero avvenute sotto il suo governo, il regno di Jihan Shah fu turbato dalle ribellioni dei suoi figli e i governatori di Baghdad, diventati quasi del tutto autonomi fin quando egli si decise ad espellerli nel 1464.\nNel 1466 egli tent\u00f2 di prendere Diyar Bakr agli Ak Koyunlu, ma questo tentativo si risolse con la morte dello stesso Jihan Shah e col crollo del regno dei Kara Koyunlu, a cui contribu\u00ec anche una serie di diverse rivolte armene. Nel 1468 gli Ak Koyunlu avevano ormai spazzato via i resti dei rivali."}
{"id": "133026", "revid": "599013", "url": "https://it.wikipedia.org/wiki?curid=133026", "title": "Arrangiamento", "text": "Con arrangiamento, in musica, si indica il lavoro di organizzazione strumentale e strutturale di una data composizione (che pu\u00f2 essere costituita da un semplice tema accompagnato da una sequenza di accordi, o da un brano gi\u00e0 arrangiato), allo scopo che essa suoni secondo la forma musicale desiderata.\nIl processo di arrangiamento parte, generalmente, dalla scelta del genere musicale in cui si vuole arrangiare il pezzo.\nIl processo pu\u00f2 includere, al suo interno:\nSe l'adattamento musicale non provvede all'aggiunta o sottrazione di nuovo materiale musicale rispetto alla forma di partenza, sar\u00e0 pi\u00f9 corretto parlare di trascrizione.\nUn arrangiamento soddisfacente deve:\nL'arrangiamento \u00e8 fondamentale per il buon esito di una produzione musicale e sono quindi determinanti, oltre ad una orchestrazione corretta, creativit\u00e0 ed ispirazione nella sua stesura.\nLe Societ\u00e0 Autori-Editori Sacem (Francia), Gema (Germania), Ascap e BMI (USA) ed altre, riconoscono agli arrangiatori una quota nelle ripartizioni semestrali agli aventi diritto.\nStoria.\nIl termine \"arrangiamento\" si diffuse nei primi anni venti del XX secolo, ed era usato nella musica leggera e, soprattutto, nel jazz per indicare un libero adattamento, sviluppato da una formazione orchestrale, di una canzone di successo, di un motivo popolare o tradizionale, di un brano classico.\nIl primo grande direttore d'orchestra e arrangiatore jazz fu Jelly Roll Morton, che effettu\u00f2 negli anni venti superbe incisioni per la RCA Victor, dosando con grande abilit\u00e0 i differenti colori orchestrali e le alternanze tra parti soliste e parti fisse. In seguito, queste rivisitazioni musicali vennero sviluppate dalle pi\u00f9 estese orchestre jazz di Duke Ellington, Fletcher e Horace Henderson, Don Redman, Benny Carter. Successivamente ed in epoche pi\u00f9 recenti furono le grandi orchestre di Glenn Miller, Tommy Dorsey, Xavier Cugat, P\u00e9rez Prado, James Last, Franc Pourcel, Michel Legrand, Bert Kaempfert, ecc. a cimentarsi in famosi arrangiamenti, anche in forma di \"pot pourri\" (successione di motivi uniti fra loro ed eseguiti senza interruzione) o arbitrariamente antologica, di brani celebri, arrangiamenti per altro non sempre molto riusciti e apprezzati.\nFra i tanti vanno ricordati anche i Swingle Singers, superbo gruppo vocale, e Walter Carlos con il primo sintetizzatore inventato da Robert Moog, che con i loro celeberrimi arrangiamenti di Bach e W.A. Mozart hanno operato negli anni sessanta originali contaminazioni fra musica colta e musica di consumo.\nArrangiare e riarrangiare.\nUn brano musicale gi\u00e0 esistente pu\u00f2 essere registrato nuovamente con un arrangiamento diverso dall'originale, cambiando - spesso drasticamente - strumenti, tempo, bpm e tonalit\u00e0. Il risultato finale \u00e8 una canzone che contiene, rispetto al brano di partenza, uno stesso testo, delle linee melodiche familiari, ma fondamentalmente suona come qualcosa di nuovo (gli esempi eclatanti a tale proposito sono numerosissimi). Talvolta \u00e8 lo stesso artista/band (o il suo arrangiatore) che ripropone il nuovo arrangiamento di un brano, allo scopo di renderlo pi\u00f9 adatto ad un concerto o per rilanciarlo da un punto di vista artistico o commerciale.\nAnche alcuni remix, in particolare nella musica dance, possono essere considerati dei riarrangiamenti.\nSpecifiche differenze fra arrangiamento, trascrizione e parafrasi.\nNella terminologia corrente pu\u00f2 accadere a volte che parole come \"arrangiamento\" e \"trascrizione\" si sovrappongano. La trascrizione propriamente detta, differentemente dall'arrangiamento, consiste un po', come la filologia in letteratura, nel riportare antiche melodie strumentali o vocali, scritte con vecchie notazioni (neumi, intavolature), a sistemi pi\u00f9 accessibili di standard correnti. O anche \u2013 e qui si determina effettivamente una certa somiglianza con l'arrangiamento \u2013 nell'adattare o elaborare, per strumenti o voci diverse, una partitura in origine differentemente concepita (altri sinonimi comuni sono per l'appunto l\"adattamento\", l\"elaborazione\" o la \"parafrasi lirico-ottocentesca\"). Di fatto per\u00f2 l'arrangiamento non ha mai avuto una connotazione rigorosamente classica.\nPian piano, per estensione, il significato storico del termine, tipico come si \u00e8 visto della musica leggera moderna, si and\u00f2 adattando all'orchestrazione \"ex novo\" di tutte quelle canzoni inedite per le quali si poneva l'esigenza precipuamente commerciale di un \"confezionamento\" adeguato ai mezzi di diffusione di massa. Nasceva cos\u00ec, ed \u00e8 tuttora tale, la figura del musicista arrangiatore, molto spesso anch'egli un compositore, al quale si richiede, pi\u00f9 o meno pilotandone l'ispirazione, di creare un prodotto di successo.\nRuolo dell'arrangiatore.\nAll'arrangiatore non si rivolgono solo produttori discografici, artisti famosi o grossi impresari, ma anche molti appassionati desiderosi di confezionare professionalmente proprie composizioni originali. L'autore del brano a volte suggerisce all'arrangiatore lo stile o il genere gradito, altre volte si affida alla sensibilit\u00e0 ed alla fantasia dell'arrangiatore lasciandogli completa autonomia. Pu\u00f2 capitare che l'autore non abbia conoscenze musicali e fornisca all'arrangiatore solo un motivo (melodia) privo di accordi (armonia), magari semplicemente canticchiandolo \"a cappella\" (con la sola voce senza strumenti). In questo caso sar\u00e0 compito del musicista arrangiatore trovare un giro armonico adeguato a valorizzare la canzone. La possibilit\u00e0 di apportare eventuali modifiche come arricchimenti armonici, incisi strumentali, cambi di tonalit\u00e0, adattamenti/variazioni sul testo, va in genere concordata preventivamente.\nEsistono molte scuole di pensiero e innumerevoli modi di intendere un arrangiamento.\nPi\u00f9 nel dettaglio: gli stili utilizzabili per arrangiare un brano sono teoricamente infiniti, ma in pratica si dovr\u00e0 sempre tener conto:\nA volte questa osservazione analitica da parte dell'arrangiatore \u00e8 facilitata dalla semplicit\u00e0 strutturale del brano, a volte no; non esiste una regola precisa. Ma con una buona dose di sensibilit\u00e0 e preparazione e parlandone fra le due parti si addiverr\u00e0 certamente alla migliore soluzione.\nStili musicali richiesti.\nGli stili arrangiativi pi\u00f9 richiesti e graditi orbitano in un ambito leggero. Principalmente \"sanremerie\", pop-rock (e numerose sottospecie), musica latina, disco, dance e liscio, ma anche standard jazz, swing, fusion, reggae, rock blues. Sporadicamente possono capitare richieste di arrangiamenti world music, elettronica, new age, etno-folk/popolare, o anche, pi\u00f9 raramente, di stili riconducibili alla musica colta (medioevo, rinascimento, barocco, classico, romantico). In quest'ultimo caso \u00e8 meglio farsi documentare dal committente, se possibile attraverso dischi o partiture complete, con dei chiari esempi stilistici.\nNegli ultimi anni, sia negli arrangiamenti che nella scelta dei suoni \u2013 causa anche una certa esasperazione tecnologica\u00a0\u2013, si assiste alla tendenza dell'imitazione reciproca. Basta ascoltare le centinaia di emittenti radiofoniche per avere un'idea di quanto sempre pi\u00f9 omogeneizzato sia il prodotto musicale leggero. Chiunque pu\u00f2 verificare, ascoltandole, che dietro una pretesa di diversit\u00e0 o novit\u00e0, le canzoni, in realt\u00e0, tendono sempre pi\u00f9 a somigliarsi fra di loro riciclando gli stessi ingredienti. Stessa cosa si pu\u00f2 dire per gli stili vocali dei cantanti.\nL'arrangiamento standard \u2013 Strumenti musicali utilizzati.\nEcco un facile esempio di orchestrazione arrangiativa. Dopo aver determinato con precisione l'ossatura melodico-armonica della composizione (se ne pu\u00f2 buttar gi\u00f9 una bozza provvisoria) e\u00a0\u2013 nel caso di brano cantato \u2013 fissata una giusta tonalit\u00e0, si elabora una partitura (classica o schematica) per l'attribuzione e la suddivisione timbrica delle parti strumentali. Si comincia dalla sezione ritmica, programmando tempo e suoni di batteria e/o eventuali percussioni. Il giro e il tipo di basso scelto, interagendo con quest'ultima, definir\u00e0 la struttura portante del pezzo. Un tappeto di \"warm pad\" (un avvolgente, corposo suono di synth), di archi o di organo costituiranno il supporto armonico su cui far poggiare il brano. L'armonia stessa verr\u00e0 comunque rinforzata e sostenuta dal piano (o da altro strumento polifonico), ritmicamente affrancato.\nIl brano difficilmente parte con il cantato; in genere si preferisce introdurlo con una breve frase musicale, che pu\u00f2 essere libera o vincolata al successivo motivo strofa-\"refrain\". Una chitarra acustica arpeggiante (o altro strumento solistico) intesseranno una ricorrente figurazione (o inciso) che si muover\u00e0 all'interno della frase musicale cantata con caratteristiche ritmiche o melodiche. I passaggi fra strofe e ritornelli saranno sottolineati da \"riff\" o \"fill\" di batteria; cos\u00ec come stop, stacchi, controtempi, pause, sincopi, accenti ritmico-armonici potranno caratterizzare l'andamento metrico delle battute. Dalla seconda strofa una chitarra elettrica distorta di arricchimento (o un altro opportuno strumento) si dispiegher\u00e0 in contrappunto al canto principale, volando poi in un assolo strumentale (lanciato magari da un salto di tonalit\u00e0). La canzone concluder\u00e0 con la ripresa dal ponte (o \"bridge\") e ripetizione del \"refrain\" a \"loop\" sfumato, rifinita con finalino rallentato o con una corona o cadenza strumentale di chiusura, simile all'introduzione.\nUn arrangiamento standard come quello appena descritto comporta l'utilizzo di circa 12-14 tracce (di sequencer o di registratore) e due-tre giorni di lavoro pieno. Naturalmente, se viene richiesto di arrangiare il pezzo con una complessit\u00e0 strutturale ad esempio di taglio sinfonico, le difficolt\u00e0 tecniche e i tempi di realizzazione (e relativi costi) aumentano considerevolmente.\nL'arrangiatore, come si diceva, \u00e8 un compositore a tutti gli effetti. Ma rispetto al normale compositore dev'essere anche un buon organizzatore e valorizzatore della materia musicale che da questi gli viene fornita. Se il secondo \u00e8 baciato dall'ispirazione il primo deve avere l'intuizione per manipolare e forgiare il plasma sonoro attraverso il discorso musicale. Nessun dubbio, sono entrambi degli artisti, ma queste due doti una volta era normale trovarle nella stessa persona.\nMolti autori del passato, infatti, non ricorrevano all'arrangiatore \u2013 la cui figura proprio non esisteva \u2013 e quasi sempre eseguivano, orchestravano e dirigevano essi stessi le loro composizioni; oggi sono ben pochi quelli che lo fanno o che riescono a farlo.\nOrganizzazione e tecnica dell'arrangiamento.\nDa diversi anni ormai \u00e8 molto diffuso l'arrangiamento effettuato con il computer (o con tastiere \"workstation\" dotate di sequencers). Utilizzando software adeguati, collegati a expander (moduli di suoni campionati) e tastiere MIDI (o pi\u00f9 correttamente M.I.D.I.: \"Musical Instrument Digital Interface\") si \u00e8 in grado, sempre con la necessaria preparazione, di allestire ottimi arrangiamenti, assemblando ed editando con relativa facilit\u00e0 parti sonore ed elementi strumentali di vario genere e provenienza. Tutto questo con costi e tempi piuttosto contenuti. Notevole anche la dinamica ottenibile. Naturalmente ogni vantaggio ha il suo rovescio. Per quanto si siano fatti progressi, l'umanizzazione delle apparecchiature (\"human feeling\", pseudo-swingin', clonazioni di caratteristiche peculiari dei vari strumenti, algoritmi sempre pi\u00f9 sofisticati, microvariazioni indotte, ecc.) segna il passo ormai da qualche anno: una macchina non potr\u00e0 mai suonare come un essere umano. Con poche eccezioni come la disco-dance e certe canzonette leggere, la musica pop di un certo livello, ancor di pi\u00f9 se classica, jazz ed etnica, viene infatti penalizzata in misura variabile, dal massiccio uso (e abuso) del computer.\nAll'opposto del tutto-MIDI, l'arrangiamento classico si realizza con turnisti di sala e strumenti veri (e non suoni campionati) come pianoforte, chitarre, archi, fiati, batteria, percussioni, o anche utilizzando direttamente vere e proprie orchestre. Naturalmente questi arrangiamenti vanno rapportati a progetti tali che possano giustificarne costi conseguentemente piuttosto elevati.\nTra i due modi di arrangiare \u00e8 possibile comunque una via di mezzo. E cio\u00e8 il ricorso a strumenti in parte reali in parte sintetici o campionati, in un \"mixing\" strumentale non necessariamente regolato da programmi specifici ma registrato pi\u00f9 o meno convenzionalmente.\nIpotizziamo un arrangiamento realizzato da un musicista arrangiatore polistrumentista, magari anche versatile cantante (in grado quindi, se richiesto, di imbastire l'arrangiamento del brano anche vocalmente con cori, armonizzazioni vocali e controcanti). Nella sua orchestrazione le chitarre elettriche, distorte o pulite, acustiche o classiche che siano, sono sempre vere e suonate realmente, come reali sono molti altri strumenti utilizzati: congas, caj\u00f3n, maracas, tamburello, campanelli, marranzano, mandolino, flauti, armoniche a bocca e cos\u00ec via. \"Riff\", \"fill\" e \"break\" di batteria (accenti e sottolineature ritmiche dei vari passaggi, per esempio fra strofe e ritornelli), sia pur campionati, sono per\u00f2 inseriti e realizzati manualmente. Le stesse batterie elettroniche, campionate o sintetiche, quando non programmate, sono suonate e modificate a mano o integrate ad esempio con i piatti della batteria acustica. Contrappunti e armonizzazioni vocali sono rigorosamente veri e realizzati per intero in logica successione temporale; ad esempio, quando in una canzone viene ripetuta dal coro per molte volte un'identica frase (come accade in genere nella dance), non si ricorre al copia-incolla riutilizzando a \"loop\" sempre la stessa porzione registrata una sola volta (per risparmiare tempo), ma si ripete la frase tante volte quanto necessita, come d'altronde accade nelle esibizioni dal vivo. Naturalmente tutto ci\u00f2 utilizzando se necessario anche suoni campionati o sintetici da expander o tastiere, in special modo se si tratta di \"tappeti\" (piani armonici su cui poggiano le costruzioni melodiche del brano).\nLe registrazioni potranno essere effettuate affidandosi totalmente al computer o previo utilizzo di multitraccia digitali o di analogici a nastro, ricorrendo comunque sempre al computer per l'ottimizzazione finale e la masterizzazione.\nI costi dell'arrangiamento.\nCome si diceva all'inizio, nell'omologazione tipica della musica di consumo, quando un arrangiamento porta al grande successo una canzone, pu\u00f2 accadere che venga emulato da altri. \u00c8 cos\u00ec che si creano filoni pseudostilistici che vanificano la vera originalit\u00e0 e viziano l'ascolto del pubblico desensibilizzandolo nei confronti di ci\u00f2 che non \u00e8 allineato. Copiare un arrangiamento \u2013 ancorch\u00e9 con melodia, accordi e tempo diversi \u2013 per un musicista esperto e smaliziato \u00e8 un gioco da ragazzi: ma se \u00e8 cos\u00ec facile copiare allora perch\u00e9 non si istituisce un copyright anche per gli arrangiamenti? Una certa, differenziata protezione giuridica dell'arrangiamento musicale esiste solo in alcune nazioni; in Italia non \u00e8 ancora prevista specifica tutela da parte della legge sul diritto d'autore e delle opere dell'ingegno. Se nell'elaborazione del brano l'arrangiatore inserisce \"riff\" strumentali importanti, modificazioni strutturali quali tempo e velocit\u00e0 e in genere se l'intervento dell'arrangiatore determina una significativa mutazione nelle caratteristiche della canzone, \u00e8 giusto che se ne tenga conto: o con uno specifico deposito del brano arrangiato, o con la firma della paternit\u00e0 del pezzo insieme all'autore. Ma un arrangiamento in fondo \u00e8 una semplice commissione, e, in quanto tale, pu\u00f2 anche venir remunerato con un acconto iniziale e un saldo a fine lavoro (entrambi a monte della pubblicazione del brano). In questo caso quanto viene a costare?\nConsiderata l'estrema differenza riscontrabile in questo campo fra richiesta e offerta, non \u00e8 possibile determinare tariffe precise. Come riferimento orientativo e restando in un ambito di offerta professionale (ma non di domanda), possiamo dire che gli arrangiamenti MIDI realizzati esclusivamente con computer ed \"expander\" offrono in assoluto i prezzi pi\u00f9 bassi, pur suonando un po' freddini (sono sviluppati e gestiti all'interno di una macchina) e risultando timbricamente simili: fra i 200 e i 500 euro. Possono rappresentare il tipo di arrangiamento adatto all'appassionato dilettante che dispone di un budget limitato.\nL'arrangiamento in tecnica mista (la via di mezzo di cui sopra) \u00e8 forse quello che offre il miglior rapporto qualit\u00e0/prezzo. L'arricchimento con alcuni strumenti veri come chitarre e percussioni fa sembrare autentici anche gli altri strumenti campionati dando quella piacevole sensazione di realistico a tutto il brano. \u00c8 ovvio per\u00f2 che se si decide di evitare i sequencers (da tastiera o da computer) va inevitabilmente effettuata una vera e propria registrazione con il sistema tradizionale (oltre ai multitraccia digitali si va riaffermando la registrazione in analogico), per cui i tempi di realizzazione aumentano. E conseguentemente anche il costo: da un minimo di 400 fino a euro, specie se il pur poliedrico arrangiatore deve ricorrere ad un collaboratore, per esempio una cantante o un sassofonista.\nVediamo, infine, la spesa necessaria per realizzare un arrangiamento ultraprofessionale. In questi casi spesso l'autore del brano ricorre preventivamente ad una bozza di orchestrazione realizzata al computer da sottoporre al produttore. Questo prearrangiamento resta aperto allo stato di prototipo per possibili modifiche. Una volta stabilito il tipo di arrangiamento definitivo, si affida il lavoro a un unico maestro arrangiatore che, dopo aver pianificato stesura, armonizzazione, partiture, orchestrazione, richiede al produttore l'ingaggio di un cast di turnisti (il turnista \u00e8 un professionista che viene retribuito per turni o sedute di registrazione di tre ore), o di eventuali orchestre. \u00c8 ovvio che i costi complessivi varieranno in base a quanti e quali strumentisti s'intendano contattare, o in quanti e quali studi si vogliano realizzare le registrazioni e i missaggi. Possiamo azzardare un budget minimo di - euro, che nel caso di un arrangiatore di grido, di importanti turnisti, di grandi orchestre o dell'utilizzo di pi\u00f9 studi (ad alti livelli \u00e8 normale registrare da una parte e mixare da un'altra, spostandosi anche da un continente all'altro) pu\u00f2 impennare vertiginosamente fino a - euro e pi\u00f9. Stiamo per\u00f2 parlando dell'arrangiamento di un solo brano: legittimo chiedersi quanto deve incassare un album fatto di 10-12 canzoni cos\u00ec arrangiate. Quando si tratta di grandi star/produzioni (solo loro possono permettersi di spendere tanti soldi) si ragiona in termini di milioni di dollari, o di euro. Oltretutto, a questi livelli, \u00e8 prassi consueta che i brani di un album siano affidati ad arrangiatori diversi, ognuno dei quali dispone di \u00e9quipe di propri turnisti e fonici fiduciari. Con costi che salgono alle stelle.\nI ricavi delle vendite del prodotto finito al netto delle spese (studio, arrangiamenti, turnisti, promozione, distribuzione, ecc.) andranno ripartiti essenzialmente fra casa discografica, produttore, distributore e artisti in percentuali variabili e con margini di guadagno che dovrebbero essere adeguati al budget investito. Adeguati per\u00f2 secondo discutibili parametri da qualche anno ritenuti sempre pi\u00f9 anacronistici, prova ne \u00e8 che le stesse \"major\" del disco \u2013 sullo sfondo di un ineludibile ridimensionamento economico vanno adeguandosi (con qualche affanno) all'incessante trasformazione tecnologica subentrata negli audiovisivi, studiando e sperimentando sempre nuove formule commerciali per cercare di contrastare il calo delle vendite di dischi e il fenomeno della crescita tumultuosa del \"download online\" internazionale ormai inarrestabile."}
{"id": "133027", "revid": "1216132", "url": "https://it.wikipedia.org/wiki?curid=133027", "title": "Gestione delle eccezioni", "text": "In informatica la gestione delle eccezioni \u00e8 un costrutto dei linguaggi di programmazione o un meccanismo dell'hardware del computer progettato per gestire errori a runtime o altri problemi (\"eccezioni\") che avvengono durante l'esecuzione di un programma su un computer.\nIn generale, lo stato attuale verr\u00e0 salvato in una posizione predefinita e l'esecuzione passer\u00e0 a un gestore predefinito handler. A seconda della situazione, il gestore pu\u00f2 poi riprendere l'esecuzione alla posizione originale, usando l'informazione salvata per ripristinare lo stato originale. Un esempio di eccezione da cui solitamente si riprende l'esecuzione \u00e8 il page fault, mentre una che solitamente non pu\u00f2 essere risolta trasparentemente \u00e8 la divisione per zero.\nDal punto di vista dell'elaborazione, gli interrupt hardware sono simili a eccezioni recuperabili, eccetto che solitamente non sono correlate con il flusso attuale del programma.\nDescrizione.\nScopi delle eccezioni.\nLa gestione delle eccezioni \u00e8 rivolta a facilitare l'uso di meccanismi ragionevoli per gestire situazioni erronee o eccezionali che sorgono nei programmi. La gestione delle eccezioni pu\u00f2 essere usata per passare informazioni sulle situazioni d'errore che avvengono all'interno di codice di libreria ai suoi utenti, e rispondere selettivamente a quegli errori.\nUn possibile ruolo della gestione delle eccezioni \u00e8 di permettere al programma di continuare la sua normale operativit\u00e0 e prevenire errori interni (crash), che comportano la visualizzazione di messaggi d'errore di difficile comprensione per l'utente. In molti casi, \u00e8 sufficiente arrestare il programma e produrre un resoconto dell'errore; la differenza rispetto a sistemi che non fanno uso di eccezioni per segnalare esecuzioni anomale del programma sta nel fatto che con un'appropriata gestione delle eccezioni la condizione erronea pu\u00f2 essere localizzata con precisione, semplificando il debugging.\nLa gestione delle eccezioni rende obsoleta la tecnica di gestione dei segnali presente in alcuni linguaggi.\nStrutture di controllo.\nLe eccezioni sono definite da linguaggi come C++, D, Java, C# e Python. La struttura di controllo utilizzata \u00e8 il codice_1: alcuni linguaggi supportano ulteriori clausole, come codice_2 o codice_3\".\"\nEsempi.\nJava.\nSi consideri questo semplice blocco di codice Java: si dichiara un array di interi di dimensione 5, e si prova ad accedere alla cella di memoria in una determinata posizione. Java genera un'eccezione se si prova ad accedere a tale porzione di memoria, se l'indice \u00e8 maggiore o uguale della dimensione dell'array: questa eccezione pu\u00f2 essere catturata in un blocco catch.\nint posizione = ...;\ntry{\n // dichiaro un array di interi di lunghezza 5\n int array[]=new int[5];\n // provo ad accedere alla posizione dell'array\n // ma potrebbe essere maggiore della dimensione dell'array\n array[posizione]=0; \ncatch(ArrayIndexOutOfBoundsException e){ \n System.out.println(\"Errore nell'accesso all'array\");\nPython.\nIn Python \u00e8 possibile gestire un'eccezione in un blocco codice_4. In questo esempio, il programma accetta una stringa in input e prova a convertirla in intero e termina dopo aver calcolato e stampato a schermo il doppio del numero inserito. Se la stringa inserita non pu\u00f2 essere convertita, per\u00f2, viene generata un'eccezione di tipo codice_5. Il programma cattura questa eccezione ed esegue il codice all'interno del blocco codice_6, stampando un messaggio di errore. Nel blocco codice_2, infine, si pu\u00f2 scrivere del codice che viene eseguito al termine del blocco codice_4.\ntry:\n intero = int(input(\"Inserisci un intero: \")\n # l'esecuzione continua normalmente se non viene generata un'eccezione\n doppio = intero * 2\n print(f\"Il doppio di {intero} \u00e8 {doppio}.\")\nexcept ValueError:\n print(\"Errore, non hai inserito un intero.\")\nfinally:\n print(\"Il programma \u00e8 terminato.\")\nC++.\nIn questo semplice esempio C++, il programma legge in input un intero, e stampa a schermo il risultato di una divisione nella quale il numero letto in input funge da denominatore. Se tale numero \u00e8 0, il programma stampa un messaggio di errore.\nint main(){\n int numeratore = 10;\n int denominatore;\n // leggo in input il valore del denominatore\n std::cin \u00bb denominatore;\n try{\n if (denominatore == 0){\n // genero un'eccezione\n throw 0;\n // denominatore diverso da 0, stampo il risultato della divisione\n std::cout \u00ab a/b \u00ab endl;\n catch (int n) {\n std::cout \u00ab \"Denominatore zero.\" \u00ab std::endl;\n return 0;"}
{"id": "133028", "revid": "8911", "url": "https://it.wikipedia.org/wiki?curid=133028", "title": "Orosio", "text": ""}
{"id": "133030", "revid": "8911", "url": "https://it.wikipedia.org/wiki?curid=133030", "title": "Ausonio Decimo Magno", "text": ""}
{"id": "133036", "revid": "1522738", "url": "https://it.wikipedia.org/wiki?curid=133036", "title": "Ak Koyunlu", "text": "Gli Ak Koyunlu (in lingua azera: A\u011fqoyunlular/Akkoyunlular), o \"Turcomanni della Pecora Bianca\" erano una federazione tribale di origine oghuz che controll\u00f2 l'odierno Azerbaigian, l'Anatolia orientale, l'Iraq settentrionale e l'Iran occidentale tra 1378 e 1508.\nStoria.\nSecondo le cronache dell'Impero bizantino, gli Ak Koyunlu erano presenti in Anatolia a partire dal 1340, e la maggior parte dei regnanti spos\u00f2 principesse bizantine, incluso il capostipite della dinastia, Kara Osman.\nQuesta popolazione acquis\u00ec ufficialmente dei territori nel 1402, quando Tamerlano assegn\u00f2 loro Diyar Bakr, nel sud-est della Turchia, ma a lungo furono ostacolati nella loro espansione dai Kara Koyunlu o \"Turcomanni della Pecora Nera\". Tutto questo cambi\u00f2 col regno di Uzun Hasan, che sconfisse nel 1467 Jihan Shah, beg della popolazione rivale.\nDopo la vittoria sul signore Timuride Abu Sai'd vennero conquistati Baghdad e alcuni territori sul Golfo Persico, e Uzun Hasan si spinse verso est all'interno dell'Iran fino a Khorasan. In questo periodo, tuttavia, l'Impero Ottomano cominci\u00f2 a dirigere la propria attenzione verso est, costituendo una grande minaccia per i Turcomanni, che strinsero un'alleanza con i Karamanidi dell'Anatolia centrale.\nJihan Shah aveva richiesto aiuto fin dal 1464 ad uno dei pi\u00f9 determinati nemici degli Ottomani, la Repubblica di Venezia, ma nonostante le promesse di questi i rinforzi non arrivarono mai e i Turcomanni furono sconfitti a Tercat nel 1473, anche se non furono distrutti.\nYakub, che govern\u00f2 dal 1478 al 1490, prolung\u00f2 la vita della dinastia, ma in seguito alla sua morte questa fu distrutta dalle lotte interne e cess\u00f2 di essere un pericolo per i vicini. \nI Safavidi, di credo sciita, cominciarono a dubitare della fedelt\u00e0 degli Ak Koyunlu, in prevalenza sunniti, e le due parti si scontrarono in battaglia a Nakhichevan nel 1501, e il capo safavide Ismail I costrinse i Turcomanni alla rotta.\nNella sua ritirata dai Safavidi, il comandante Ak Koyunlu Alwand distrusse uno stato autonomo della stessa trib\u00f9 a Mardin. Il fratello Murad, ultimo della dinastia, fu sconfitto dallo stesso Ismail I, e, nonostante si fosse rifugiato momentaneamente a Baghdad nel 1508, la ritirata del figlio a Diyar Bakr segn\u00f2 la scomparsa degli Ak Koyunlu.\nBeg degli Ak Koyonlu.\nI sovrani Ak Koyonlu recavano il titolo turco di Beg, ossia \"Signore\".\nAk Koyonlu di Azerbaigian:\nAk Koyonlu di Persia:\nAk Koyonlu di Diyarbak\u0131r:"}
{"id": "133038", "revid": "1776051", "url": "https://it.wikipedia.org/wiki?curid=133038", "title": "B\u00f6nigen", "text": "B\u00f6nigen (toponimo tedesco) \u00e8 un comune svizzero di 2\u00a0512 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nB\u00f6nigen si affaccia sul Lago di Brienz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nB\u00f6nigen \u00e8 servito dall'omonima stazione sulla ferrovia Thunerseebahn.\nAmministrazione.\nDal 1861 comune politico e comune patriziale sono uniti."}
{"id": "133040", "revid": "339392", "url": "https://it.wikipedia.org/wiki?curid=133040", "title": "Eusebio Sofronio Girolamo", "text": ""}
{"id": "133041", "revid": "79968", "url": "https://it.wikipedia.org/wiki?curid=133041", "title": "Aurelio Agostino", "text": ""}
{"id": "133043", "revid": "111373", "url": "https://it.wikipedia.org/wiki?curid=133043", "title": "D\u00e4rligen", "text": "D\u00e4rligen (toponimo tedesco) \u00e8 un comune svizzero di 429 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nD\u00e4rligen si affaccia sul Lago di Thun.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nD\u00e4rligen \u00e8 stata servita fino al 2020 dall'omonima stazione sulla ferrovia Thunerseebahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133046", "revid": "1776051", "url": "https://it.wikipedia.org/wiki?curid=133046", "title": "Gsteigwiler", "text": "Gsteigwiler (toponimo tedesco) \u00e8 un comune svizzero di 405 abitanti del Canton Berna, nella regione dell'Oberland (circondario di Interlaken-Oberhasli).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGsteigwiler \u00e8 servito dalla stazione di Breitlauenen sulla ferrovia della Schynige Platte.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune ricadente all'interno dei confini del comune."}
{"id": "133047", "revid": "9177", "url": "https://it.wikipedia.org/wiki?curid=133047", "title": "Ildefonso Schuster", "text": ""}
{"id": "133049", "revid": "123481829", "url": "https://it.wikipedia.org/wiki?curid=133049", "title": "Maestrale", "text": "Il maestrale (in francese \"mistral\", dall'antico provenzale \"maestral\") \u00e8 il vento che spira da nord-ovest. Tale direzione \u00e8 indicata simbolicamente nella cosiddetta rosa dei venti. Vi sono due possibili etimologie di questo nome, a seconda che consideri la prassi romana di collocare la rosa dei venti al centro del Mediterraneo, o invece quella medievale che la posiziona sull'isola di Zante, in Grecia. In entrambi i casi la direzione nord-occidentale punta alla citt\u00e0 pi\u00f9 importante per chi ha dato il nome al vento: nel primo caso Roma, \"Magistra Mundi\", oppure Venezia, la via maestra dal porto di origine. Pi\u00f9 semplicemente esiste la possibilit\u00e0 che il vento sia cos\u00ec detto perch\u00e9 \u00e8 \"il principale di tutti i venti\", \"il maestro della navigazione di questo mare Mediterraneo\".\nDescrizione.\nGenesi.\nQuesto vento si ha quando correnti di aria polare o artica irrompono nel Mar Mediterraneo occidentale dalle coste della Provenza. In queste circostanze, le masse d'aria provenienti da Nord, scavalcando il Massiccio Centrale francese, si incanalano lungo la valle del Rodano, dove vengono molto accelerate dalla rapida discesa sui versanti sottovento. Nella maggior parte dei casi, questa accelerazione consente al vento Maestrale di giungere ancora irruenti fino alle coste di Corsica e Sardegna, interessate da questo vento con una certa frequenza, anche in zona anticiclonica.\nGrazie al Maestrale e specie nel periodo estivo, le due isole patiscono inizialmente il calore dell'entroterra, specie nelle aree sud orientali ed in particolar modo nei primi giorni di vento, fino ad un generale decadimento delle temperature fra il terzo e quarto giorno.\nI periodi con venti di Maestrale, infatti, hanno una durata molto variabile, da meno di 24 ore a fino 4-5 giorni di seguito.\nQuesti lunghi periodi ventosi portano spesso i mari alla tempesta, con violente mareggiate sulle coste occidentali e settentrionali della Sardegna e tirreniche della Calabria e della Sicilia.\nVento postfrontale.\nIl maestrale pu\u00f2 soffiare dopo il passaggio di una bassa pressione, determinando un miglioramento generale delle condizioni del tempo con una contenuta diminuzione delle temperature, soprattutto nei valori minimi, e dei tassi di umidit\u00e0. In questo caso si tratta del cosiddetto maestrale postfrontale.\nDiscesa di aria artica marittima a aria polare fredda marittima.\nSe associato alla discesa di aria artica marittima o aria polare fredda marittima, il vento assume le caratteristiche di vento freddo e umido, determinando un peggioramento delle condizioni del tempo, con associata una progressiva e netta diminuzione delle temperature. In questo contesto, le regioni italiane maggiormente esposte al maltempo e al calo termico sono quelle del versante occidentale ove, nella stagione invernale, si possono avere nevicate associate fino a quote molto basse e, localmente, anche in pianura. La diminuzione sensibile della temperatura avviene nel momento in cui si verificano le precipitazioni, quasi sempre sotto forma di rovescio o temporale, con probabili graupel in caso di neve."}
{"id": "133051", "revid": "1776051", "url": "https://it.wikipedia.org/wiki?curid=133051", "title": "Matten bei Interlaken", "text": "Matten bei Interlaken (toponimo tedesco) \u00e8 un comune svizzero di 4\u00a0071 abitanti del Canton Berna, nella regione dell'Oberland (circondario di Interlaken-Oberhasli).\nStoria.\nIl comune di Matten bei Interlaken \u00e8 stato istituito nel 1838 per scorporo da quello di Aarm\u00fchle (oggi Interlaken).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133054", "revid": "33689", "url": "https://it.wikipedia.org/wiki?curid=133054", "title": "AMD K6-2", "text": "L'AMD K6-2 \u00e8 un microprocessore x86 prodotto da AMD per competere direttamente col Pentium II di Intel.\nStoria.\nIl Pentium II era leggermente pi\u00f9 vecchio e sensibilmente pi\u00f9 costoso del K6-2, ma le prestazioni dei due processori erano simili, con l'AMD superiore nel calcolo intero e l'Intel in quello in virgola mobile. Questa CPU ebbe comunque buoni risultati di vendite e contribu\u00ec a dare la stabilit\u00e0 necessaria ad AMD per cominciare la produzione dell'Athlon Classic. Il K6-2 era disponibile a velocit\u00e0 comprese tra 266 e 550\u00a0MHz, era prodotto con un processo a 0,25 micrometri, era fornito di 64 KB di cache L1 (32KB di memoria per le istruzioni e 32 KB per i dati), e utilizzava un Socket 7 o un Super Socket 7.\nIl K6-2 fu il primo processore ad introdurre un set di istruzioni per il calcolo vettoriale dei numeri in virgola mobile, chiamato 3DNow! da AMD, che poteva incrementare considerevolmente le prestazioni della CPU nelle applicazioni 3D. Questo set precedette sul mercato di molti mesi l'SSE di Intel, simile ma pi\u00f9 complicato.\nQuasi tutti i processori di questa gamma erano progettati per sfruttare una scheda madre con Super 7 a 100\u00a0MHz, caratteristica importante per le prestazioni. Nel primo periodo di vita del processore, la versione pi\u00f9 venduta era di gran lunga il K6-2 300, che si costru\u00ec presto una reputazione ed entr\u00f2 in lotta col Celeron 300A, che possedeva una cache pi\u00f9 piccola ma pi\u00f9 veloce ed una ottima FPU, mentre il processore di AMD rispondeva con un accesso molto pi\u00f9 veloce alla memoria, grazie al Super Socket 7, e con il 3DNow!. Entrambi vendettero bene e si costruirono una cerchia di \"fedeli\" (al tempo, i Pentium II pi\u00f9 veloci erano di poco pi\u00f9 veloci dei due chip, e molto pi\u00f9 costosi. I Celeron \"Mendocino\" A da 300\u00a0MHz, inoltre, potevano facilmente essere overcloccati a 450\u00a0MHz con pochi accorgimenti).\nCon l'avanzare della tecnologia AMD mise in commercio versioni sempre pi\u00f9 veloci, delle quali le pi\u00f9 vendute furono quelle a 350, 400, 450 e 500\u00a0MHz. Al momento in cui vennero vendute le ultime due versioni, altri processori avevano preso il ruolo di protagonisti del mercato e queste occuparono il mercato di fascia economica. Il K6-2 rispose sorprendentemente bene all'aumento di velocit\u00e0, grazie al collegamento con la scheda madre a 100\u00a0MHz.\nVersione \"plus\".\nIl poco conosciuto AMD K6-2+ era una versione con 128 KB di cache L2 e prodotta a 0.18 micrometri (in sostanza, una versione minore del K6-III+. Il K6-2+ era destinato al mercato dei portatili, e fu messo in commercio mentre su questo si stavano affacciando nuovi prodotti come l'Athlon. Non vendette molto, e AMD non ne pubblicizz\u00f2 troppo la versione desktop, oscurata sia dall'Athlon che dal K6-III, pi\u00f9 veloci, che dal K6-2, pi\u00f9 lento e di poco pi\u00f9 economico ma pi\u00f9 conosciuto e compatibile. Il K6-2+ raggiunse la velocit\u00e0 di 570\u00a0MHz."}
{"id": "133056", "revid": "547034", "url": "https://it.wikipedia.org/wiki?curid=133056", "title": "Anapesto", "text": "L'anapesto () \u00e8 un piede utilizzato nella poesia greca e latina. Si compone di due sillabe brevi, che formano l'arsi del piede, e di una sillaba lunga, che ne \u00e8 la tesi, secondo lo schema \u222a \u222a \u2014. Si tratta dunque, secondo la codificazione della metrica classica, di un piede quadrimoraico, di ritmo ascendente, appartenente al \"g\u00e9nos \u00edson\", in quanto la proporzione tra arsi e tesi \u00e8 di 1:1.\nOrigine.\nL'etimologia del nome \u00e8 chiara, dal verbo \u1f00\u03bd\u03b1\u03c0\u03b1\u03af\u03c9, cio\u00e8 \"ribadisco\", \"ribatto\", \"ripercuoto\", ma la sua interpretazione non \u00e8 sicura: probabilmente \u00e8 da intendere nel senso di piede opposto rispetto al dattilo. \nL'origine di questo tipo di versi \u00e8 da cercare fra i Dori; gli antichi poeti ionici, i giambografi, e gli elegiaci lo ignorano, mentre era in ampio uso nell'area dorica, dove in origine aveva il carattere di metro per i canti di marcia, come gli \u1f10\u03bc\u03b2\u03b1\u03c4\u03ae\u03c1\u03b9\u03b1 degli Spartiati.\nUso.\nMetro legato alla tradizione dorica, l'anapesto si incontra pi\u00f9 facilmente nei generi letterari pi\u00f9 influenzati dalla loro cultura. Lo si incontra quindi nella lirica corale, a partire da Alcmane, sicch\u00e9 il tetrametro catalitico o acataletto viene definito nei testi critici anche come \"alcmanio\"; la tradizione vuole che il poeta lo avesse introdotto; la commedia dorica di Sicilia ne faceva ampio uso. Nel V secolo, fu introdotto anche nella poesia teatrale attica, molto frequente in Aristofane, dove conserv\u00f2 il suo originale carattere di ritmo di marcia: \u00e8 di norma usato quindi nella parodos e nell'exodos della tragedia, e nella parabasi della commedia, anche se tale metro non compare solo in questo contesto, e pu\u00f2 anche essere usato in contesti lirici, per lo pi\u00f9 di carattere lamentoso, talvolta intervallati con versi di altro metro.\nParticolarit\u00e0.\nGli anapesti si scandiscono normalmente per sizigia, se il numero di piedi \u00e8 pari; il fenomeno dell'abbreviamento di una vocale lunga davanti a un'altra vocale (si veda prosodia) esiste, ma \u00e8 meno frequente che nei cola e versi dattilici. \nL'anapesto pu\u00f2 essere sostituito da uno spondeo o pi\u00f9 raramente da un proceleusmatico; la sostituzione con un dattilo non \u00e8 frequente, e limitata quasi esclusivamente alla poesia drammatica; la sequenza dattilo-anapesto inoltre \u00e8 generalmente evitata. Nel caso uno di questi piedi sostituisca l'anapesto, il tempo forte cade sempre, in ogni caso, nella seconda parte del piede.\nMetri anapestici.\nMonometro anapestico.\nCome i suoi analoghi di altri metri, il monometro (schema: \u222a \u222a\u2014 \u222a \u222a\u2014) si incontra saltuariamente nei sistemi anapestici, in particolare come penultimo colon, o in associazione con i docmiaci o con i versi eolico-coriambici. Le sostituzioni spondaiche sono molto frequenti. \nPoich\u00e9 il dimetro anapestico possiede una forte dieresi centrale, l'identificazione di un monometro nei sistemi lirici \u00e8 spesso controversa, e muta da un editore all'altro.\nEs. di monometro anapestico puro: \u039e\u03ad\u03bd\u03bf\u03c2 \u1f10\u03be\u03b1\u03c5\u03bd\u03cd\u03c3\u03b1\u03b9 (Sofocle, \"Edipo a Colono\", 1562)\nEs. di monometro anapestico olospondaico: \u03ba\u1f00\u03c0\u03b9\u03c3\u03ba\u03ce\u03c0\u03c4\u03c9\u03bd\nIn et\u00e0 romana, alcuni poeti, come Mesomede e Sinesio, hanno composto interi componimenti in monometri anapestici.\nIl monometro anapestico ipercatalettico (schema \u222a : \u222a \u2014 \u222a \u222a\u2014| \u2014) si confonde con il ferecrateo, o, se il primo piede \u00e8 spondaico, con un \"reizianum\": normalmente si tratta di questi ultimi versi, ma nel contesto di un sistema spondaico, queste sequenze vanno interpretate come anapesti.\nIl monometro catalettico \u00e8 raro (\u222a \u222a\u2014 : \u2014 \u2227) e coincide formalmente con uno ionico a minore: anche qui, solo il contesto metrico pu\u00f2 indicare di che piede si tratta.\nTripodia anapestica.\nQuesto schema metrico ( \u222a : \u222a \u2014 \u222a : \u222a \u2014 \u222a : \u222a \u2014) non \u00e8 molto frequente e non si incontra mai negli anapesti di marcia. Le sostituzioni in genere sono frequenti; nei poeti corali, questo metro pu\u00f2 essere congiunto con altri metri eterogenei.\nEs. \u039d\u03c5\u03c7\u03af\u03b1\u03bd \u03c0\u03bb\u03ac\u03ba\u03b1 \u03ba\u03b5\u03c1\u03c3\u03ac\u03bc\u03b5\u03bd\u03bf\u03c2 (Eschilo, Persiani, 952)\nQuando compare nella forma (\u2014 \u2014 \u222a : \u222a \u2014 \u2014 \u2014) questo metro non \u00e8 distinguibile dal ferecrateo e si presta quindi a giochi di metaritmia (inversione di ritmo).\nDimetro anapestico.\nIl dimetro \u00e8 il colon anapestico dall'uso pi\u00f9 diffuso, e uno tra i pi\u00f9 antichi cola lirici noti (si incontra gi\u00e0 in Alcmane): i sistemi, in genere, non contengono che dimetri alternati a qualche monometro.\nLo schema \u00e8 \u222a \u222a\u2014 \u222a \u222a\u2014 | \u222a \u222a\u2014 \u222a \u222a\u2014 ; di norma, alla fine del primo metro corrisponde anche fine di parola, che non esclude lo iato, anche se non si tratta di una vera e propria dieresi; casi in cui la fine del metro non corrisponde alla fine della parola sono attestati, ma sono rari.\nEs. \u1f18\u03bc\u03ad, \u039b\u03b1\u03c4\u03bf\u0390\u03b4\u03b1, \u03c4\u03ad\u03bf \u03b4' \u1f00\u03c1\u03c7\u03ad\u03c7\u03bf\u03c1\u03bf\u03bd (Alcmane, fr. 17 B)\nNei sistemi anapestici \"di marcia\", il proceleusmatico non compare o quasi, mentre il dattilo appare di preferenza compare nei piedi dispari. Le sostituzioni usate per\u00f2 sono numerose, e un dimetro composto solo di anapesti \u00e8 piuttosto raro.\nLa sequenza anapesto + dattilo non \u00e8 comune, ma \u00e8 attestata negli anapesti di marcia, in particolar modo in Eschilo.\nIl dimetro anapestico catalettico o paremiaco.\nIl dimetro anapestico catalettico (schema \u222a \u222a\u2014 \u222a \u222a\u2014 \u222a \u222a\u2014 \u2014 \u2227) \u00e8 pi\u00f9 noto con il nome di paremiaco (probabilmente da \u03c0\u03b1\u03c1\u03bf\u03b9\u03bc\u03af\u03b1, proverbio, in quanto forma metrica spesso adottata dai proverbi).\nEs. \u03a0\u03cc\u03c4\u03b5 \u1f0c\u03c1\u03c4\u03b5\u03bc\u03b9\u03c2 \u03bf\u1f50\u03ba \u1f10\u03c7\u03cc\u03c1\u03b5\u03c5\u03c3\u03b5 (proverbio)\nSull'esatta natura di questo verso (anche se si tratti di un vero anapesto o invece di una forma procefala di dattilo) non c'\u00e8 accordo tra gli studiosi.\nIn generale, il paremiaco assume le stesse forme del dimetro anapestico acataletto; l'ultima sillaba non ammette soluzione, ma pu\u00f2 essere breve; la sostituzione con il proceleusmatico non si verifica che negli anapesti \"lirici\"; il dattilo \u00e8 limitato ovunque al primo piede; rispetto al dimetro acataletto, nel paremiaco la \"pausa\" tra primo e secondo metro spesso non \u00e8 rispettata. Nei sistemi, il paremiaco riveste la funzione di clausola; pu\u00f2 anche essere adoperato \"kat\u00e0 st\u00edchon\" negli \u1f10\u03bc\u03b2\u03b1\u03c4\u03ae\u03c1\u03b9\u03b1.\nDimetro anapestico ipercatalettico.\nQuesto metro (schema \u222a \u222a \u2014 \u222a \u222a \u2014| \u222a \u222a \u2014 \u222a \u222a \u2014 |\u2014) \u00e8 rarissimo. Compare in alcuni casi nella poesia drammatica.\nPentapodia anapestica.\nTale forma metrica ( \u222a \u222a \u2014 \u222a \u222a \u2014 \u222a \u222a \u2014 \u222a \u222a \u2014 \u222a \u222a \u2014) \u00e8 anch'essa estremamente rara. Gli esempi pi\u00f9 noti di questo metro si trovano in Aristofane.\nEs. \u03a3\u1f72 \u03bc\u1f72\u03bd \u03bf\u1f56\u03bd \u03ba\u03b1\u03c4\u03b1\u03bb\u03b5\u03cd\u03c3\u03bf\u03bc\u03b5\u03bd, \u1f67 \u03bc\u03b9\u03b1\u03c1\u1f70 \u03ba\u03b5\u03c6\u03b1\u03bb\u03ae (Aristofane, Acarnesi, 285)\nTrimetro anapestico.\nLa maggior parte dei versi dall'aspetto di trimetri anapestici ( \u222a \u222a \u2014 \u222a \u222a \u2014| \u222a \u222a \u2014 \u222a \u222a \u2014| \u222a \u222a \u2014 \u222a \u222a \u2014) sono scissi dai metricisti moderni in un dimetro + monometro. I casi in cui ci si trova di fronte sicuramente a un trimetro anapestico sono rari.\nLa forma catalettica del trimetro ( \u222a \u222a \u2014 \u222a \u222a \u2014| \u222a \u222a \u2014 \u222a \u222a \u2014| \u222a \u222a \u2014 \u2014) \u00e8 stata impiegata kat\u00e0 stichon dal poeta alessandrino Simia di Rodi.\nTetrametro anapestico catalettico.\nUn dimetro anapestico acataletto e un dimetro catalettico formano un tetrametro catalettico:\n\u222a \u222a \u2014 \u222a \u222a \u2014| \u222a \u222a \u2014 \u222a \u222a \u2014|| \u222a \u222a \u2014 \u222a \u222a \u2014| \u222a \u222a \u2014 | X\nQuesto verso si incontra per la prima volta nella commedia dorica di Sicilia: Epicarmo aveva scritto due opere intere in questo verso. In seguito, fu adoperato spesso dai poeti della commedia attica: per tale motivo, \u00e8 spesso chiamato \"metrum aristophanium\".\nNel caso invece che il tetrametro si presentasse con l'ultimo piede intero spondaico, era chiamato invece \"metrum laconicum\", perch\u00e9 era impiegato negli \u1f10\u03bc\u03b2\u03b1\u03c4\u03ae\u03c1\u03b9\u03b1.\nEs. \u1f0c\u03b3\u03b5\u03c4' \u1f66 \u03a3\u03c0\u03ac\u03c1\u03c4\u03b1\u03c2 \u1f14\u03bd\u03bf\u03c0\u03bb\u03bf\u03b9 \u03ba\u03bf\u1fe6\u03c1\u03bf\u03b9, \u03c0\u03bf\u03c4\u1f76 \u03c4\u1f70\u03bd \u1f0c\u03c1\u03b5\u03bf\u03c2 \u03ba\u03af\u03bd\u03b1\u03c3\u03b9\u03bd (Tirteo, fr. 16 B)\nIn genere, il tetrametro ammette le stesse sostituzioni dei due metri di cui \u00e8 composto: solo il proceleusmatico \u00e8 escluso. I versi di soli anapesti sono evitati, mentre i versi con un unico anapesto si incontrano abbastanza di frequente. In Aristofane, il settimo piede \u00e8 sempre anapestico;\nla sostituzione dattilica non \u00e8 molto frequente.\nLa dieresi mediana \u00e8 di regola nel tetrametro anapestico; nel caso essa manchi, \u00e8 rimpiazzata da una cesura dopo la prima sillaba del quinto piede; rarissima invece la cesura dopo la prima sillaba del quarto piede."}
{"id": "133058", "revid": "1610933", "url": "https://it.wikipedia.org/wiki?curid=133058", "title": "Marsupiali", "text": ""}
{"id": "133062", "revid": "1776051", "url": "https://it.wikipedia.org/wiki?curid=133062", "title": "Interlaken", "text": "Interlaken (toponimo tedesco; fino al 1891 Aarm\u00fchle) \u00e8 un comune svizzero di 5\u00a0592 abitanti del Canton Berna, nella regione dell'Oberland (circondario di Interlaken-Oberhasli, del quale \u00e8 il capoluogo).\nGeografia fisica.\nInterlaken si trova tra il Lago di Brienz e il Lago di Thun.\nOrigini del nome.\nIl nome attuale (\"in mezzo ai laghi\") per la sua posizione. \nStoria.\nInterlaken \u00e8 stato il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nAlle porte della citt\u00e0 si tiene ogni anno il Greenfield Festival, un evento musicale della durata di tre giorni che accoglie artisti della scena rock contemporanea.\nInfrastrutture e trasporti.\nLe Ferrovie Federali Svizzere gestiscono due stazioni ferroviarie nel comune di Interlaken: Interlaken Est e Interlaken Ovest, sulle ferrovie del Br\u00fcnig, dell'Oberland bernese e della Jungfrau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. Interlaken, per la sua attenzione a favorire il turismo sostenibile e la mobilit\u00e0 dolce, fa parte della cooperazione Perle delle Alpi."}
{"id": "133065", "revid": "1776051", "url": "https://it.wikipedia.org/wiki?curid=133065", "title": "Ringgenberg", "text": "Ringgenberg (toponimo tedesco) \u00e8 un comune svizzero di 2\u00a0663 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nRinggenberg si affaccia sul Lago di Brienz.\nStoria.\nNel 1850 ha inglobato il comune soppresso di Goldswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRinggenberg \u00e8 servito dall'omonima stazione sulla ferrovia del Br\u00fcnig.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133066", "revid": "2164232", "url": "https://it.wikipedia.org/wiki?curid=133066", "title": "Repubblica napoletana (1647)", "text": "La prima Repubblica napoletana fu una breve entit\u00e0 politica seicentesca, creata a Napoli dopo la fine della rivolta popolare, animata da Masaniello e Giulio Genoino, contro il regime vicereale spagnolo.\nNonostante le forti specificit\u00e0 delle vicende napoletane di quel periodo, la sua storia deve comunque essere inquadrata all'interno delle vicende europee legate alla guerra dei trent'anni e alla rivalit\u00e0 tra Francia e Spagna.\nFu guidata da Enrico II di Lorena, duca di Guisa, discendente di Renato d'Angi\u00f2.\nLa repubblica sopravvisse dal 22 ottobre del 1647, quando fu dichiarata da Gennaro Annese, fino al 5 aprile 1648, data della caduta del forte di Nisida e del rientro in citt\u00e0 delle truppe spagnole.\nStoria.\nNella prima met\u00e0 del XVII secolo il Vicereame di Napoli si trovava in una fortissima crisi economica, comune a tutta Europa ma aggravata a Napoli da un governo lontano dagli interessi locali e teso in quel momento solo a finanziare le guerre sempre pi\u00f9 dispendiose in corso sul teatro europeo.\nLa conclusione della rivolta di Masaniello, seppur favorevole alle forze spagnole del vicer\u00e9 Don Rodrigo Ponce de Le\u00f3n, che erano riuscite a ristabilire quasi del tutto l'ordine in citt\u00e0, aveva comunque lasciato un fortissimo malcontento e ulteriormente esasperato i problemi della popolazione.\nLa nuova rivolta esplose in seguito al cannoneggiamento della citt\u00e0 da parte della flotta spagnola comandata da Don Giovanni d'Austria, venuto a sedare gli ultimi focolai di insorgenza. Ci\u00f2 provoc\u00f2 una nuova sollevazione generale che non fu pi\u00f9, come al tempo di Masaniello, una generica rivolta dei lazzari contro i \"potenti\", ma assunse, sotto la guida dell'armaiolo Gennaro Annese, un chiaro carattere antispagnolo.\nSubito dopo la cacciata delle truppe spagnole e la dichiarazione della repubblica, i napoletani cercarono di mettersi sotto la protezione della Francia e contattarono appunto Enrico II di Lorena, duca di Guisa per affidargli la guida di Napoli. Il Duca di Guisa, che si trovava a Roma, allettato dalla promessa di una corona e dalla prospettiva di far ritornare il Regno di Napoli, dopo due secoli, nell'orbita francese, accett\u00f2 e il 15 novembre sbarc\u00f2 a Napoli per prendere la guida della repubblica.\nIn realt\u00e0 la situazione della repubblica era praticamente disperata e senza vie d'uscita: gli spagnoli occupavano ancora tutti i castelli attorno alla citt\u00e0 mentre i nobili fuoriusciti, da Aversa, controllavano la provincia e quindi gli approvvigionamenti della citt\u00e0.\nIl Duca di Guisa cerc\u00f2 di riguadagnare alla sua causa la nobilt\u00e0, ma con risultati molto modesti, nonostante riuscisse, nel gennaio del 1648, a \"sbloccare\" Aversa.\nGli spagnoli tennero una tattica molto prudente e attendista; tutti i poteri furono concentrati nelle mani di Don Giovanni d'Austria, mentre le maggiori attivit\u00e0 si concentrarono per tutto il periodo nel reclutamento e nell'inserimento nel campo repubblicano di spie e agitatori, nonch\u00e9 di agenti che cercavano di comprare la fedelt\u00e0 del ceto nobiliare.\nLa repubblica doveva essere bicefala, da un lato militare con il duca di Guisa, e dall'altro amministrativo con Gennaro Annese, ma ben presto i due entrarono in contrasto, non solo istituzionale ma anche personale: il nobile avventuriero contro il plebeo repubblicano.\nIl 5 aprile Enrico di Guisa, ingannato da alcuni suoi stessi consiglieri ormai al soldo degli spagnoli, fu indotto a tentare una sortita, cos\u00ec che la citt\u00e0 fu rioccupata, secondo un piano gi\u00e0 prestabilito, praticamente senza colpo ferire.\nIl Duca di Guisa fu catturato e inviato in carcere a Madrid.\nCirca due mesi dopo, il 4 giugno, una flotta francese di circa 40 navi tent\u00f2 di riprendere la citt\u00e0, ma questa volta non ci fu nessuna sollevazione del popolo, ormai stanco dopo pi\u00f9 di un anno di rivoluzione continua. La flotta francese tent\u00f2 lo sbarco a Procida ma, sconfitta, dovette ritirarsi.\nUna nuova flotta francese, ancora pi\u00f9 numerosa, ricomparve nel golfo di Napoli il 4 agosto, comandata da Tommaso Francesco di Savoia. Questa volta i francesi riuscirono a sbarcare a Procida ma, dopo alcune sconfitte a Ischia, Pozzuoli e Salerno, abbandonarono definitivamente l'impresa.\nDi l\u00ec a poco Gennaro Annese, il primo animatore della Repubblica napoletana, venne decapitato in piazza del Mercato.\nUn anno dopo, il 3 giugno 1649, scoppiarono a Napoli nuovi tumulti popolari, ma questa volta la stanchezza del popolo, nonch\u00e9 la mutata condizione internazionale, fecero s\u00ec che i moti fossero repressi abbastanza rapidamente.\nIl Regno di Napoli sarebbe rimasto sotto il dominio spagnolo per ancora oltre mezzo secolo, fino alla guerra di successione spagnola.\nDenominazioni.\nLa Repubblica ebbe diversi nomi ufficiali, tutti abbastanza singolari pur nel contesto dell'epoca:\nTutti questi nomi stavano ad indicare la doppia natura dello stato, repubblicana e monarchica allo stesso tempo.\nLa prima bandiera della Repubblica rappresentava le effigie della Madonna del Carmine e di San Gennaro, da un lato, e i tre gigli di Francia, dall'altro; questa bandiera venne ben presto cambiata con una bandiera con uno scudo rosso recante la sigla \"S.P.Q.N.\" (Senatus PopulusQue Neapolitanus = Il Senato ed il Popolo Napoletano) sormontata dal motto \"Libertas\" (Libert\u00e0), da un lato, e dallo stemma del Duca di Guisa, dall'altro.\nDal 9 dicembre 1647 sia nella bandiera che nello stemma lo scudo fu sormontato da una corona imperiale, pendendole sotto \"a guisa di tosone l'effigie di San Gennaro\"\"."}
{"id": "133068", "revid": "1776051", "url": "https://it.wikipedia.org/wiki?curid=133068", "title": "Unterseen", "text": "Unterseen (toponimo tedesco) \u00e8 un comune svizzero di 5\u00a0712 abitanti del Canton Berna, nella regione dell'Oberland (circondario di Interlaken-Oberhasli); ha lo status di citt\u00e0.\nGeografia fisica.\nUnterseen si affaccia sul Lago di Thun.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133069", "revid": "1632387", "url": "https://it.wikipedia.org/wiki?curid=133069", "title": "The (International) Noise Conspiracy", "text": "The (International) Noise Conspiracy sono un gruppo garage punk svedese, formatosi a Ume\u00e5, in Svezia nel 1998. La band \u00e8 formata da Dennis Lyxz\u00e9n, Lars Str\u00f6mberg, Inge Johansson, Ludwig Dahlberg e dalla tastierista Sara Almgren, anche se dal 2004 quest'ultima ha suonato le tastiere solamente nei live, avendo lasciato la band per unirsi ai The Vicious. Il suono della band \u00e8 molto influenzato dalla scena garage rock e punk, e da gruppi come The Stooges, MC5, Generation X e Ramones, ed hanno riscosso un normale successo grazie a cinque buoni album.\nLa band ha come argomenti principali delle loro canzoni temi rivolti a problematiche politiche e sociali, talvolta appoggiando esplicitamente ideologie marxiste e comuniste.\nStoria.\nNel 1999 gli International Noise Conspiracy registrano e pubblicano il loro disco d'esordio \"The First Conspiracy\" con l'etichetta indipendente G7 Welcoming Committee Records. Nello stesso periodo i componenti della band si occupano anche di altri progetti, in particolare il cantante Dennis Lyxz\u00e9n registra e pubblica alcuni lavori con un'altra sua band, i Lost Patrol, e Johansson lavora con i The Female Anchor of Sade.\nIn seguito, alla ricerca di una pi\u00f9 ampia visibilit\u00e0, firmano un contratto con la Burning Heart Records, pubblicando nel 2000 \"Survival Sickness\", considerato come uno dei maggiori lavori del punk rock moderno.\nI testi di Survival Sickness sono basati su ideologie politiche rivoluzionarie e il gruppo denuncia capitalismo e multinazionali.\nIn seguito, con \"A New Morning, Changing Weather\", uscito nel 2001, la band si guadagna la reputazione di un gruppo punk rock eclettico e atipico grazie anche all'inedito (per il genere) utilizzo delle tastiere. Nello stesso anno esce l'EP \"Capitalism Stole My Virginity\", che riceve una migliore accoglienza rispetto all'album precedente. Nel 2004 inizia la collaborazione con Rick Rubin, che produce sia \"Armed Love\" sia \"The Cross of My Calling\".\nStile e influenze.\nLa musica del gruppo fonde il garage rock con il punk rock delle origini. La band \u00e8 fortemente influenzata da artisti molto diversi come The Stooges, Phil Ochs, Rolling Stones, The Who e James Brown.\nIl gruppo \u00e8 anche noto per le sue posizioni anticapitalistiche, e in particolare ha scritto un brano intitolato \"Capitalism Stole My Virginity\"."}
{"id": "133070", "revid": "74801", "url": "https://it.wikipedia.org/wiki?curid=133070", "title": "Metro quadrato", "text": "Il metro quadrato (il cui simbolo \u00e8 m\u00b2 anche se spesso \u00e8 erroneamente abbreviato con il simbolo mq), detto anche metro quadro, \u00e8 un'unit\u00e0 di misura della superficie ed \u00e8, per definizione, l'area racchiusa da un quadrato avente i lati lunghi un metro (ad esempio = per lato). L'uso di \u00e8 improprio in quanto q \u00e8 il simbolo di quintale, e quindi potrebbe essere interpretato come milli-quintale, ovvero un ettogrammo.\nDescrizione.\nIl metro quadrato fa parte delle unit\u00e0 di misura del sistema internazionale.\nUn metro quadrato \u00e8 equivalente a:"}
{"id": "133071", "revid": "1543377", "url": "https://it.wikipedia.org/wiki?curid=133071", "title": "Hamal", "text": "Hamal (\u03b1 Arietis, \u03b1 Ari) \u00e8 la stella pi\u00f9 luminosa della costellazione dell'Ariete. Di magnitudine apparente +2,01, dista 66 anni luce dal sistema solare.\nOrigine del nome.\nIl nome tradizionale della stella, Hamal, era in origine riportato come \"Hamel\", \"Hemal\", \"Hamul\" o \"Hammel\". Nella nomenclatura di Flamsteed \u00e8 indicata come \"13 Arietis\", ma quest'ultima denominazione \u00e8 usata molto raramente, poich\u00e9 Hamal \u00e8 una stella brillante che gi\u00e0 possiede una nomenclatura di Bayer. Altro nome della stella era El Nath o Al Natih, \"il Corno\", che oggi \u00e8 assegnato a \u03b2 Tauri.\nIl nome \"Hamal\" deriva dall'espressione che in lingua araba si riferisce all'intera costellazione, \"Al \u0126amal\", \"l'Ariete\". Per evitare confusioni, l'astro a volte \u00e8 anche chiamato \u0631\u0627\u0633 \u062d\u0645\u0644 \"r\u0101s al-\u0127amal\", \"la testa dell'Ariete\".\nDati fisici.\nHamal \u00e8 una gigante arancione di tipo spettrale K2 IIICa, dove la notazione \"Ca\" indica la presenza di linee di calcio nel suo spettro; \u00e8 una stella molto grande simile ad Arturo, \u00e8 circa 90 volte pi\u00f9 brillante, 14 volte pi\u00f9 grande in diametro e 1,5 volte pi\u00f9 massiccia del Sole.\nIl satellite \"Hipparcos\" ha indicato che Hamal dista circa 65,9 anni luce dalla Terra. Questa distanza relativamente piccola, combinata con la sua luminosit\u00e0 intrinseca, permette alla stella di splendere con una magnitudine apparente di 2,01 (variabile di circa 0,05), il 47\u00b0 astro pi\u00f9 luminoso nel cielo.\nNella cultura.\nNell'antichit\u00e0, Hamal fu una stella di grande importanza. Quattromila anni fa, l'equinozio di primavera, il punto in cui il percorso apparente del Sole nel cielo interseca l'Equatore celeste, era situato nell'Ariete (\u00e8 per questo motivo che nell'astrologia il primo segno zodiacale prende il nome proprio da questa costellazione); il cosiddetto \"Primo Punto d'Ariete\" si trovava a soli nove gradi a sud di Hamal, la stella pi\u00f9 luminosa nelle vicinanze. Attualmente si trova nel sud della costellazione dei Pesci, uno spostamento dovuto alla precessione dell'asse di rotazione terrestre.\nLe levate eliache (gli attimi in cui l'astro \u00e8 ancora visibile prima di essere inghiottito dalla luce solare) di Hamal, in collaborazione con Spica, erano dunque studiate per stabilire gli equinozi al sorgere e al tramontare del Sole. Al mattino dell'equinozio di primavera (26 marzo) Hamal era appena visibile nelle vicinanze del Sole mentre dalla parte opposta Spica stava tramontando. Quando si verificava la situazione opposta, con Spica che sorgeva e Hamal che tramontava si aveva l'equinozio d'autunno (28 settembre).\nSistema planetario.\nNel 2011 \u00e8 stato scoperto un pianeta orbitare attorno alla stella, il pianeta, chiamato poi , ha una massa minima stimata in e ruota attorno ad Hamal in circa 381 giorni, ad una distanza di dalla stella madre.\nProspetto del sistema"}
{"id": "133072", "revid": "9498", "url": "https://it.wikipedia.org/wiki?curid=133072", "title": "Ambrogio Macrobio Teodosio", "text": ""}
{"id": "133073", "revid": "729019", "url": "https://it.wikipedia.org/wiki?curid=133073", "title": "Focke-Wulf Ta 154", "text": "Il Focke-Wulf Ta 154 (chiamato anche \"Moskito\") era un caccia notturno bimotore ad ala alta sviluppato dall'azienda aeronautica tedesca Focke-Wulf-Flugzeugbau GmbH negli anni quaranta.\nProgettato da Kurt Tank rappresent\u00f2 la risposta al pi\u00f9 famoso de Havilland Mosquito britannico anche se non riusc\u00ec ad avere lo stesso peso nella seconda guerra mondiale in quanto prodotto in pochi esemplari e consegnato all'unico reparto operativo verso la fine del conflitto.\nStoria del progetto.\nCon la mancanza, in quel periodo di operai specializzati e di materiali strategici, le autorit\u00e0 tedesche chiesero un caccia notturno bimotore costruito quasi completamente in legno, con l'unica eccezione di parti dell'abitacolo, le cui parti venivano unite con un collante speciale (\"TEGO\"). Furono realizzati pochi esemplari, come pochissime furono le missioni affidate al Ta 154, a causa delle continue incursioni degli alleati, che distrussero una dopo l'altra le fabbriche che producevano questo collante.\nIl primo prototipo venne collaudato nella seconda met\u00e0 del 1943 e riusc\u00ec, nel confronto diretto, a superare in velocit\u00e0 i suoi concorrenti prodotti dalla Messerschmitt AG e dalla Ernst Heinkel Flugzeugwerke AG. Ciononostante, le problematiche relative ai collanti furono il suo punto debole e, dopo che furono provati collanti alternativi senza successo, fu abbandonato ogni ulteriore sviluppo del velivolo.\nNonostante le poche missioni compiute, questo aereo fece comprendere che sarebbe stato in grado di dare una grande spinta alla Luftwaffe. Ma il \"Moskito\" tedesco non ebbe per\u00f2 mai occasione di misurarsi in combattimento con il suo omonimo inglese.\nI Ta 154 sopravvissuti al conflitto, col cessare delle ostilit\u00e0, furono portati negli Stati Uniti e valutati attentamente.\nTecnica.\nIl Ta 154 era un bimotore dotato di carrello triciclo anteriore progettato nel 1942 da Kurt Tank per il ruolo di caccia notturno. Si trattava di un eccellente progetto nonostante i limiti imposti dal dover ricorrere a materiali non strategici; in grado, almeno in teoria, di competere con i pi\u00f9 famosi caccia notturni tedeschi."}
{"id": "133080", "revid": "1543377", "url": "https://it.wikipedia.org/wiki?curid=133080", "title": "Vores \u00d8l", "text": "Vores \u00d8l (danese per \"la nostra birra\", o in inglese our beer) \u00e8 una birra danese.\nOrigine.\nLa birra \u00e8 stata presentata come la prima birra open source. La ricetta \u00e8 stata pubblicata sotto licenza Creative Commons BY-SA 2.5 (Attribuzione - Condividi allo stesso modo).\nLa birra \u00e8 stata creata dagli studenti dell'IT-University a Copenaghen insieme a Superflex, un collettivo di artisti di Copenaghen, per illustrare come i concetti di open source possano essere applicati anche fuori dal mondo digitale. Gli studenti hanno preparato la birra, la prima serie di 100 litri, intitolata 'versione 1.0', nella caffetteria della scuola, e hanno creato un'etichetta e un sito web per promuoverla; in seguito ne hanno pubblicato la ricetta.\nUtilit\u00e0 della ricetta originale.\nLe reazioni della comunit\u00e0 dei bevitori di birra (homebrewing) sono state quasi immediate e molti hanno criticato la qualit\u00e0 della ricetta, scrivendo nel thread di Slashdot.\nI principali reclami riguardavano il fatto che non era stato dichiarato quanta acqua si dovesse utilizzare nella mistura, quale tipo di lievito doveva essere usato, lo stile di birra che sarebbe stato prodotto (se non che sarebbe stata scura ed heavy), se fossero o meno stati aggiunti dei luppoli per l'aroma, quale fosse la temperatura di fermentazione o che sapore avrebbe dovuto avere la birra.\nIn analogia alle linee guida del software open source che il gruppo sta promuovendo implicitamente, molte persone hanno detto che se questa ricetta fosse il codice sorgente, non potrebbe essere compilata.\nRasmus Nielsen, uno degli sviluppatori della birra, ha ammesso che la birra era un mezzo per comunicare un messaggio di \"nozioni dogmatiche del copyright e della propriet\u00e0 intellettuale che stanno dominando la nostra cultura.\" Ha anche dichiarato che il gruppo non era composto da guru della birra e ha sottinteso che la loro esperienza nella produzione di birra era limitata. In base al tema di fondo della campagna portata avanti dal gruppo, la correzione e lo sviluppo di questa ricetta \u00e8 attivamente consigliato e Wikipedia, nominata come una delle tecnologie di sviluppo che ha incitato lo sviluppo di Vores \u00d8l , si adatta alla loro visione di avere veramente una ricetta open source."}
{"id": "133081", "revid": "599013", "url": "https://it.wikipedia.org/wiki?curid=133081", "title": "Mq", "text": ""}
{"id": "133082", "revid": "8897", "url": "https://it.wikipedia.org/wiki?curid=133082", "title": "Vores ol", "text": ""}
{"id": "133083", "revid": "247222", "url": "https://it.wikipedia.org/wiki?curid=133083", "title": "Cambriano medio", "text": "Il Cambriano medio \u00e8 una epoca della scala dei tempi geologici, parte del periodo cambriano. Si estende da 513 Mya (\"Million years ago\", milioni di anni fa) a 501 Mya.\n\u00c8 diviso in due sottoepoche (non ancora denominate):"}
{"id": "133084", "revid": "7", "url": "https://it.wikipedia.org/wiki?curid=133084", "title": "Hardware del computer", "text": ""}
{"id": "133086", "revid": "486946", "url": "https://it.wikipedia.org/wiki?curid=133086", "title": "M\u00b2", "text": ""}
{"id": "133096", "revid": "9", "url": "https://it.wikipedia.org/wiki?curid=133096", "title": "Eresia di Sergio", "text": ""}
{"id": "133097", "revid": "124584292", "url": "https://it.wikipedia.org/wiki?curid=133097", "title": "Scolio", "text": "Con il termine scolio (plurale \"scoli\" [\"scol\u00ee\"]; pi\u00f9 raro \"scolii\"; talvolta \"scholia\", dalla traslitterazione in latino del sostantivo greco \u03c3\u03c7\u03cc\u03bb\u03b9\u03bf\u03bd, plurale \u03c3\u03c7\u03cc\u03bb\u03b9\u03b1) si intende un insieme di annotazioni e glosse che si trovano spesso annotate sui margini dei codici medioevali delle opere della letteratura greca e latina. L'autore delle annotazioni \u00e8 indicato come scoliaste.\nTipologie.\nFrutto di secolare lavoro di commento dei testi in ambiente scolastico, questi scoli sono particolarmente preziosi per la filologia classica perch\u00e9, sebbene la loro redazione sia spesso tarda, essi compendiano e incorporano molti elementi dei maggiori lavori di commento e analisi dell'et\u00e0 ellenistica, imperiale e bizantina (per i testi greci). Avviene cos\u00ec che tramite gli scoli \u00e8 possibile ricostruire almeno in parte le opere dei grammatici e filologi antichi, altrimenti perdute; e molte lezioni alternative e notizie dei generi pi\u00f9 disparati (sulla metrica, sui significati di singole parole, su particolari riti o usanze e cos\u00ec via; per i poemi omerici, possono contenere utili informazioni sulle altre opere del Ciclo, andate perdute) sono preservate dagli scoli, senza i quali sarebbero andate perdute.\nScoli di autori classici.\nL'autore classico pi\u00f9 ampiamente scoliato \u00e8 Omero, i cui scoli si dividono in tre tipologie: (1) gli scolii D, cos\u00ec denominati perch\u00e9 attribuiti (falsamente) al grammatico alessandrino Didimo Calcentero, che furono pubblicati nel 1517; (2) gli scoli all'\"Iliade\" conservati nel manoscritto Veneto A della Biblioteca Marciana di Venezia, scoperti da Jean-Baptiste-Gaspard d'Ansse de Villoison nel 1781 e pubblicati nel 1788 (questi scolii sono conservati anche dal cosiddetto Venetus B e dal manoscritto Townleyanus dell\"'Iliade\"); (3) gli \"Scholia exegetica\", di et\u00e0 imperiale. Il secondo tipo di scolii \u00e8 anche conosciuto come \"Vierm\u00e4nnerkommentar\", il \"commento dei quattro\", cos\u00ec detto perch\u00e9 risale all'opera di esegesi omerica operata dai grammatici Didimo, Aristonico, Nicanore ed Erodiano nel II-III secolo. \nSono inoltre degni di menzione gli scoli a Esiodo, Pindaro, i tragici greci (ma solo a nove tra le tragedie conservate di Euripide, quelle cosiddette \"scolastiche\": \"Andromaca\", \"Alcesti\", \"Ippolito\", \"Medea\", \"Ecuba\", \"Oreste\", \"Fenicie\", \"Troiane\" e lo spurio \"Reso\"; non si sono conservati gli scolii alla decima tragedia della paradosi scolastica, le \"Baccanti\"), i medici Ippocrate e Galeno, il comico Aristofane. Sono pochi gli scolii a Platone, compensati per\u00f2 da grandi commenti firmati; al contrario, quelli ad Aristotele sono assai abbondanti. Tra gli autori ellenistici, Callimaco (con scolii per\u00f2 non eccezionali), Apollonio Rodio, Teocrito, Nicandro e il poeta-astrologo Arato. Tra gli autori tardoantichi vanno ricordati Clemente Alessandrino e Gregorio Nazianzeno tra i cristiani, Dione Crisostomo, Luciano ed Elio Aristide tra i pagani. \nNell'ambito della letteratura latina, vanno ricordati i commenti di Servio a Virgilio, di Pomponio Porfirione e pseudo-Acrone a Orazio, di Elio Donato a Terenzio, nonch\u00e9 gli scoli a Persio attribuiti a Cornuto e gli scoli a Giovenale di et\u00e0 serviana. Un'opera particolarmente fortunata nella letteratura scoliastica fu il poemetto \"Ibis\" di Ovidio, a causa delle sue difficolt\u00e0."}
{"id": "133099", "revid": "281779", "url": "https://it.wikipedia.org/wiki?curid=133099", "title": "Cambriano superiore", "text": "Il Cambriano Superiore o Furongiano \u00e8 una epoca della scala dei tempi geologici, parte del periodo Cambriano. &lt;br&gt;Si estende da 501 Mya (\"Million years ago\", milioni di anni fa) a 488,3 Mya.\n\u00c8 diviso in due sottoepoche (l'ultima non ancora denominata):\nContenuto fossilifero e fauna.\nComparvero i primi vertebrati. Gli Anomalocaris erano i principali predatori."}
{"id": "133100", "revid": "78273", "url": "https://it.wikipedia.org/wiki?curid=133100", "title": "Tazio Cecilio Cipriano", "text": ""}
{"id": "133103", "revid": "1720746", "url": "https://it.wikipedia.org/wiki?curid=133103", "title": "Paibiano", "text": "Il Paibiano, detto anche Cambriano V \u00e8 una et\u00e0 della scala dei tempi geologici, che fa parte dell'epoca Cambriano superiore del periodo Cambriano.&lt;br&gt; Si estende da 501 Mya (\"Million years ago\", milioni di anni fa) a 495 Mya.\nEtimologia.\nIl nome deriva dalla pianura di Paibi, nella provincia cinese dello Hunan.\nContenuto fossilifero e fauna.\nComparvero i primi vertebrati. Gli Anomalocaris erano i principali predatori. Inizi\u00f2 l'estinzione di massa Cambriano-Ordoviciano."}
{"id": "133106", "revid": "1924342", "url": "https://it.wikipedia.org/wiki?curid=133106", "title": "Iron Maiden (album)", "text": "Iron Maiden \u00e8 il primo album in studio del gruppo musicale britannico omonimo, pubblicato il 14 aprile 1980 dalla EMI.\nNel giugno del 2017 la rivista \"Rolling Stone\" ha collocato l'album alla tredicesima posizione dei 100 migliori album metal di tutti i tempi.\nAntefatti e pubblicazione.\nIl primo album degli Iron Maiden ebbe un'evoluzione abbastanza travagliata, in quanto i membri del gruppo incontrarono numerose difficolt\u00e0 per far uscire il disco, soprattutto in virt\u00f9 della corrente punk che in quel periodo imperversava in Inghilterra. Nonostante le ostilit\u00e0 delle etichette discografiche, i membri del gruppo investirono tutti i loro risparmi e le loro fatiche per far conoscere il loro nome ed il loro genere. Fu cos\u00ec che la EMI si convinse a firmare un contratto che permise agli Iron Maiden di far uscire il loro album di debutto, che rappresenta un'importante tappa della nascente New Wave of British Heavy Metal.\nDopo pochi mesi fu pubblicata in Canada e negli Stati Uniti un'altra versione dell'album contenente anche il brano \"Sanctuary\"; il brano sarebbe stato successivamente inserito come seconda traccia nell'edizione rimasterizzata pubblicata dalla EMI nel 1998. Nel 1995 la EMI ha ripubblicato l'album con l'aggiunta di un secondo CD costituito dalle b-side originariamente presenti nei singoli \"Running Free\" e \"Sanctuary\".\nLa copertina \u00e8 stata realizzata da Derek Riggs.\nLe canzoni.\nIl disco si apre con \"Prowler\", seguito da \"Remember Tomorrow\", . \"Running Free\" \u00e8 un inno di libert\u00e0, eseguita in gran parte dei live della band. \"Phantom of the Opera\" si ispira al famoso film con Lon Chaney (come evidenzia anche la copertina del singolo live del 1985, con la mascotte Eddie intenta a levarsi la maschera esattamente come il grande attore del muto americano) oltre che al romanzo di Gaston Leroux Il fantasma dell'Opera; \u00e8 seguita dal brano strumentale \"Transylvania\", . La ballata \"Strange World\" riguarda ci\u00f2 che succede in un mondo fantastico immaginato da Harris. \"Charlotte the Harlot\" \u00e8 una dedica di Dave Murray ad una prostituta chiamata Charlotte. Ad oggi \u00e8 l'unico brano accreditato unicamente a Murray. Il disco si chiude con la title-track, brano eseguito in tutti i concerti del gruppo, spesso come brano di chiusura."}
{"id": "133107", "revid": "599013", "url": "https://it.wikipedia.org/wiki?curid=133107", "title": "Kmq", "text": ""}
{"id": "133109", "revid": "634034", "url": "https://it.wikipedia.org/wiki?curid=133109", "title": "Coscienza (psichiatria)", "text": "La coscienza \u00e8, in campo psichiatrico, una funzione psichica che comprende un elemento riflessivo, che \u00e8 la consapevolezza del proprio essere e della propria realt\u00e0 psichica, e uno integrativo, per cui le varie realt\u00e0 psichiche (desideri, pensieri, idee, sentimenti, ecc.), di cui l'individuo \u00e8 conscio in un dato momento, sono vissuti e avvertiti come un tutto organico alla base dell'unit\u00e0 dell'individuo stesso, separate dal mondo esterno e che si evolvono nel tempo.\nLa coscienza \u00e8 uno stato di vigilanza, la capacit\u00e0 di percepire gli stimoli sensoriali e di portare avanti e controllare i processi del pensiero. In psicologia, \u00e8 lo stato o l'atto di essere consci. In ambito etico, con la parola coscienza intende la capacit\u00e0 di distinguere il bene e il male, per comportarsi di conseguenza.\nCaratteristiche.\nLa coscienza \u00e8 \nLa coscienza \u00e8 una della funzioni psichiche pi\u00f9 complesse perch\u00e9 \u00e8 alla base del normale funzionamento di tutto lo psichismo:\nLa coscienza \u00e8 \nOrientamento.\nLa coscienza cos\u00ec definita in psichiatria \u00e8 chiamata orientamento.\nL'orientamento \u00e8 la consapevolezza del proprio rapporto con la realt\u00e0 esterna, valutata in base ai parametri: persone, spazio e tempo attuale.\nQuando si valuta il tempo trascorso si valuta la memoria.\nUn soggetto \"ben orientato secondo i parametri di spazio e tempo\" sa riconoscere:\nAspetti della coscienza.\nLa coscienza presenta: \nPatologia.\nNel paziente psicotico la separazione fra Io e mondo esterno, che \u00e8 la normale base dello stato di coscienza, si presenta alterata e si presenta uno stato di discontinuit\u00e0 del rapporto di realt\u00e0; nel paziente psicotico in un dato momento tutto quello che riguarda le rappresentazioni mentali del mondo esterno e del mondo interno non sono pi\u00f9 su due binari in rapporto uno con l'altro ma su due piani diversi; questo modo di pensare scisso su due piani diversi prende il nome di \"schizofrenia\", dal greco \"schizo\" che significa diviso e \"fren\" che significa mente.\nIl paziente schizofrenico ha un suo mondo diverso dal mondo reale e ci\u00f2 \u00e8 alla base della formazione delirante e di tutta la patologia del paziente schizofrenico.\nIl paziente schizofrenico vive contemporaneamente due situazioni di qualit\u00e0 di coscienza perch\u00e9 vive uno sdoppiamento di personalit\u00e0 ossia una dissociazione della personalit\u00e0 per cui possono coesistere due momenti di rapporto con il mondo esterno contemporaneamente.\nIl cambiamento dell'identit\u00e0 dell'Io della persona \u00e8 un elemento patologico che significa soprattutto alterazione del rapporto di realt\u00e0 cio\u00e8 della continuit\u00e0 del rapporto con la realt\u00e0, che \u00e8 alla base del processo psicotico.\nSindromi di depersonalizzazione.\nLe alterazioni dello stato di coscienza dell'Io si verificano nella sindromi di depersonalizzazione e possono essere di natura:\nSindromi confusionali.\nL'80% delle sindromi confusionali sono di origine organica.\nLe sindromi confusionali possono essere:\nEsame dello stato di coscienza.\nL'esame dello stato di coscienza si fa osservando se la persona \u00e8 \"ben orientata\" e basta chiederle:"}
{"id": "133110", "revid": "117698015", "url": "https://it.wikipedia.org/wiki?curid=133110", "title": "Non si interrompe un'emozione", "text": "Non si interrompe un'emozione \u00e8 un celebre slogan coniato dal regista cinematografico Federico Fellini per contestare l'abuso delle interruzioni pubblicitarie sulle tv private a partire dagli anni ottanta, specialmente durante la trasmissione dei film, in quanto opere d'arte e non semplici prodotti commerciali.\nQuesto slogan fu poi ripreso a partire dal 1989 dal Partito Comunista Italiano e poi dal Partito Democratico della Sinistra nella campagna per il referendum sulla pubblicit\u00e0 televisiva del 1995, volto a impedire l'interruzione delle trasmissioni di film e partite di calcio con le inserzioni pubblicitarie.\nFra i testimonial che si schierarono per il NO al referendum e a fianco delle tv private, vi furono Mike Bongiorno, Raimondo Vianello, Sandra Mondaini, Rosario Fiorello, Lorella Cuccarini e Michele Placido. Si schierarono invece per il SI, fra gli altri, Roberto Benigni e Beppe Grillo.\nAlla fine, l'iniziativa referendaria anti-spot ottenne il favore di quasi 12 milioni di italiani (44,3% dell'elettorato): pi\u00f9 di 15 milioni (55,7%) invece non vollero cambiare la legislazione corrente in materia e pertanto la consultazione non ebbe per i promotori dello slogan i risultati sperati."}
{"id": "133113", "revid": "1489172", "url": "https://it.wikipedia.org/wiki?curid=133113", "title": "Maxence Fermine", "text": "Biografia.\nDopo aver trascorso parte della sua infanzia a Grenoble, si trasferisce a Parigi, vivendovi per 13 anni. Riesce a iscriversi alla facolt\u00e0 di Lettere per un anno, poi decide di partire per l'Africa, per lavorare in un ufficio in Tunisia.\nDopo il successo di Neve (tradotto in 17 lingue), si \u00e8 dedicato completamente alla scrittura di romanzi.\nAttualmente vive in Savoia con la sua famiglia e lavora dal 2010 come reporter per l'Alpes Magazine."}
{"id": "133123", "revid": "9416", "url": "https://it.wikipedia.org/wiki?curid=133123", "title": "Complemento (matematica)", "text": ""}
{"id": "133129", "revid": "1494169", "url": "https://it.wikipedia.org/wiki?curid=133129", "title": "Metodo dei momenti", "text": ""}
{"id": "133131", "revid": "1522738", "url": "https://it.wikipedia.org/wiki?curid=133131", "title": "Reboot (mass media)", "text": "Reboot (che pu\u00f2 essere tradotto come \"riedizione\" o \"nuova versione\") \u00e8 il termine inglese che nel contesto della \"fiction\" indica l'abbandono della \"continuity\" in una serie per ricreare dall'inizio i personaggi e la sequenza della storia, con la totale o parziale riscrittura degli eventi avvenuti nella saga originaria.\nUn \"reboot\" segue una linea temporale indipendente e distaccata dagli altri titoli della saga.\nIl termine viene usato nei fumetti e nei film, ma anche nei videogiochi.\nSolitamente la decisione prende avvio dal fatto che una saga di successo ha visto un appannamento d'immagine, dovuta ai vari capitoli susseguitisi negli anni: la casa produttrice tende allora a rivederne il profilo introducendo nuovi elementi per riportarla in auge. La revisione pu\u00f2 giungere quindi a \"ricominciare da capo\", mantenendo solo alcuni caratteri originali (di solito i protagonisti e l'ambientazione) ma riscrivendo l'intera vicenda.\nTra le motivazioni che spingono alla realizzazione di un \"reboot\" ci pu\u00f2 essere anche l'interesse da parte delle case produttrici di usare vecchi materiali (sceneggiature, trame) per crearne di nuovi, tentando di avvicinare nuovamente il pubblico a un filone tematico che potrebbe rivelarsi proficuo e ben accolto."}
{"id": "133132", "revid": "124839814", "url": "https://it.wikipedia.org/wiki?curid=133132", "title": "Moto Guzzi", "text": "Moto Guzzi (conosciuta anche solo come \"Guzzi\") \u00e8 un'azienda italiana di motociclette, fondata il 15 marzo 1921 da Carlo Guzzi e Giorgio Parodi.\nDal punto di vista societario fa parte del Gruppo Piaggio dal 2004 e il presidente della Moto Guzzi S.p.A. \u00e8 Roberto Colaninno.\nL'azienda ha prodotto pi\u00f9 di cinquanta modelli dalla sua fondazione ed \u00e8 da anni specializzata in motori bicilindrici a V di novanta gradi, raramente forniti anche a piccoli costruttori di modelli speciali quali Magni e Ghezzi &amp; Brian.\nStoria.\nFondazione.\nIl 15 marzo 1921 il cavaliere Emanuele Vittorio Parodi, suo figlio Giorgio e l'amico di quest'ultimo Carlo Guzzi fondarono a Genova la \"Societ\u00e0 Anonima Moto Guzzi\", con sede legale nel capoluogo ligure e sede produttiva a Mandello Tonzanico (poi divenuto Mandello del Lario).\nLa prima moto, la G.P. 500 (sigla di Guzzi Parodi), venne costruita con il supporto tecnico dell'officina di Giorgio Ripamonti, dove Carlo Guzzi aveva appreso i primi rudimenti della meccanica, appassionandosi alle due ruote.\nIl nome \"GP\" viene abbandonato subito e trasformato, con il consenso unanime di tutti i soci, in Moto Guzzi, anche per evitare fraintendimenti con le iniziali Guzzi-Parodi con quelle del solo Giorgio Parodi.\nIn una forma leggermente modificata (due valvole anzich\u00e9 quattro) al fine di contenere i costi di produzione, gi\u00e0 nell'anno della fondazione vengono costruite 17 motociclette come modello Normale. Le nuove moto hanno gi\u00e0, come emblema di fabbrica, un'aquila, simbolo dell'aviazione della Regia Marina nella Prima guerra mondiale: la scelta fu in onore e memoria del comune amico e mancato quarto socio Giovanni Ravelli, pilota motociclistico e aviatore, caduto con il suo aereo durante un volo di collaudo nel 1919.\nLa \"Normale\" aveva una potenza pari a 8 CV e viaggiava alla ragguardevole velocit\u00e0 per una motocicletta dell'epoca di 80\u00a0km/h. Gi\u00e0 questo primo modello portava qualcosa di nuovo nel panorama motociclistico (le caratteristiche di avanguardia non hanno mai lasciato la Moto Guzzi in tutta la sua storia), essendo la prima moto della storia dotata di cavalletto centrale.\nLe prime gare.\nLa neonata casa di Mandello esordisce nelle competizioni nel settembre 1921, schierando due delle 17 \"Normali\" costruite alla \"Milano-Napoli\", ultima prova stagionale del Campionato Motociclistico Italiano su Strada. Le due macchine, condotte da Mario Cavedini e Aldo Finzi, si comportano egregiamente, riuscendo a compiere senza rotture gli 877\u00a0km della massacrante gara di gran fondo.\nCon la partecipazione alle gare, la marca si afferma sempre di pi\u00f9. La definitiva consacrazione viene dalla trionfale partecipazione al Campionato Europeo del 1924, nel quale la \"500 C4V\" conquista il primo, secondo e quinto posto.\nNel 1925 a Mandello sono costruite, da oltre 300 lavoratori, 1.200 motocicli mentre nel 1927, accanto ai modelli sportivi, per sperimentare l'efficienza del telaio elastico (prima moto al mondo dotata di questo accorgimento), il fratello di Carlo, Giuseppe Guzzi, guida un nuovo modello, la \"G.T.\" in un raid a Capo Nord. Grazie al successo dell'impresa la \"G.T.\" pot\u00e9 fregiarsi meritatamente del nome \"Norge\" datogli inizialmente in onore del dirigibile omonimo. Giuseppe fu l'inventore, e il progettista insieme con Carlo, del telaio elastico con sospensione posteriore. Va ricordato che, precedentemente a questa innovazione, i motocicli avevano il telaio completamente rigido analogamente alle biciclette.\nGi\u00e0 nel 1929 la produzione raggiunge le 2.500 unit\u00e0 e l'azienda, nel 1934, \u00e8 il maggiore produttore di motociclette in Italia.\nSotto il profilo agonistico il 1935 viene ricordato perch\u00e9, con le sue \"250\" cm\u00b3 monocilindrica e \"500\" cm\u00b3 bicilindrica, conquista la prestigiosa gara internazionale Tourist Trophy con il pilota irlandese Stanley Woods. Successo poi ribadito nel 1937 con il pilota italiano Omobono Tenni che lo conquista nella categoria \"250\".\nLe moto militari.\nIl 1939, appena prima dello scoppio della seconda guerra mondiale, Moto Guzzi presenta l\"Airone 250\", una moto di notevole successo tanto da raggiungere i 29.926 esemplari costruiti. Con la guerra la produzione \u00e8 quasi totalmente rivolta al mercato militare fornendo diversi modelli al Regio Esercito, come l\"Alce\", il \"Trialce\" e l\"Airone militare\".\nGuzzino e Falcone.\nDopo il conflitto, nel 1946, la societ\u00e0 diventa \"Moto Guzzi S.p.A.\" e al fine di conquistare nuove tipologie di clienti, la ditta costruisce il suo primo motore a 2 tempi, il \"Guzzino 65\", progettato da Antonio Micucci e di cui, solo nei primi tre anni vengono costruiti 50.000 esemplari. Questa moto leggera viene prodotta negli anni cinquanta col nome di Cardellino e cilindrata portata infine a 83\u00a0cm\u00b3. Interessante veicolo economico e robusto, era caratterizzato da una trave diagonale del telaio che dall'asse di sterzo correva diagonalmente fino al fulcro del forcellone in lamiera stampata, sulla cui intersezione erano installate due piccole molle con funzione ammortizzante. Il motore risultava cos\u00ec appeso esteriormente alla trave diagonale.\nLa struttura progettuale di quegli anni era suddivisa in tre squadre autonome. La prima, capeggiata personalmente da Carlo Guzzi, si occupava principalmente di aggiornare e migliorare i modelli della gamma media. La seconda, affidata a Micussi, si occupava della progettazione e dello sviluppo dei modelli con propulsore a due tempi. La terza, il celebre \"reparto corse\", era affidata al vulcanico \"tridente\" Carcano-Todero-Cantoni.\nRisale invece al 1950 la nascita del modello \"Falcone\", moto grande sulla canonica cilindrata di 500\u00a0cm\u00b3, che rappresenter\u00e0 per un lunghissimo periodo il sogno dei motociclisti italiani (ricordiamo che la cilindrata e le dimensioni importanti rappresentavano il massimo della tecnica motociclistica del tempo). Anche in questo caso Carlo Guzzi introduce una delle sue invenzioni destinate a far storia, anche se sarebbe pi\u00f9 opportuno parlare di innovazione in questo caso. In quegli anni la sospensione anteriore, finora generalmente affidata a un sistema a quadrilatero sviluppato in diverse forme, con l'esclusione di Moto Guzzi che si affidava a un sistema a biscottini inferiori oscillanti (dal pregevole comportamento stradale ma dall'escursione limitata), stava adottando sempre pi\u00f9 diffusamente il sistema a forcella telescopica. A differenza delle forcelle finora utilizzate, dove il fodero era solidale alla ruota, Carlo Guzzi ne ribalta il concetto applicando il fodero alla parte superiore (oggi il sistema viene definito forcella rovesciata o forcella upside-down) con il notevole vantaggio di mantenere la struttura pi\u00f9 rigida nel punto di maggiore stress meccanico, in corrispondenza del cannotto di sterzo, risolvendo inoltre il problema dei carichi sospesi. Ancora oggi le forcelle rovesciate sono utilizzate nei modelli pi\u00f9 sportivi per questa loro caratteristica.\nRitorno alle gare.\nAlla ripresa delle competizioni, nel 1949, Bruno Ruffo su Moto Guzzi 250 \u00e8 il primo Campione del Mondo del neonato Campionato Mondiale di motociclismo.\nIl 1950 \u00e8 caratterizzato dalla costruzione, prima casa motociclistica al mondo, di una galleria del vento in scala 1:1, tuttora esistente e funzionante. Lo stesso impianto venne anche concesso in uso gratuito alla concorrenza, tanta era la sicurezza dell'azienda nel proprio superiore livello tecnologico. Grazie a questo importante strumento vengono introdotte per la prima volta sulle moto da competizione le sovrastrutture aerodinamiche, dapprima semplici carenature superiori (famoso il \"becco\" destinato a generare carico alla ruota anteriore), poi allungate verso il basso a coprire le gambe del pilota, fino ad arrivare alle carenature cosiddette \"a campana\" che arrivavano a inglobare la ruota anteriore. Con l'intento di limitare le prestazioni velocistiche, pochi anni dopo la Federazione Internazionale viet\u00f2 l'uso di tali estese carenature, ormai utilizzate da tutti (e che si meritarono il macabro appellativo di \"bare volanti\").\nNello stesso anno arriva sul mercato il \"Galletto\", il primo \"scooter\" a ruote alte della storia. L'idea del Galletto nacque in seguito alla grande diffusione dello \"scooter\" come mezzo utilitario, protettivo e di facile utilizzo, che non intimoriva i neofiti delle due ruote, impersonato alla perfezione dalle varie Vespa e Lambretta. La Moto Guzzi non volle progettare un veicolo simile perch\u00e9 troppo diverso dalla tradizione Guzzi. Il Galletto rappresenta la sintesi di ci\u00f2: telaio portante, esteso e protettivo (la ruota di scorta verticale posta tra la ruota anteriore e il telaio fungeva anche validamente da paraurti), motore centrale a cilindro orizzontale che manteneva una pedana quasi piatta, ruote alte per garantire una stabilit\u00e0 superiore, cilindrate importanti per garantire mobilit\u00e0 a lungo raggio e prestazioni a pieno carico. Fu un successo, e l'idea di base venne poi ripresa decenni pi\u00f9 tardi da Aprilia per lo Scarabeo, tuttora in produzione, che ha rilanciato nei tempi moderni lo \"scooter\" a ruote alte.\nNel 1951 Bruno Ruffo vince il secondo titolo mondiale piloti della categoria 250 e Moto Guzzi il secondo titolo marche della stessa categoria; nel 1952 \u00e8 la volta invece di Enrico Lorenzetti. Fergus Anderson conquista il titolo piloti categoria 350 nel 1953 e nel 1954, Moto Guzzi il titolo marche della stessa categoria.\nNel 1955 muore Giorgio Parodi mentre contemporaneamente nasce la Moto Guzzi 8 cilindri di 500\u00a0cm\u00b3, per opera della triade Giulio Cesare Carcano, Enrico Cantoni e Umberto Todero, il pi\u00f9 elevato frazionamento mai tentato su una moto da competizione. La moto si riveler\u00e0 col tempo vincente e rimane ancora oggi un esempio tecnico unico: nessuno ha mai pi\u00f9 tentato di inserire un motore cos\u00ec frazionato in un telaio motociclistico da competizione. Gi\u00e0 nel 1957, ancora all'inizio del suo sviluppo, erogava l'impressionante potenza di 75 CV.\nIl 1957 \u00e8 un anno molto importante per le attivit\u00e0 agonistiche: Moto Guzzi, in accordo con altri costruttori italiani (Gilera e Mondial), sigla il celebre \"Patto di astensione\", cessando la partecipazione alle competizioni. A quel momento conta nel proprio palmar\u00e8s 3.329 vittorie in gare ufficiali, 14 titoli mondiali, 11 vittorie al Tourist Trophy.\nNel 1958 la Moto Guzzi realizza, per la prima volta al mondo, un motore con la canna del cilindro cromata. Questa innovazione trover\u00e0 la prima applicazione sul modello \"Zigolo\".\nLa crisi.\nCarlo Guzzi muore nel 1964 e nello stesso periodo il mercato delle moto entra in una crisi profonda, si diffondono le automobili e la quantit\u00e0 totale di moto vendute diminuisce. Per cercare un'uscita dalla situazione nel 1965 l'ingegner Giulio Cesare Carcano progetta il motore V2 di 90\u00ba frontemarcia, posizionato trasversalmente, divenuto poi nel tempo l'icona stessa della Moto Guzzi e ancor oggi costantemente aggiornato e utilizzato. Si pensi che fu anche utilizzato allo stadio di prototipo per una utilitaria Fiat e in seguito per il cosiddetto 'mulo meccanico' 3X3 destinato agli alpini.\nLa crisi economica per\u00f2 si acuisce e il 1\u00ba febbraio 1967 la gestione della Moto Guzzi passa alla \"SEIMM\" (Societ\u00e0 Esercizio Industrie Moto Meccaniche), una societ\u00e0 costituita dalle banche creditrici. Viene messa in vendita la \"V7\" dotata del V2 di 90\u00ba con una cilindrata di 703\u00a0cm\u00b3.\nNel 1971 viene presentata la \"V7 Sport\", progettata da Lino Tonti, una moto sportiva destinata a entrare nella storia per le caratteristiche dinamiche dell'accoppiata motore-telaio e per essere l'unica moto di serie, nel panorama mondiale dell'epoca, a superare i 200\u00a0km/h. Per il mercato americano vengono approntate le versioni \"Special\", \"California\", \"Ambassador\".\nLa gestione De Tomaso.\n\u00c8 del 1973 un nuovo cambio di gestione societaria: il gruppo De Tomaso Industries Inc., proprietario anche della Benelli, acquisisce la propriet\u00e0 della societ\u00e0 e Alejandro De Tomaso assume la direzione della costruzione. Si distinguono due linee di produzione, modelli turistici, tra cui la California (1974) famosa in tutto il mondo, e moto da prestazioni di pi\u00f9 alto livello come Le Mans, Daytona e Centauro.\nDai successi della V7 Sport, nascono la 750 S e successivamente la 750 S3, dotata di tre freni a disco.\nNel 1976 nasce il modello pi\u00f9 popolare e di successo di quegli anni, il \"Le Mans\". Di questa moto furono prodotte quattro versioni, designate I, II, III e 1000. La I, II e la III serie hanno un motore di 850 cm\u00b3 mentre l'ultima, appunto, di 1000\u00a0cm\u00b3. Le prime due serie sono caratterizzate dalle teste dei cilindri tonde, mentre le successive squadrate. Tutti i modelli alimentati da carburatori Dell'Orto, da 36\u00a0mm sulle 850 e da 40\u00a0mm sulla 1000. Quest'ultima nasce con una ruota anteriore da 16\", ma la guidabilit\u00e0 ne risente e alla fine degli anni ottanta ne viene approntata una versione con ruota da 18\" e semicarena fissa. Le moto erano, e sono ancora, molto apprezzate per il loro stile e per le loro prestazioni. La coppia del motore e la solidit\u00e0 del telaio assicurano la competitivit\u00e0 del modello proprio nel periodo in cui i fabbricanti giapponesi si stanno affermando nel mercato motociclistico europeo.\nNel 1987 viene presentata la California III, equipaggiata con iniezione elettronica, e disponibile anche con carena integrale. Far\u00e0 da base alla California 1100 del 1994, con motore portato a 1064\u00a0cm\u00b3, che verr\u00e0 prodotta in numerose varianti e che \u00e8 ormai un'icona stessa della Casa di Mandello.\nLa gestione De Tomaso decide nel 1988 la fusione della Moto Guzzi con la F.lli Benelli nella nuova societ\u00e0 \"Guzzi-Benelli Moto\" (G.B.M. S.p.A.). L'imprenditore argentino contemporaneamente porta in Europa il team corse del \"Dr. John\" (al secolo John Wittner) dentista americano, vincitore nell'85 del campionato AMA Endurance con una Le Mans 1000 condotta da Larry Shorts e Greg Smrz, che sviluppa poi il motore a 4 valvole per cilindro e il telaio monotrave che diventano la Daytona 1000. Il culmine fu nella 2 giorni internazionale sul circuito di Monza che vide la Guzzi Daytona involarsi verso la vittoria, sfumata verso la fine della gara per un problema al cavo della candela. Comunque il team del Dr. John porter\u00e0 a casa il premio come miglior innovazione tecnica. Sfortunatamente i problemi economici in cui incorre nuovamente la Guzzi fermeranno tutto il progetto, rispetto alla Ducati che, rinata anche lei a Monza in quegli anni con la 851, continuer\u00e0 la sua avventura nelle corse.\nDa quell'esperienza agonistica nel 1992 viene commercializzata la Daytona 1000 IE, versione stradale della moto che vinse l'omonima gara e che venne per\u00f2 troppo a lungo attesa (la sua prima presentazione al pubblico risaliva infatti al 1988) per poter diventare un successo commerciale.\nNel 1994 viene presentata la California 1100 i.e. a iniezione elettronica.\nNel 1996 la G.B.M. S.p.A., tornata in attivo dopo una drastica cura sotto il controllo della Finprogetti (cui la De Tomaso Industries Inc. aveva delegato la gestione nel 1994), cambia nuovamente ragione sociale tornando al vecchio nome di \"Moto Guzzi S.p.A.\" Finprogetti rileva una quota consistente e successivamente il controllo della De Tomaso Industries Inc. trasformandola in \"TRG - Trident Rowan Group Inc\". Viene presentata al pubblico la V10 Centauro disegnata dalla Marabese Design, il cui strano design, un po' naked un po' cruiser, non ebbe mai un grande riscontro sul mercato italiano mentre in Belgio e Germania fu relativamente apprezzata.\nNel 1997 un mecenate lecchese propone la riedizione di alcuni modelli di 8 cilindri. La sfida viene accolta da una piccola ditta di Mandello del Lario (la Venini Tullio) che realizza alcuni modelli uguali in tutto e per tutto agli originali, comprese centraline Magneti Marelli, e i carburatori Dell'Orto. Uno di questi modelli \u00e8 esposto durante il 75\u00ba di fondazione della casa, all'ingresso dello stabilimento, mentre l'originale resta all'interno del museo.\nNel 1999 negli stabilimenti Moto Guzzi, viene presentato alla stampa un nuovo propulsore di 1000\u00a0cm\u00b3 raffreddato a liquido denominato VA10, caratterizzato dalla classica architettura a V ma di 75\u00ba capace di erogare una potenza di oltre 140 CV. Questo avveniristico motore, sviluppato in collaborazione con l'Ing. Danilo Mojoli, nacque con l'intento di ricondurre Guzzi alle competizioni internazionali SBK. Il progetto, nonostante fosse giunto alle fasi conclusive, a causa di un nuovo cambio dei vertici di gestione, venne abbandonato.\n2000: incomincia l'era Beggio.\nNella tribolata vita societaria una nuova puntata avviene nel 2000: Ivano Beggio, proprietario dell'Aprilia, acquista, oltre alla Moto Laverda, anche la Moto Guzzi e lancia un programma di risanamento industriale. Il primo prodotto \u00e8 la \"V11 Sport Rosso Mandello\", una versione particolare della \"V11\", serie lanciata nel 1999 che usc\u00ec in svariate versioni di successo quali la V11 Sport, V11 Rosso Mandello, Rosso Corsa, Le Mans, V11 Sport Scura, Ballabio, Tenni (che richiama le colorazioni dell'8 cilindri, con sella in alcantara, serbatoio color alluminio e cupolino verde), Caf\u00e8 Sport, Coppa Italia. Questa moto \u00e8 stata il primo segno di un possibile rilancio reale della casa di Mandello. Durante la gestione Aprilia viene effettuato anche il restyling dei modelli California, ovvero la \"stone\", modello base \" spoglio\" con prezzo listino ridotto, la pi\u00f9 completa EV Touring equipaggiata per viaggiare e la pi\u00f9 sportiva e costosa Special Sport dotata di soluzione tecniche migliori rispetto al modello base, come ad esempio il doppio disco anteriore oltre l'inedita livrea.\n2004: arriva la Piaggio.\nL'epopea non \u00e8 per\u00f2 ancora terminata, nel 2004 la crisi economica dell'Aprilia coinvolge anche la Moto Guzzi, crisi risoltasi il 28 dicembre 2004 allorquando l'intero Gruppo Aprilia viene acquisito dalla Piaggio. Da allora \u00e8 cominciato il rilancio della Moto Guzzi, i cui primi risultati si sono visti nell'anno 2005 con il lancio ufficiale e la messa in produzione della \"Breva V1100\" e della \"Griso\", entrambe dotate del nuovo motore da 1064\u00a0cm\u00b3 parzialmente riprogettato (uno dei primi a superare l'omologazione Euro 3) ma sempre contraddistinto dalla storica conformazione V2 di 90\u00ba frontemarcia.\nSul fronte dell'innovazione da segnalare anche la presenza su questi due modelli dell'evoluto sistema trasmissione cardanica a quadrilatero articolato, brevettata dalla Guzzi e contrassegnata dall'acronimo \"CA.R.C.\" Cardano Reattivo Compatto.\nAl Salone di Milano del novembre 2005, Moto Guzzi ribadisce la sua ritrovata vitalit\u00e0 presentando una Gran Turismo su base Breva V1100 e dotata dello stesso nuovo motore portato per\u00f2 a 1134\u00a0cm\u00b3, \u00e8 la \"Norge 1200\", il cui nome si rif\u00e0 al citato raid del 1928. Sempre nella stessa occasione i 35 anni della California vengono festeggiati con la versione \"California Vintage\", nera con bordature bianche, valigie in metallo e dall'aspetto indiscutibilmente \"retr\u00f2\". L'elevato contenuto tecnologico di Moto Guzzi viene ancora una volta ribadito, Moto Guzzi \u00e8 la prima casa motociclistica ad avere in produzione solo modelli omologati Euro 3.\nMuore l'ingegner Carcano.\nNel 2005 muore all'et\u00e0 di 94 anni anche l'ingegner Giulio Cesare Carcano, autore del famoso \"Otto cilindri\" e del motore bicilindrico a V trasversale di 90\u00b0, il \"twins\", quello che, con le dovute modifiche culminate nell'8 valvole con camme in testa, \u00e8 montato tutt'oggi sulle Moto Guzzi.\nRinnovamento e ritorno alle corse.\nPer quanto riguarda le moto di produzione, nel mese di luglio 2006 viene organizzata una riedizione del raid a Capo Nord compiuto da Giuseppe Guzzi nel 1928. Questa volta partono per Capo Nord quattordici \"Norge 1200\" che percorreranno il tragitto in 6 tappe, raggiungendo la meta il 29 luglio. L'impresa vuole rilanciare in grande stile il nuovo modello nel settore del gran turismo, mantenendo vivo il legame con la storia del marchio dell'Aquila.\nL'onda del rinnovamento perseguita dalla nuova propriet\u00e0 comincia a essere visibile anche all'interno della storica fabbrica di Mandello. Nel mese di settembre viene inaugurata la nuova e modernissima linea di assemblaggio motori, alla quale se ne aggiunger\u00e0 una seconda nel 2007. Moto Guzzi continua quindi a riaffermare il suo legame con il territorio lariano e italiano, evitando le ormai generalizzate delocalizzazioni produttive che snaturerebbero le radici stesse dello storico marchio.\nUno di questi modelli, rosso per la cronaca e con un piccolo segno di urto su una valigia procurato appunto durante il \"raid\", vola in Inghilterra, vinto durante le GMG 2006 da una fortunata guzzista inglese. Durante appunto le GMG 2006 si raggiunge lo storico risultato di 15.000 iscritti, e sapendo evidentemente che non tutti i presenti si sono iscritti, per la comunit\u00e0 mandellese \u00e8 stata una grande invasione di guzzisti. Le GMG 2006 hanno veramente messo in luce il vero rilancio della casa dell'Aquila.\nProseguendo nella sua politica di rinnovamento della gamma, a settembre viene presentata la \"1200 Sport\", una versione della Breva potenziata quel tanto che basta per renderla una vera \"Sport Tourer\" d'alto lignaggio (mantiene comunque due comodi posti e la possibilit\u00e0 di montare capienti valigie laterali). Per gli insaziabili della potenza, Moto Guzzi mette a disposizione 2 \"kit\" ufficiali di potenziamento.\nNovembre \u00e8 il mese del Salone di Milano, dove vengono presentate le novit\u00e0 dell'anno 2007. Assecondando le richieste che arrivano dal mercato, Moto Guzzi si presenta con una lunga serie di novit\u00e0: 2 motori nuovi, due nuove versioni di moto gi\u00e0 a listino, una moto completamente nuova. Nel dettaglio:\nLa nuova gestione e la rinnovata vitalit\u00e0 progettuale e commerciale comincia subito a produrre risultati incoraggianti. La mattina del giorno 11 dicembre 2006 viene prodotta a Mandello la decimillesima moto dell'anno (si tratta di una 1200 Sport), una crescita costante che \u00e8 passata dalle 4.000 moto scarse del 2004 alle 7.000 del 2005, per giungere alle oltre 10.000 del 2006. Per ritrovare lo stesso volume produttivo bisogna fare un salto indietro di oltre vent'anni, per l'esattezza al 1983.\nUn altro interessante dato di mercato: la quota di moto vendute all'estero supera il 60%, a dimostrazione dell'affetto che questo marchio continua a riscuotere in tutto il mondo.\nGrazie a questi risultati il punto di pareggio finanziario risulta ormai essere vicino, l'unica vera garanzia di sopravvivenza per una Casa motociclistica.\nIl definitivo rilancio della casa mandellese \u00e8 confermato dall'uscita nelle edicole di una raccolta di modellini partendo dal \"V7 Sport\" che va a ruba.\nLa vittoria a Daytona.\nI giorni 6 e 7 marzo 2006 sono giorni in cui il nome Moto Guzzi torna finalmente e clamorosamente a essere riscritto negli annali delle competizioni internazionali. In quei giorni il pilota Gianfranco Guareschi, detto \"Il Guaro\", in sella a una Moto Guzzi MGS-01 Corsa, vince le due \"manche\" della BOT-Battle of Twins della \"Daytona Speed Week\" davanti a oltre 80.000 spettatori nella categoria \"Formula 1\" (che non prevede limiti di cilindrata o modifiche). Non contenti di queste due storiche affermazioni, il \"Guaro\" e la sua MGS-01 partecipano anche alla gara della categoria \"Sound of Thunder\" che ammette anche la partecipazione di moto della classe Superbike, classificandosi secondi. Nello stesso anno questa accoppiata si aggiudica anche il Trofeo \"Supertwins\" italiano, al termine di una stagione ricca di vittorie, nonostante la MGS-01 Corsa venga a trovarsi di fronte a moto di ben 50\u201360\u00a0kg pi\u00f9 leggere, facendo valere il suo perfetto bilanciamento telaistico e il suo motore che, per quanto meno potente della concorrenza, \u00e8 dotato di una coppia e di una progressione eccezionali.\nAnno 2007.\nCon un maggior supporto della Casa Madre e dell'importatore americano, Gianfranco Guareschi e la sua Moto Guzzi MGS-01 Corsa ma motorizzata BigBore, un motore potenziato e modificato, si ripresentano l'anno successivo al via della \"Daytona Speed Week\", non pi\u00f9 nelle vesti di outsider. Le aspettative non vengono disattese, e per il secondo anno consecutivo, dopo due gare tiratissime, \u00e8 ancora una doppia vittoria nella classe 'BOT-Battle of Twins', dove riesce a prevalere anche di fronte all'esordiente Ducati 1098. Nella classe libera 'Sound of Thunder' la vittoria sfugge per poco, ma il secondo posto assoluto resta comunque un ottimo risultato. Il 'Guaro' mette cos\u00ec il sigillo numero 3.332 alla lista delle vittorie Moto Guzzi in competizioni ufficiali.\nDa sottolineare il fatto che a questa seconda partecipazione la MGS-01 ha subito un notevole sviluppo, essendo ora dotata di raffreddamento a liquido per una cilindrata totale portata a 1.350 cm\u00b3.\nLa Moto Guzzi, non dimenticando le proprie imprese anche in campo \"fuoristrada\" presenta la nuova \"Stelvio\", una endurona stradale da 1.200 cm\u00b3 quattro valvole per cilindro, volta a reintrodurre la Casa di Mandello nel settore, dopo le Quota V1000 e NTX 750 degli anni novanta.\nNel mese di marzo 2007 Colaninno present\u00f2 personalmente la nuova Bellagio, all'hotel Villa Serbelloni. Motore da 940\u00a0cm\u00b3, la Bellagio \u00e8 una \"custom\" con tratti di ciclistica evoluti quanto una \"naked\". Colaninno parla di questa moto, pi\u00f9 economica di altre, adatta al mercato americano, in forte crescita. Riesalta in alcuni tratti stilistici la California di cui riprende l'imponente serbatoio. Il Norge 850 andr\u00e0 a concorrere con Honda per quanto riguarda il settore delle turistiche. Prezzo ribassato, con molti accessori, lo rendono adatto sia per turismo a chi non si sente di cavalcare il 1200, sia per muoversi in citt\u00e0.\nIntanto la sorella pi\u00f9 grossa, la Norge 1200, vince il premio moto dell'anno nel settore delle granturismo, e terza piazza per la 1200 Sport nel settore delle moto stradali. Un ottimo risultato che premia tutta la \"squadra\", dal reparto motori al reparto progettazione.\nIn quell'anno Guzzi punta in alto, dopo che notizie ufficiali e verificabili danno, in gennaio e febbraio 2007, la casa di Mandello in crescita di immatricolazioni rispetto al primo bimestre 2006 del 34,6%, cifre esaltanti e rassicuranti che fanno promettere l'abbattimento della soglia 10.000 toccata nella storica data dell'11 dicembre 2006.\nIl 14, 15 e 16 settembre si sono tenute le oramai tradizionali Giornate Mondiali Guzzi nel segno della nuova Griso 8v, che monta il motore 1200\u00a0cm\u00b3 fornito di 4 valvole per testa, ultima evoluzione del bicilindrico di Carcano. Questo modello dal telaio numero 1 \u00e8 stato vinto da Denise Martin di Cannes. Le presenze sono state di oltre 17.000 appassionati motociclisti.\nNel frattempo a Milano Bandiera e Colaninno hanno annunciato che la tendenza delle vendite \u00e8 in aumento e quest'anno Guzzi punter\u00e0 a 11.000 moto immatricolate, 1.000 in pi\u00f9 dello scorso anno.\nIl Salone di Milano del novembre 2007 \u00e8 ancora l'occasione per presentare sul mercato le ultime novit\u00e0. L'attivit\u00e0 di sviluppo \u00e8 frenetica, e porta sul palcoscenico la definitiva Stelvio, equipaggiata col nuovissimo motore 1200 cm\u00b3 a 8 valvole, ma con una mappatura che privilegia la coppia in basso. Nonostante ci\u00f2 la potenza massima resta superiore ai 100 CV. Contemporaneamente viene presentata anche la V7 Classic, come dice il nome una moto semplice, dotata del motore da 750 cm\u00b3 e dall'aspetto fortemente tradizionale anche nelle grafiche. Un chiaro rimando e un omaggio alla progenitrice di tutte le Moto Guzzi moderne, la V7 appunto.\nModifiche di dettaglio alla Bellagio, con una colorazione lucida bicolore e una gamma di accessori che ne amplificano la versatilit\u00e0 (come ad esempio la sella biposto e diversi sistemi di borse per il trasporto bagagli).\nDal 2008 in poi.\nLa Moto Guzzi nel 2008 comincia a produrre di serie la Stelvio che raccoglie nelle riviste e in servizi specializzati buoni consensi. I colori disponibili sono Rosso Corsa, Bianco Lunare e Nero.\nNell'ottobre 2008 vince una gara di fornitura, indetta dal Ministero degli Interni del land di Berlino, per la consegna di n. 35 \"850 GT Norge\" alla Polizia della capitale tedesca.\nL'ufficio progettazione, sembra ormai certo, si trasferir\u00e0 a Noale, mentre alla fine anno partono i lavori di ristrutturazione degli stabilimenti di via Parodi 57, con progetto e concessione edilizia gi\u00e0 appese sull'esterno della fabbrica. L'operazione ha causato la messa in cassa integrazione di buona parte degli impiegati e il sorgere di numerose polemiche.\nAl 67\u00ba Salone Internazionale del Motociclo di Milano del 2009, vengono presentati tre prototipi denominati rispettivamente \"V12LM\", \"V12 Strada\" e \"V12 X\". Le tre avveniristiche motociclette, disegnate da Pierre Terblanche e Miguel Galluzzi, riscuotono enorme successo guadagnando dalla \"Motorcycle Design Association Award\" (associazione di \"design\" che vanta 165 membri distribuiti in quattro continenti) il riconoscimento quali migliori modelli presentati al motosalone. Le nuove motociclette hanno l'obiettivo dichiarato di rilanciare definitivamente il marchio Moto Guzzi al successo commerciale e sportivo.\nNel 2010 viene presentata la \"Moto Guzzi Nevada Anniversario\", per celebrare i 90 anni della casa. Il motore \u00e8 un bicilindrico a V con i.e. di 744 di cm\u00b3. Esce anche la versione \"Racer\" della \"V7\".\nNel marzo 2012 viene commercializzata la nuova \"V 7\", con il motore 750\u00a0cm\u00b3 ridisegnato, nelle versioni Stone, Special e Racer. Sempre nel 2012 viene presentata la Moto Guzzi California 1400 con un nuovo motore bicilindrico a V da 1400\u00a0cm\u00b3, il controllo di trazione, la tecnologia \"ride by wire\" multimappa e illuminazione diurna a led DRL. La casa di Mandello sceglie l'attore scozzese Ewan McGregor, grande appassionato di Moto Guzzi e collezionista di motociclette d\u2019epoca, come testimonial.\nNel 2014 la V7 si rinnova: nasce Moto Guzzi V7 II che rispetto alla versione precedente ha la sesta marcia, il sistema di frenata Antilock Braking System e il Traction Control. La V7 II ha tre versioni: la V7 II Stone che prende spunto dalle tonalit\u00e0 tipiche degli anni \u201870, la V7 II Special che \u00e8 ispirata alla V750 S3 del 1975 e la V7 II Racer, in edizione limitata.\nIl 2015 \u00e8 l'anno della Eldorado e dell'Audace: la prima \u00e8 l\u2019erede della \u201c850\u201d che 40 anni prima ebbe successo negli Stati Uniti; la seconda invece \u00e8 una motocicletta nata per enfatizzare le prestazioni del motore bicilindrico a V da 1400\u00a0cm\u00b3.\nNel corso dell'anno viene proposta inoltre l'iniziativa Moto Guzzi Garage, dedicata alla customizzazione della propria motocicletta.\nNel 2016 ritorna la Stornello a oltre cinquant\u2019anni dalla nascita; nel marzo dello stesso anno, in occasione del 95\u00ba anniversario di Moto Guzzi, viene lanciata una nuova gamma V9 di media cilindrata in due versioni, la V9 Roamer e la V9 Bobber, con il motore 850\u00a0cm\u00b3.\nIn autunno, in occasione dell'EICMA, viene presentata la MGX-21 Flying Fortress 1400.\nLa fabbrica.\nLo stabilimento di produzione \u00e8 a Mandello del Lario (LC) in via E.V. Parodi 57. Al suo interno nel 1950 \u00e8 nata la prima galleria del vento per ricerche aerodinamiche per le moto.\nAll'interno della fabbrica vi \u00e8 il Museo Moto Guzzi, aperto al pubblico che espone la maggior parte dei modelli creati dalla Guzzi e non pi\u00f9 in commercio, pi\u00f9 alcuni modelli prototipo creati in poche copie e mai usciti dallo stabilimento per il grande pubblico, oltre alla GP, dalle iniziali di Guzzi e Parodi prodotta nel 1919 prima della nascita della \"Societ\u00e0 Anonima Moto Guzzi\". Inoltre sono presenti altri usi del motore a V Guzzi come quello nel settore aereo.\nSempre all'interno della fabbrica \u00e8 presente una rivendita di accessori, vestiario e tutto ci\u00f2 che riguarda il mondo Moto Guzzi e, da quest'anno, una sala di proiezione video.\nNel mese di maggio 2007 l'insegna sul tetto della fabbrica, ormai vecchia e logora, viene sostituita con una molto pi\u00f9 luminosa, con il marchio ufficiale e la scritta. La stessa insegna viene posta lo stesso giorno sopra il cancello di ingresso alla fabbrica in versione rettangolare.\nNel settembre del 2016, per celebrare il 95\u00ba anniversario del marchio, Moto Guzzi ha organizzato l'Open House al quale hanno partecipato oltre appassionati provenienti da tutto il mondo (Polonia, Ungheria, Gran Bretagna, Australia, Cina, e Stati Uniti).\nLa produzione recente.\nLa produzione recente \u00e8 diversificata nelle diverse gamme custom, naked, sport, enduro, touring, tutte caratterizzate dal motore bicilindrico a V di 90\u00b0 longitudinale raffreddato ad aria, con trasmissione finale a cardano.\nAlbo d'oro della Moto Guzzi.\nTourist Trophy.\n1935, 1937, 1947, 1948, 1949, 1951, 1952, 1953, 1955, 1956"}
{"id": "133135", "revid": "2128848", "url": "https://it.wikipedia.org/wiki?curid=133135", "title": "Segesta", "text": "Segesta () fu un'antica citt\u00e0 elima situata nella parte nord-occidentale della Sicilia.\nLa vecchia citt\u00e0 sorge sul Monte Barbaro, nel territorio comunale di Calatafimi Segesta, nel libero consorzio comunale di Trapani, a pochi chilometri da Alcamo e da Castellammare del Golfo. \nCustodisce, all'interno del parco archeologico, un tempio in stile dorico e un teatro di et\u00e0 ellenistica, in parte scavato nella roccia della collina.\nAltri scavi hanno portato alla luce una cittadina ellenistico-romana e un borgo medievale. \nStoria.\nLa fondazione.\nLa data della fondazione non \u00e8 conosciuta, ma da documenti risulta che la citt\u00e0 era abitata nel IX secolo a.C. Lo storico greco Tucidide narra che i profughi troiani, attraversando il Mar Mediterraneo, giunsero fino in Sicilia, e fondarono Segesta, chiamata \"Aegesta\", ed Erice. Questi profughi presero il nome di Elimi. \nSecondo il mito, Segesta sarebbe stata fondata da Aceste (che ne fu il primo re), figlio della nobile troiana Egesta e del dio fluviale Crimiso. Virgilio riporta la leggenda secondo cui Segesta sarebbe stata fondata da Enea per far riposare i vecchi e le donne, dopo che queste avevano incendiato le navi poco prima di riprendere il viaggio.\nGuerre segestane.\nFin dalla loro fondazione, Segesta e Selinunte furono in guerra fra loro per motivi di confine. Il primo scontro (l'episodio di Pentatlo di Cnido) avvenne nel 580 a.C. e Segesta ne usc\u00ec vittoriosa. Nel 415 a.C. Segesta chiese aiuto ad Atene perch\u00e9 intervenisse contro l'intraprendenza selinuntina supportata dai sicelioti di Siracusa. Gli ateniesi presero come pretesto la richiesta di Segesta e decisero una grande spedizione in Sicilia, assediarono Siracusa ma ne risultarono disastrosamente sconfitti. Gli scontri si conclusero nel 409 a.C., quando Selinunte fu assediata e distrutta dai cartaginesi, invocati anche questa volta dai segestani.\nNel 307 a.C. molti segestani furono uccisi o venduti come schiavi dal tiranno siracusano Ag\u00e0tocle, autoincoronatosi Re di Sicilia, per non aver a lui fornito i richiesti aiuti economici. Ag\u00e0tocle, dopo la feroce repressione, cambi\u00f2 il nome della citt\u00e0 in \"Diceopoli\" (citt\u00e0 giusta).\nNel 276 a.C. la citt\u00e0 si consegn\u00f2 alla potente armata di Pirro, diventato re di Sicilia dopo la morte di Agatocle, ritornando sotto l'influenza punica alla dipartita dell'epirota.\nGuerre greco-puniche.\nNella prima guerra punica, nel 260 a.C. si alle\u00f2 a Roma che ne ebbe grande rispetto perch\u00e9, secondo la tradizione, entrambe le citt\u00e0 avevano origini comuni (discendendo tutt'e due dai fuggiaschi di Troia). I romani la difesero dal tentativo di riconquista cartaginese. Le fu, quindi, garantito lo stato di citt\u00e0 libera, con esenzione dalle imposizioni di tributi, al contrario delle altre citt\u00e0 siciliane (\"civitas libera ac immunis\").\nLa rivolta degli schiavi.\nFu nel 104 a.C. che da Segesta iniziarono le rivolte degli schiavi in Sicilia, le cosiddette guerre servili, guidate da Atenione. Queste rivolte furono soffocate nel sangue dai Romani nel 99 a.C.\nLa caduta della citt\u00e0.\nSegesta fu distrutta dai Vandali nel V secolo, e mai pi\u00f9 ricostruita nelle dimensioni del periodo precedente.\nBorgo medievale.\nCi\u00f2 nonostante, vi rimase un piccolo insediamento e, dopo la dissoluzione dell'Emirato di Sicilia e la nascita del Regno di Sicilia nel XII secolo, vi venne costruito un castello. Questo, ampliato durante la Dinastia sveva, fu il centro di un borgo medievale. Se ne perse poi quasi il nome fino al 1574, quando lo storico domenicano Tommaso Fazello, artefice dell'identificazione di diverse citt\u00e0 antiche della Sicilia, ne localizz\u00f2 il sito.\nIl 20 aprile 1787 giunge a Segesta Goethe il quale si sofferma nelle sue descrizioni del \"Viaggio in Italia\" sulla struttura del tempio e ci informa che nel 1781 venne eseguito un restauro.\nIl sito archeologico.\nL'area archeologica di Segesta, divenuta nel 2013 parco archeologico, comprende diversi siti. L'area, dagli anni novanta, \u00e8 stata enormemente rivalutata grazie a numerose scoperte che hanno riguardato le rovine dell'antica citt\u00e0 elima.\nTempio.\nIl tempio, anche denominato \"Tempio Grande\", \u00e8 stato costruito durante l'ultimo trentennio del V secolo a.C., sulla cima di una collina a ovest della citt\u00e0, fuori dalle sue mura.\nSi tratta di un grande tempio periptero esastilo (ossia con sei colonne sul lato pi\u00f9 corto, non scanalate). Sul lato lungo presenta invece quattordici colonne (in totale 36 quindi, alte 10 metri). L'attuale stato di conservazione presenta l'intero colonnato della peristasi.\nTeatro.\nIl teatro fu costruito sulla cima pi\u00f9 alta del Monte Barbaro, in un sito, alle spalle dell'agor\u00e0, che era gi\u00e0 sede di un luogo di culto molti secoli prima. Sfrutta come scenografia lo splendido panorama del mare e delle colline a perdita d'occhio. Fu costruito alla fine del III secolo a.C. con blocchi di calcare locale. Si discosta dalla struttura tipica dei teatri greci perch\u00e9 la cavea dal diametro di 63 metri, non poggia direttamente sulla roccia ma \u00e8 stata appositamente costruita ed \u00e8 sorretta da muri di contenimento. Consta di due ingressi, leggermente sfalsati rispetto all'asse principale dell'edificio ed \u00e8 in grado di contenere circa 4000 persone.\nAltri scavi.\nDelle altre componenti della citt\u00e0 si conoscono le mura con l'articolata Porta di Valle, alcuni quartieri residenziali e alcuni monumenti pertinenti Segesta medievale (mura, castello, moschea e borgo sommitale).\nIl santuario di contrada Mango, fuori le mura, doveva essere stato realizzato nel VI sec. a.C. Sempre della citt\u00e0 ellenistico-romana sono l'agor\u00e0 ed un edificio abitativo di grande pregio definito la \"casa del navarca\" per le decorazioni a prora di nave scolpite sui fianchi di un elegante peristilio."}
{"id": "133137", "revid": "64194", "url": "https://it.wikipedia.org/wiki?curid=133137", "title": "Claudio Magris", "text": "Per quasi quarant'anni ha insegnato letteratura tedesca all'Universit\u00e0 di Trieste ed \u00e8 stato tra i primi studiosi ad occuparsi di autori ebraici nella letteratura mitteleuropea. Con \"Danubio\" ha vinto il Premio Bagutta nel 1986, mentre nel 1997 ha vinto il Premio Strega con \"Microcosmi.\" Collabora con il \"Corriere della Sera\" da oltre cinquant'anni.\nBiografia.\nHa insegnato letteratura tedesca prima all'Universit\u00e0 di Trieste nel 1968, poi presso l'Universit\u00e0 di Torino nel 1970, per poi tornare ad insegnare ininterrottamente in quella di Trieste dal 1978 al suo pensionamento nel 2006. Impostosi giovanissimo all'attenzione della critica con \"Il mito asburgico nella letteratura austriaca moderna\" nel 1963, elaborazione della tesi di laurea discussa all'Universit\u00e0 di Torino con Leonello Vincenti, \u00e8 stato fra i primi a rivalutare il filone letterario di matrice ebraica all'interno della letteratura mitteleuropea, e all'interno di una prospettiva metalinguistica, con \"Lontano da dove. Joseph Roth e la tradizione ebraico-orientale\" (1971). Nel 1984 gli viene conferito il premio San Giusto d'Oro dai cronisti del Friuli Venezia Giulia.\n\"Danubio\" (1986), forse il suo capolavoro, lo consacra come uno dei massimi scrittori italiani contemporanei.\nCon questo libro vince il Premio Bagutta nel 1986 e successivamente il Premio Strega nel 1997 con le storie e i ritratti di \"Microcosmi\" e il Premio Principe delle Asturie nel 2004 nella sezione Letteratura e nel 1999 gli vengono assegnati il Premio Chiara alla carriera e il Premio letterario Giuseppe Acerbi, Premio speciale per la saggistica, nel 2007 vince il Premio Mediterraneo per stranieri con \"\u00c0 l'aveugle\". Nel 2005 a Santa Margherita di Belice, citt\u00e0 che fu il luogo di infanzia dell'autore del Gattopardo, gli \u00e8 stato riconosciuto il Premio letterario internazionale Giuseppe Tomasi di Lampedusa per l'opera \"Alla cieca\".\nIl 18 ottobre 2009 Claudio Magris viene premiato a Francoforte con il premio per la pace \u00abFriedenspreis des deutschen Buchhandels\u00bb.\nNel 2014 ha vinto il Premio Letterario FIL in Lingue Romanze alla \"Feria Internacional del Libro\" di Guadalajara. A nome della giuria (formata da sette critici letterari e scrittori tra cui gli italiani Carlo Ossola e Ernesto Ferrero) Patricia Mart\u00ednez ha affermato che in Magris \u201csi concilia la sua esperienza personale con la memoria collettiva della storia e delle culture che compongono lo spazio dell'Europa centrale come luogo di dialogo tra le culture del Danubio e del Mediterraneo\".\nUomo di centro-sinistra, di fede repubblicana, \u00e8 stato senatore dal 1994 al 1996 eletto nel collegio di Trieste con una lista indipendente sostenuta dalle coalizioni del Patto per l'Italia e dei Progressisti. Nel 1992 \u00e8 divenuto cittadino onorario di Montereale Valcellina e nel 2006 di Monfalcone.\nNel 1960 ha sposato la scrittrice Marisa Madieri (1938-1996), che gli ha dato due figli, Francesco (1966), economista, professore ordinario presso l'Universit\u00e0 Fran\u00e7ois-Rabelais di Tours, e Paolo, scrittore e sceneggiatore. Dopo essere rimasto vedovo si \u00e8 risposato con la scrittrice triestina Jole Zanetti.\n\u00c8 collaboratore del \"Corriere della Sera\" da 50 anni.\nIl 24 ottobre 2019 gli viene conferita la laurea \"honoris causa\" in giurisprudenza dall'Universit\u00e0 degli Studi di Parma. Materiali autografi relativi alla stesura di alcune sue opere letterarie, quali \"Danubio\", \"Stadelmann\" e \"Alla cieca\", sono stati donati da Magris al Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "133138", "revid": "11497", "url": "https://it.wikipedia.org/wiki?curid=133138", "title": "Kuruksetra", "text": ""}
{"id": "133139", "revid": "400694", "url": "https://it.wikipedia.org/wiki?curid=133139", "title": "Aliasing", "text": "In elettronica l'aliasing, o \"distorsione da campionamento lento\", da \"sottocampionamento\" o equivocazione, nell'elaborazione numerica dei segnali \u00e8 il fenomeno per il quale due segnali analogici diversi possono diventare indistinguibili una volta campionati: questo costituisce un serio problema che si riflette direttamente sull'uscita del sistema in esame, alterandone la veridicit\u00e0. L'aliasing pu\u00f2 verificarsi sia nel tempo (aliasing temporale) sia nello spazio (aliasing spaziale).\nDescrizione.\nI segnali analogici vengono spesso convertiti in digitali per essere successivamente elaborati o archiviati. Durante questa conversione analogico-digitale il segnale viene sottoposto a due distinte discretizzazioni: la discretizzazione dei tempi, detta campionamento, e la discretizzazione delle ampiezze, detta quantizzazione.\nAl contrario nella conversione digitale-analogica il segnale digitale viene trasformato nuovamente in un segnale analogico operando una interpolazione.\nCampionamento di un segnale sinusoidale.\nCampionando un segnale sinusoidale con una certa frequenza l'insieme dei punti che si acquisiscono non permette di identificare univocamente una sola sinusoide.\nDato che, tramite l'analisi di Fourier, ogni segnale continuo pu\u00f2 essere visto come sovrapposizione di un numero arbitrario di seni e coseni, risulta importante in teoria dei segnali riuscire a limitare questa ambiguit\u00e0.\nIl teorema del campionamento di Nyquist-Shannon.\nUn importante risultato matematico in questo ambito \u00e8 dato dal teorema del campionamento di Nyquist-Shannon. Questo afferma che, per campionare un segnale a banda finita senza perdita di informazione, bisogna campionarlo con frequenza almeno maggiore del doppio rispetto alla frequenza della componente spettrale del segnale informativo a frequenza pi\u00f9 elevata (detta anche frequenza di Nyquist).\nAliasing.\nSe non viene rispettato tale teorema, cio\u00e8 si ha un sottocampionamento del segnale analogico nel dominio del tempo, nel dominio delle frequenze si ha la produzione di frequenze non proprie del segnale originario (\"alias\") e viceversa dal dominio della frequenza al dominio del tempo si genera una distorsione del segnale originario, divenuto ora non pi\u00f9 fedele.\nDiagnostica per immagini.\nEcografia.\nNell'ecografia Doppler si pu\u00f2 incorrere nell'artefatto dell'aliasing. \u00c8 tipico del Doppler pulsato e del \"Color Doppler\", mentre non si verifica col Doppler continuo e nel \"Power Doppler\".\nSi verifica quando la frequenza campionata \u00e8 pi\u00f9 alta della met\u00e0 della frequenza di emissione degli impulsi. Per tal motivo l'immagine viene rappresentata come diretta in senso inverso rispetto alla direzione reale.\nPer esempio il flusso sanguigno verr\u00e0 codificato con un colore contrario alla direzione del flusso rispetto alla sonda: per convenzione infatti il rosso \u00e8 utilizzato per indicare un flusso verso la sonda, mentre il blu un flusso che si allontana. A causa dell'aliasing il colore sar\u00e0 invertito.\nRisonanza magnetica.\nQuando l'oggetto \u00e8 di dimensioni superiori al campo di vista, l'immagine viene ricostruita con le strutture esterne ripiegate sullo strato esaminato."}
{"id": "133140", "revid": "1915706", "url": "https://it.wikipedia.org/wiki?curid=133140", "title": "Tetrafluoroetene", "text": "Il tetrafluoroetene, o tetrafluoroetilene, \u00e8 un perfluoroalchene e vanta il primato di essere la pi\u00f9 corta olefina perfluorurata. La sua struttura \u00e8 assimilabile a quella di una molecola di etene i cui quattro atomi di idrogeno sono stati sostituiti da altrettanti atomi di fluoro.\nA temperatura ambiente \u00e8 un gas reattivo, incolore, nocivo, facilmente infiammabile, dal lieve odore dolciastro. \nSintesi.\nSono noti vari metodi sintetici per la preparazione del TFE:\nIn particolari condizioni \u00e8 possibile che la sintesi per pirolisi porti alla formazione di tracce di difluorocarbene, il quale reagisce con il tetrafluoroetilene liberando perfluoropropene e perfluoroisobutene.\nImpieghi.\nIl suo impiego principale \u00e8 come materia prima per la sintesi di polimeri fluorurati, ad esempio il politetrafluoroetilene (pi\u00f9 noto come \"PTFE\" o \"Teflon\"). Viene usato anche per la produzione di intermedi fluorurati quali gli iodioperfluoroalcani.\nSicurezza.\nIl TFE \u00e8 una molecola estremamente reattiva: \u00e8 soggetto a polimerizzazione spontanea con conseguente liberazione di una grande quantit\u00e0 di energia.\nAl di sopra di una certa temperatura il TFE si decompone in maniera incontrollata a dare tetrafluoruro di carbonio e carbone secondo la reazione di disproporzione:\nCF2=CF2 --&gt; CF4 (g) + C (s) \u0394Hr= -257 kJ/mol\nAllo scopo di prevenire incidenti il TFE viene movimentato in bombole a bassa pressione e stoccato in presenza di inibitori di polimerizzazione quali terpeni e limonene.\nIl TFE \u00e8 cancerogeno e pu\u00f2 formare perossidi solidi in presenza di ossigeno."}
{"id": "133141", "revid": "767487", "url": "https://it.wikipedia.org/wiki?curid=133141", "title": "Formula Chevrolet", "text": "La Formula Chevrolet \u00e8 stata una serie automobilistica per giovani piloti in Brasile tra il 1995 e il 2001, basata sulla Formula Opel diffusa in Europa.\nA partire dal 2002 si \u00e8 trasformata in Formula 4."}
{"id": "133143", "revid": "2175", "url": "https://it.wikipedia.org/wiki?curid=133143", "title": "Tetrafluoroetilene", "text": ""}
{"id": "133147", "revid": "287204", "url": "https://it.wikipedia.org/wiki?curid=133147", "title": "Darligen", "text": ""}
{"id": "133148", "revid": "125453610", "url": "https://it.wikipedia.org/wiki?curid=133148", "title": "Costante di struttura fine", "text": "La costante di struttura fine, o costante di Sommerfeld, indicata con la lettera greca \"\u03b1e\", \u00e8 la costante di accoppiamento dell'interazione elettromagnetica, di cui esprime l'intensit\u00e0 relativamente alla carica elementare.\nFu introdotta da Arnold Sommerfeld nel 1916 come misura della deviazione relativistica delle linee spettrali del modello atomico di Bohr ed \u00e8 espressa da una relazione fra costanti fisiche elaborate nell'ambito dell'elettromagnetismo. Come tutte le costanti di accoppiamento \u00e8 una quantit\u00e0 adimensionale indipendente dal sistema di unit\u00e0 usato.\nFormule.\nNel Sistema internazionale di unit\u00e0 di misura (SI) la costante di struttura fine \u00e8 definita come:\ndove:\nNel sistema di unit\u00e0 di misura elettrostatico CGS, data la diversa definizione delle costanti fisiche per cui \"k\" vale 1, assume la forma:\nLa costante di struttura fine pu\u00f2 essere anche vista come il quadrato del rapporto tra la carica elementare e la carica di Planck.\nValore.\nLa formulazione e il valore raccomandati per \"\u03b1e\" dal CODATA 2018 sono:\ncon una deviazione standard relativa di 0,15 ppb.\nAnche se il valore di \"\u03b1\" pu\u00f2 essere dedotto dal valore delle costanti che compaiono nella sua formulazione matematica, l'elettrodinamica quantistica (QED) permette di misurare direttamente il suo valore attraverso l'effetto Hall quantistico o il momento magnetico dell'elettrone. La QED prevede una relazione tra il rapporto giromagnetico dell'elettrone, o il fattore g di Land\u00e9 (\"g\"), e la costante di struttura fine \"\u03b1\".\nIl valore pi\u00f9 preciso di \"\u03b1\" finora ottenuto sperimentalmente \u00e8 basato su una nuova misura del momento magnetico dell'elettrone. Il risultato ottenuto per il reciproco di \"\u03b1\" \u00e8:\ncon un'incertezza di 0,25 parti per miliardo.\nRadice.\nUn valore pi\u00f9 semplice della costante di struttura fine \u00e8 la sua radice, che corrisponde al rapporto tra la carica elementare e la carica di Planck, e risulta pari a circa 11,70.\nImportanza.\nLa costante di struttura fine \u00e8 una costante adimensionale che ha un'importanza fondamentale nella fisica teorica. La sua esistenza viene interpretata da alcuni scienziati come un indizio dell'incompletezza del nostro attuale modo di interpretare le leggi della natura. Una costante adimensionale infatti, proprio perch\u00e9 indipendente da un'unit\u00e0 di misura, appare in una teoria come un fattore arbitrario.\nNella storia della scienza quasi tutte le costanti adimensionali sono state a un certo punto eliminate grazie a un ampliamento delle relative teorie. Per esempio, le permittivit\u00e0 elettriche relative dei materiali possono essere calcolate da principi primi con i modelli moderni di struttura della materia. Tuttavia non esiste, al momento (2006), una spiegazione di questo tipo, che sia coerente e verificabile, per formula_12.\nLa costante di struttura fine ha una grande importanza nella teoria filosofico-scientifica del principio antropico; difatti questo parametro adimensionale ha una influenza fondamentale sull'universo. Se il suo valore fosse diverso anche di poco (circa il 10-20%) dal valore noto, l'universo sarebbe diverso da come lo vediamo, e le leggi fisiche non sarebbero come le conosciamo. Per esempio i rapporti tra le forze attrattive e repulsive tra le particelle elementari sarebbero diversi, con conseguenze sulla costituzione della materia e l'attivit\u00e0 delle stelle. In un universo con formula_12 differente noi stessi potremmo non esistere.\nLa costante di struttura fine sta sempre pi\u00f9 acquistando visibilit\u00e0 in cosmologia, in quanto ha un ruolo importante nella teoria delle stringhe e del multiverso.\nCostanza del valore nel tempo.\nSi \u00e8 discusso per molto tempo sul fatto che il valore della costante di struttura fine sia sempre rimasto costante nel corso della storia dell'universo. Una variazione di \"formula_12\" \u00e8 stata proposta per spiegare alcuni problemi in cosmologia e in astrofisica, ma pi\u00f9 in generale c'\u00e8 un interesse nella possibile variazione del valore delle costanti nel tempo (non solo di formula_12) derivante dalla teoria delle stringhe e da altre proposte che intendono andare oltre il Modello Standard della fisica delle particelle.I primi test hanno esaminato le righe spettrali di oggetti astronomici lontani e il processo di decadimento radioattivo nel reattore di fissione nucleare naturale di Oklo, nel Gabon, senza per\u00f2 trovare evidenza di variazioni.\nMisure sul valore di \"\u03b1\" a distanze maggiori, hanno portato il gruppo diretto da J.K. Webb, dell'universit\u00e0 del Nuovo Galles del Sud, a indicare una rilevazione di variazione del valore di formula_16\nUtilizzando le osservazioni fatte con i telescopi Keck su 128 quasar a redshift di formula_17, Webb e il suo gruppo hanno trovato che gli spettri erano in accordo con un leggero aumento della costante negli ultimi 10-12 miliardi di anni, che pu\u00f2 essere espresso da:\nNel 2004 sono stati proposti vari metodi per misurare se, nel passato della storia cosmica, \u03b1 abbia assunto differenti valori: data la dipendenza di questo valore dalle principali costanti fisiche, sarebbe un indizio che le leggi fisiche variano nel tempo. Fino al 2005, non sono stati trovati spostamenti significativi non imputabili a errori di misurazione.\nNel 2010, da uno studio su 153 misurazioni effettuate presso il Very Large Telescope Project dell'ESO, la costante sembra mostrare un valore diverso che nel passato, aprendo quindi ipotesi sulla non validit\u00e0 universale delle leggi della fisica.\nNel 2020, uno studio della luce emessa dal quasar J1120+0641 pubblicato su Science Advances ipotizza che la costante di struttura fine sia dipendente oltre che dal tempo anche dalla direzione nella quale si osserva. Se confermato verrebbe meno la propriet\u00e0 isotropa dell'Universo che \u00e8 una delle fondamenta del Principo cosmologico e lo stesso Modello standard dovrebbe essere profondamente modificato."}
{"id": "133152", "revid": "6392", "url": "https://it.wikipedia.org/wiki?curid=133152", "title": "Costante di Sommerfeld", "text": ""}
{"id": "133156", "revid": "7336", "url": "https://it.wikipedia.org/wiki?curid=133156", "title": "Combustibili", "text": ""}
{"id": "133160", "revid": "125148801", "url": "https://it.wikipedia.org/wiki?curid=133160", "title": "Pixies", "text": "I Pixies sono un gruppo musicale rock alternativo statunitense, formatosi a Boston nel 1986 per volont\u00e0 di Black Francis (voce e chitarra), Kim Deal (basso), David Lovering (batteria) e Joey Santiago (chitarra).\nConsiderata una delle band americane pi\u00f9 importanti e influenti del rock alternativo della fine degli anni ottanta, i Pixies sono unanimemente riconosciuti tra i precursori di un particolare stile musicale che combina elementi di garage rock, noise, surf e power pop.\nLa loro popolarit\u00e0 crebbe ulteriormente soprattutto negli anni successivi al loro scioglimento, avvenuto nel 1993. Nel 2004 la band si \u00e8 di nuovo riunita per una serie di tour mondiali con grande successo di pubblico.\nStoria.\n1986: gli inizi.\nI Pixies nascono nel gennaio del 1986 a Boston (Massachusetts), dall'idea di due chitarristi, studenti della locale universit\u00e0 (\"University of Massachusetts Amherst\"): Joey Santiago e Charles Michael Kitridge Thompson IV (che da quel momento decider\u00e0 di chiamarsi semplicemente Black Francis o Frank Black). Dopo due settimane si unisce anche Kim Deal che, unica ad aver risposto ad un annuncio pubblicato da Francis sul settimanale \"Boston Phoenix\" per reclutare una bassista appassionata di Peter, Paul and Mary e H\u00fcsker D\u00fc, ottiene la parte pur non avendo mai suonato lo strumento prima, adottando il nome d'arte \"Mrs. John Murphy\", che manterr\u00e0 per tutto il periodo dei primi lavori della band Immediatamente il trio comincia a provare nell'appartamento della stessa Deal, la quale suggerisce poi ai due di inserire come batterista il suo amico David Lovering, conosciuto tempo prima al suo ricevimento di matrimonio. Prima di Lovering fu provinata per il ruolo di batterista anche la sorella della bassista, Kelley Deal.\nInizialmente, come nome, la band opta dapprima per \"Things on Fire\" e poi per \"Pixies in Panoply\" (successivamente abbreviato semplicemente in \"Pixies\"), scelti da Santiago mentre casualmente sfoglia un dizionario. Una volta scelto il nome e con una formazione stabile, verso la met\u00e0 del 1986, il gruppo si trasferisce nella sala prove attrezzata nel garage dei genitori di Lovering e, dopo poco, inizia ad esibirsi dal vivo nei piccoli locali dell'area di Boston. La loro prima esibizione dal vivo avvenne il 1\u00ba settembre 1986 a Boston dove vennero eseguite le prime versioni di brani come \"Here Comes Your Man\", \"Dig for Fire\" e \"Build High\". Durante uno di questi concerti, assieme alle Throwing Muses, la band venne notata dal produttore Gary Smith dei Fort Apache Studios il quale, certo delle potenzialit\u00e0 commerciali del gruppo, s'incarica di produrre il loro primo demo-tape. \"Purple Tape\" (cos\u00ec come viene ricordato dai fans, per via del colore viola della copertina) venne cos\u00ec registrato nel marzo del 1987 a Boston, presso gli \"studios\" di Smith, dove la band riusc\u00ec a completare ben 17 pezzi in soli tre giorni di registrazione, finanziate dal padre di Francis al costo di 1000 dollari.\nIl demo poi fin\u00ec nelle mani di Ivo Watts-Russell, proprietario della casa discografica 4AD che, pur trovandoli poco originali e troppo tipicamente rock and roll, persuaso della sua ragazza, decise di ingaggiare la band. Otto pezzi di \"Purple Tape\" vennero quindi scelti per la pubblicazione del loro primo lavoro ufficiale, l'EP \"Come on Pilgrim\".\n1987: \"Come on Pilgrim\".\nPubblicato il 28 settembre del 1987, \"Come on Pilgrim\" deve il titolo al cantante di christian rock Larry Norman, il cui slogan \u00abCome on Pilgrim, You Know He Loves You\u00bb (\u00abVieni pellegrino, sai che lui ti ama\u00bb) \u00e8 anche ripreso anche in un verso del brano \"Levitate Me\".\n\"Come on Pilgrim\" mette subito in luce la vocazione della band all'autoironia e ai contenuti estremi nei testi, in maniera talvolta erudita e talaltra surreale e demenziale: dalle filastrocche in spagnolo in ricordo delle esperienze a Porto Rico di Francis (\"Vamos\" e \"Isla de Encanta\"), a tematiche controverse come l'incesto (\"Nimrod's Son\" e \"The Holiday Song\") e la frustrazione sessuale (\"I've Been Tired\"), fino ai riferimenti religiosi ispirati all'infanzia passata con i genitori appartenenti al movimento pentecostale (\"Caribou\" e \"The Holiday Song\").\nIl disco evidenzia ben presto anche la variet\u00e0 dei linguaggi musicali utilizzati dal gruppo fra hardcore, cow-punk, folk rock e acid rock e con la propensione a combinare nevrosi elettriche con dei \"raga\" psichedelici tipici dei primi Velvet Underground o con del country-blues stile Gun Club.\nUna sintesi dei vari linguaggi del rock che d\u00e0 vita a un sound che al tempo stesso \u00e8 orecchiabile e dissonante, facile e complesso. Merito della propensione al suono irregolare della chitarra di Santiago, delle dolci armonie vocali di Deal e della sorprendente estensione vocale di Francis, che spazia dall'urlato alle semplici e tradizionali melodie.\n1988: \"Surfer Rosa\".\nIl 1988 \u00e8 l'anno della definitiva consacrazione della band che pubblica \"Surfer Rosa\", primo album sulla lunga distanza, che fece loro guadagnare il successo di pubblico, critica e di gran parte dell'ambiente musicale: artisti e band quali David Bowie, Radiohead e U2 espressero infatti il loro apprezzamento per il lavoro del gruppo e lo stesso Kurt Cobain ammise l'influenza del quartetto di Boston sulla musica del suo gruppo, i Nirvana.\nRegistrato e prodotto da Steve Albini (ingaggiato da Watts-Russell su consiglio di un collega) presso il \"Q Division Studios\" situato a Somerville, nel Massachusetts e completato in due settimane, il disco venne pubblicato il 21 marzo del 1988 nel Regno Unito dalla 4AD (e poi distribuito negli Stati Uniti dalla Rough Trade) ed entr\u00f2 nella Official Independent Chart la settimana successiva, piazzandosi al numero 2 e rimanendo per ben 60 settimane in classifica.\nMusicalmente l'album ripropone il sound di base del gruppo: un garage-rock stravolto da contrasti estremi tra riff distorti, ritmi spasmodici e urla isteriche da una parte e ritornelli pop e melodie contagiose dall'altra. La produzione di Albini mette in risalto l'abilit\u00e0 del gruppo nell'alternare dolcezza e aggressivit\u00e0: strutture melodiche incendiate con miscele di hardcore e hard-rock, ritornelli elementari sventrati dalla violenza di urla e chitarre distorte.\nScritto quasi interamente da Black Francis, con la sola eccezione di \"Gigantic\", firmato a due mani con Kim Deal, \"Surfer Rosa\" contiene molti brani che rimarranno tra i classici del gruppo di Boston (\"Where Is My Mind?\", \"Cactus\", \"Bone Machine\").\n1989: \"Doolittle\".\nForti del successo di \"Surfer Rosa\", i Pixies firmarono un accordo di distribuzione con l'etichetta discografica statunitense Elektra Records e, sempre in questo periodo, la band intraprese un tour europeo assieme ai Throwing Muses che poi prosegu\u00ec con una serie di date nel nord degli Stati Uniti. Durante le pause tra un concerto ed il successivo, Black Francis, inizi\u00f2 a scrivere nuovo materiale per un futuro album e, parte di queste canzoni vennero poi registrate durante alcune session per lo show radiofonico di John Peel, nel 1988.\nPer la produzione del loro secondo album l'etichetta decise di ingaggiare di nuovo Gil Norton, che aveva gi\u00e0 lavorato con la band durante la registrazione della versione singola di \"Gigantic\", nel maggio del 1988. Le session per l'album iniziarono il 31 ottobre 1988 presso il \"Downtown studios\" di Boston e terminarono tre settimane dopo, il 23 novembre.\n\"Doolittle\" offre un mix eclettico di stili musicali anche se musicalmente risulta pi\u00f9 lineare e meno eccentrico dei precedenti lavori e venne visto come un allontanamento dal suono grezzo di \"Come on Pilgrim\" e \"Surfer Rosa\", soprattutto a causa dei grossi costi di produzione (il quadruplo rispetto a Surfer Rosa). Il rock abrasivo e acido dei primi dischi \u00e8 tramutato e compresso in un pi\u00f9 classico power-pop in contrasto con i soggetti insolito ed oscuri dei testi, con riferimenti al surrealismo, alla violenza biblica, alla tortura e alla morte. Brani veloci e aggressivi come \"Debaser\", \"Tame\", \"Crackity Jones\" si alternano a pezzi pi\u00f9 tranquilli, melodici e costruiti attorno a semplici progressioni di accordi ripetuti.\nL'album venne pubblicato il 17 aprile 1989 nel Regno Unito (e il giorno seguente negli Stati Uniti) suscitando reazioni molto positive di pubblico e critica tanto da ottenere recensioni ottime nelle pubblicazioni musicali pi\u00f9 importanti e raggiungendo la posizione numero otto della Official Albums Chart, segnando il vertice della popolarit\u00e0 dei Pixies, consacrata anche dalle 150 date del successivo \"Sex and Death Tour\".\n1990: \"Bossanova\".\nSuccessivamente alla pubblicazione di \"Doolittle\", le tensioni tra Black Francis e Kim Deal crebbero ulteriormente tanto che la bassista venne quasi licenziata dalla band quando si rifiut\u00f2 di suonare in un concerto a Francoforte. Durante questo periodo, di contro, Black Francis aument\u00f2 il suo controllo musicale sul gruppo, limitando al minimo l'apporto della Deal sia dal punto autoriale e compositivo che da quello interpretativo. \"Kim era testarda e voleva inserire le sue canzoni, per esplorare il suo mondo\" ricorda Joey Santiago intervistato da \"Mojo\".\nTutti e quattro i componenti, comunque, mostrarono evidenti segni di stanchezza durante la fase post-Doolittle e i contrasti tra il frontman e la bassista continuarono per tutto il tour promozionale del disco negli Stati Uniti (il \"Fuck or Fight\" tour) tanto che, immediatamente dopo la data finale di New York, i Pixies annunciarono la comune decisione di voler interrompere momentaneamente l'attivit\u00e0.\nDurante questo periodo, Santiago e Lovering optarono per una lunga vacanza, al contrario di Francis che si trasfer\u00ec a Los Angeles, prima di iniziare un breve tour da solista. Kim Deal, invece, diede vita, assieme a Tanya Donelly delle Throwing Muses, alla bassista dei \"Perfect Disaster\" Josephine Wiggs e all'ex batterista degli Slint Britt Walford, una nuova band, i Breeders il cui album di debutto, \"Pod\", venne pubblicato nel maggio del 1990.\nIn quello stesso anno, su richiesta di Francis, gli altri componenti del gruppo, inizialmente ad eccezione di Kim Deal, si trasferirono a Los Angeles con l'intenzione di iniziare le registrazioni del nuovo album presso il \"Cherokee Studios\", prima di spostarsi al \"Master Control\" studio per concludere il lavoro.\nLa terza uscita discografica, \"Bossanova\" venne quindi pubblicata nel mese di agosto del 1990 dalla 4AD nel Regno Unito e dalla Elektra negli Stati Uniti. Prodotto da Gil Norton ed interamente scritto da Black Francis, il disco, al contrario del passato, venne quasi interamente elaborato in studio di registrazione e preceduto da sole due settimane di prove. \"Scrivevo i testi su dei tovaglioli cinque minuti prima di cantare.\" racconta Francis \"A volte va bene, a volte no. Ma questa \u00e8 la natura di quel songwriting.\"\n1991: \"Trompe le Monde\".\nRaggiunto l'apice della popolarit\u00e0, i Pixies sembrano quindi aver perso gran parte della fantasia e della sfrontatezza che aveva caratterizzato i lavori precedenti minata soprattutto dalle mai placate lotte intestine tra Francis e Deal. Nonostante questi problemi e ad un passo dalla definitiva separazione, la band trov\u00f2 il modo di pubblicare un altro album nel 1991, intitolato \"Trompe le Monde\" che, interamente scritto da Black Francis e prodotto da Gil Norton, venne registrato a gruppo oramai sciolto.\nRegistrato al \"Master Control\", al \"Pacifique\" (entrambi a Burbank), allo \"Studio Des Dames\" di Parigi e all\"'Alanera\" di Londra, l'album vede musicalmente un ritorno alle sonorit\u00e0 aggressive dei primi lavori e, pur senza lo smalto e l'originalit\u00e0 contenuta in quei dischi, sfrutta al massimo la sperimentata combinazione tra le varie personalit\u00e0 della band di Boston, fondendo garage-rock, pop melodico e armonie caotiche e dissonanti. Accolto non molto positivamente dalla critica musicale specializzata, il disco venne pubblicato il 23 settembre 1991 dall'etichetta 4AD nel Regno Unito e dalla Elektra Records negli Stati Uniti, raggiungendo la posizione numero 7 nella Official Albums Chart e la numero 92 nella classifica americana Billboard 200.\nTra le varie tracce, il disco contiene anche una cover di \"Head On\", brano dei Jesus and Mary Chain che, pubblicata come singolo, raggiunse la posizione numero 6 della Modern Rock Tracks, la classifica musicale statunitense contenuta nella rivista Billboard.\nSuccessivamente alla sua pubblicazione la band si imbarc\u00f2 in un lungo tour internazionale in grandi location europee e in piccoli club negli Stati Uniti a cui segu\u00ec, nel 1992, un discusso tour di supporto agli U2 (lo \"Zoo TV\" tour).\n1993: lo scioglimento.\nNel gennaio del 1993, in un'intervista a BBC Radio 5, all'insaputa degli altri membri della band, Black Francis annunci\u00f2 lo scioglimento dei Pixies.\nDopo la rottura, i quattro si concentrarono sui propri progetti alternativi. Black Francis ha avviato la sua carriera solista, pubblicando tre album sotto il nome di Frank Black con un modesto successo commerciale: Frank Black nel marzo del 1993, \"Teenager of the Year\" nel maggio del 1994 e \"The Cult of Ray\" nel gennaio del 1996. Musicalmente, questi primi tre lavori solisti, segnano un progressivo allontanarsi dallo stile dei Pixies verso un songwriting con un approccio pi\u00f9 maturo e meno aggressivo e con un'impronta pi\u00f9 folk e country. Nel 1997 ha poi formato la band Frank Black and the Catholics (insieme a Scott Boutier, Eric Drew Feldman, Rich Gilbert, David McGaffrey e Dave Phillips) con cui pubblic\u00f2, nello stesso anno, un primo album omonimo, registrato dal vivo a due tracce (inizialmente come un semplice demo) e senza ulteriore produzione, seguito poi da \"Pistolero\" nel 1999, \"Dog in the Sand\" nel 2001, \"Black Letter Days\" e \"Devil's Workshop\" entrambi nel 2002, \"Show Me Your Tears\" nel 2003 e \"Frank Black Francis\" nel 2004. Dopo la riunione dei Pixies, Francis ha comunque continuato la sua prolifica carriera da solista, pubblicando (fino al 2011) altri otto album.\nKim Deal riprese l'attivit\u00e0 con le Breeders con cui, nel 1993, pubblic\u00f2 l'album \"Last Splash\" ottenendo un grande successo di critica e di pubblico, tanto da guadagnare il disco di platino ad un anno dalla sua uscita. Nel 1994, dopo l'uscita dell'EP \"Head to Toe\" e l'esibizione sul palco principale del festival Lollapalooza, il gruppo decise di prendersi un lungo periodo di pausa per permettere a Kelley Deal (sorella gemella di Kim) di iniziare un periodo di riabilitazione a causa della dipendenza da eroina. Nel 2002, le Breeders, con solo Kim e Kelley della formazione originale, pubblicarono un nuovo album dal titolo \"Title TK\" (TK sta per \"to come\" ed \u00e8 un'espressione editoriale utilizzata, quando si modificano bozze, per indicare informazioni mancanti) e, dopo la riunione con i Pixies, nel 2008, anche un quarto disco, intitolato \"Mountain Battles\". Durante gli otto anni di pausa, Deal, con il nome d'arte \"Tammy Ampersand\", form\u00f2 il gruppo The Amps, con cui ha registrato un solo album nel 1995, dal titolo \"Pacer\". Il disco ha avuto un'accoglienza entusiasta da parte della stampa specializzata, seguita per\u00f2 da uno scarso successo commerciale. Oltre a questo, la Deal, ha anche prodotto musica per altri gruppi (Guided by Voices) e collaborato ad alcuni album: dalla parte vocale nel singolo \"Little Trouble Girl\" dei Sonic Youth (estratto dall'album del 1995, \"Washing Machine\"), ai cori nel brano \"Sunset Strip\" contenuto nell'album solista di Courtney Love dal titolo \"America Sweetheart\", all'intro del brano \"Tales (Live from the Crypt)\" contenuta nell'album omonimo della band post-rock statunitense The For Carnation.\nDopo la separazione con i Pixies, Joey Santiago entr\u00f2 in una fase depressiva per i successivi due anni, rimanendo per\u00f2 in buoni rapporti con Black Francis tanto da collaborare, successivamente, in alcuni suoi album solisti. Continu\u00f2 poi a restare nell'ambiente musicale producendo colonne sonore per documentari cinematografici e televisivi e formando i The Martinis, assieme alla moglie Linda Mallari e con cui ha pubblicato, nel 2004, un album dal titolo \"Smitten\". Sempre nel 2004 ha suonato nell'album \"Statecraft\" di Charles Douglas, nome d'arte dello scrittore statunitense Alex McAulay.\nDavid Lovering ha continuato a suonare la batteria, collaborando con diverse band, quali Nitzer Ebb, Cracker The Martinis e di supporto a Tanya Donelly. Verso la fine degli anni 1990, convinto dal suo amico Grant-Lee Phillips, partecip\u00f2 ad una convention di maghi e, rimanendo molto colpito da alcuni illusionisti decise di intraprendere una carriera nella magia. Con il nome di \"The Scientific Phenomenalist\", grazie anche alle sue conoscenze di ingegneria elettrica e alla sua esperienza di performer da palcoscenico ricavata grazie ai tantissimi concerti con i Pixies, Lovering attrezz\u00f2 diversi spettacoli in cui eseguiva esperimenti scientifici e di fisica (vestito con un camice da laboratorio), rifuggendo quindi i trucchi magici tradizionali. Nel 2007 entr\u00f2 a far parte dei \"The Unholy Three\", un trio di maghi della cosiddetta magia alternativa e d'avanguardia, con cui si \u00e8 esibito aprendo i concerti di artisti quali Black Francis, Grant-Lee Phillips, The Breeders, Camper Van Beethoven e all'edizione del 2002 del festival \"All Tomorrow's Parties\", curata dagli Shellac.\n2004: la reunion.\nNegli 11 anni successivi allo scioglimento, molte voci si sono succedute circa una possibile riunione dei Pixies. Nel 2003, dopo una serie di telefonate tra i vari componenti, la band organizz\u00f2 una serie di prove a cui fece seguito, un anno pi\u00f9 tardi, la decisione di riunirsi per esibirsi dal vivo. Il 3 febbraio del 2004, la band ufficialmente conferm\u00f2 la volont\u00e0 di riunirsi per un tour mondiale e, contro le pi\u00f9 rosee aspettative, i biglietti per le prime date in Nord America, vennero esauriti in pochi minuti dalla loro messa in vendita. \u00abEravamo tutti un po' nervosi quando ci siamo incontrati\u00bb secondo Frank Black \u00abma dopo cinque minuti tutti sembravano completamente a loro agio ed \u00e8 stato come se gli ultimi 11 anni non fossero mai passati.\u00bb\nThe Pixies suonarono il loro primo concerto post-reunion il 13 aprile del 2004 al \"Fine Line Music Cafe\" di Minneapolis a cui seguirono altre 15 date negli Stati Uniti e in Canada, culminate con l'esibizione al Coachella Valley Music and Arts Festival. Per quasi tutto il 2004 la band fu impegnata in un tour mondiale che tocc\u00f2 il Brasile, l'Europa, il Giappone e (di nuovo) gli Stati Uniti, terminato il 18 dicembre 2004 con l'esibizione allHammerstein Ballroom\" di New York e che fece incassare oltre 14 milioni di dollari in biglietti venduti. Il 13 dicembre la band si esib\u00ec anche al \"The Late Show with David Letterman\", eseguendo \"Monkey Gone to Heaven\". Visto il notevole successo commerciale del tour, il 3 maggio del 2004, la 4AD decise di pubblicare la raccolta ', accompagnata da un DVD contenente un'esibizione live, alcuni videoclip della band, ed un documentario.\nIl 15 giugno del 2004, la band pubblic\u00f2 \"Bam Thwok\", la prima canzone inedita dai tempi di \"Trompe le Monde\". Originariamente composta per i titoli di testa del film d'animazione \"Shrek 2\", ma non inclusa poi nella colonna sonora finale perch\u00e9 sostituita da \"Accidentally in Love\" dei Counting Crows, \"Bam Thwok\" venne pubblicato esclusivamente per la vendita tramite iTunes raggiungendo la posizione numero uno della Official Downloads Chart, la classifica ufficiale dei singoli e degli album pi\u00f9 venduti in formato digitale nel Regno Unito. Scritta e cantata da Kim Deal, il suo testo, a carattere surreale e \"nonsense\" (tipico della band), trae ispirazione da un libro d'arte per bambini rinvenuto casualmente in una strada di New York.\nIl 26 maggio 2005, i Pixies iniziarono il loro nuovo tour in Nord America, da Portland (con i Weezer come band di supporto) a cui seguirono delle esibizioni in diversi festival come il Lollapalooza, i festival di Leeds e di Reading. Il 4 agosto si esibiscono per la prima volta in un concerto acustico al \"The Egg\" di Albany (New York), replicando due giorni dopo al Newport Folk Festival, in un'esibizione registrata e pubblicata in DVD e CD in edizione limitata.\nDal 2005 band ha poi continuato ad esibirsi dal vivo fino alla fine del 2011.\n2013: la dipartita di Deal.\nIl 14 giugno 2013 \u00e8 stato annunciato sul profilo Twitter della band che Kim Deal, dopo 27 anni di attivit\u00e0, aveva abbandonato il gruppo. Due settimane dopo, la band ha pubblicato una nuova canzone, \"Bagboy\", scaricabile gratuitamente sul sito dei Pixies. Le parti vocali della canzone sono state eseguite da Jeremy Dubs del gruppo The Bennies. Il 1\u00ba luglio 2013, i Pixies hanno annunciato che Kim Shattuck, chitarrista e cantante delle band The Muffs e The Pandoras, avrebbe sostituito Kim Deal per il tour europeo del 2013. Il 3 settembre 2013 la band ha pubblicato un nuovo EP, intitolato semplicemente \"EP1\", a cui faranno seguito altri EP di prossima uscita, nel corso del 2014. L'8 settembre \u00e8 uscito il video ufficiale del brano \"Andro Queen\". Nel dicembre 2013, Kim Shattuck, termina la sua breve permanenza nel gruppo e viene sostituita da Paz Lenchantin, ex bassista degli A Perfect Circle e degli Zwan.\n2014-presente: i nuovi album.\nIl 3 gennaio 2014 il gruppo ha pubblicato il loro secondo EP della serie iniziata l'anno precedente, dal titolo \"EP2\" a cui ha fatto poi seguito il terzo disco, \"EP3\", dato alle stampe il 24 marzo seguente. Tutti gli EP sono disponibili solo in versione download digitale e in vinile in edizione limitata. Nel mese di aprile, infine, i tre EP sono stati raccolti in formato LP e pubblicati come album, dal titolo Indie Cindy, il quinto della band e il primo in oltre due decenni, a seguito di Trompe le Monde, uscito nel 1991. Il 6 luglio 2016, i Pixies hanno annunciato che Paz Lenchantin \u00e8 ufficialmente un membro della band.\nIl 30 settembre 2016 viene pubblicato Head Carrier, sesto album in studio dei Pixies. Prodotto da Tom Dalgety, e registrato ai RAK Studios di Londra, il disco segna la prima apparizione su LP della bassista Paz Lenchantin, dopo la sostituzione di Kim Deal. Il titolo dell'album fa riferimento a un cefaloforo, ovvero un santo martire, che dopo la decapitazione, raccoglie la propria testa mozzata reggendola fra le mani e, pi\u00f9 precisamente, a San Dionigi di Parigi. L'album \u00e8 stato annunciato ufficialmente il 6 luglio con l'uscita del suo primo singolo \"Um Chagga Lagga,\" seguito da un secondo singolo dal titolo \"Talent\", pubblicato il 17 agosto seguente.\nIl 23 gennaio 2019, la band ha annunciato che, nel prossimo mese di settembre, avrebbe pubblicato, sulla loro nuova etichetta Infectious/BMG, il loro settimo album in studio, prodotto sempre da Tom Dalgety. Il 3 giugno \u00e8 stato rivelato che il nome dell'album sarebbe stato Beneath the Eyrie, il cui primo singolo estratto, dal titolo \"On Graveyard Hill,\" \u00e8 stato pubblicato quello stesso giorno.\nStile.\nClassificato generalmente sotto il genere alternative rock, lo stile musicale della band bostoniana combina una variet\u00e0 di linguaggi che vanno dal garage rock, al noise, al surf, fino al power pop in una perfetta ed originale sintesi e per un sound che vive di contrasti estremi e mette in luce la geniale abilit\u00e0 del gruppo nell'alternare dolcezza e aggressivit\u00e0, armonie caotiche e dissonanti da una parte e ritornelli pop e melodie contagiose dall'altra. \u00abQueste sono le due componenti fondamentali della musica rock\u00bb afferm\u00f2 Black Francis in un'intervista \u00abil lato sognante e il lato pi\u00f9 rock [...] Noi cerchiamo di essere dinamici, ma in maniera semplice, perch\u00e9 non sapremmo fare altro. Siamo in grado di suonare forte o piano, e questo \u00e8 quanto.\u00bb\nBand seminale e veri e propri precursori di un genere che musicalmente \u00e8 qualcosa di pi\u00f9 della mera somma delle parti in cui, la chitarra \"irregolare\" di Santiago (da lui stesso definita \"angolare e storta\"), il sorprendente stile vocale e la dinamicit\u00e0 della ritmica chitarristica di Francis, la precisione e la versatilit\u00e0 di Lovering e le armonie vocali sussurrate di Deal unite alle sue potenti linee di basso, messe assieme danno luogo ad un incendiario miscuglio di pop, garage e noise con strutture melodiche frantumate da inserti hardcore e hard-rock, ritornelli elementari sventrati dalla violenza di urla e ritmi spasmodici.\nDal punto di vista delle liriche, invece, la vocazione della band all'utilizzo di contenuti estremi insoliti ed oscuri e generalmente poco esplorati viene mutuata dalla band con piglio assolutamente autoironico, talvolta in maniera erudita e talaltra in modo surreale e demenziale. Soggetti che, per la maggior parte composti da Francis, contengono riferimenti al surrealismo, alla religione, al sesso, a torture e mutilazioni, alla violenza biblica, alla morte, a tematiche extraterrestri e alla cultura pop in generale. Una vena compositiva sicuramente influenzata dal \"background\" culturale del cantante che infatti cita, tra le sue influenze, il cinema surrealista di autori come David Lynch (una cover di \"In Heaven\", dalla colonna sonora del film Eraserhead, \u00e8 infatti contenuta nell'album live \"Pixies at the BBC\" del 1998 e nella compilation \"Complete 'B' Sides\" del 2001) e Luis Bu\u00f1uel, il cui film \"Un chien andalou\" \u00e8 alla base del testo di \"Debaser\"."}
{"id": "133164", "revid": "158286", "url": "https://it.wikipedia.org/wiki?curid=133164", "title": "Tessuti", "text": ""}
{"id": "133167", "revid": "767487", "url": "https://it.wikipedia.org/wiki?curid=133167", "title": "Tambureens", "text": "The Tambureens erano un gruppo musicale della citt\u00e0 svedese di V\u00e4xj\u00f6 attivo nella seconda met\u00e0 degli anni 1990, che si ispirava alla musica degli anni 1960.\nDopo lo scioglimento dei Tambureens nel 1999, i componenti si sono divisi entrando a far parte di altri gruppi musicali svedesi."}
{"id": "133168", "revid": "228587", "url": "https://it.wikipedia.org/wiki?curid=133168", "title": "Asa", "text": ""}
{"id": "133170", "revid": "85709", "url": "https://it.wikipedia.org/wiki?curid=133170", "title": "Telomero", "text": "Il telomero \u00e8 la regione terminale di un cromosoma composta di DNA altamente ripetuto che protegge l'estremit\u00e0 del cromosoma stesso dal deterioramento o dalla fusione con cromosomi confinanti. Il suo nome deriva dal nome greco telos (\"\u03c4\u03ad\u03bb\u03bf\u03c2\") 'fine' e da mer\u03bfs (\"\u03bc\u03ad\u03c1\u03bf\u03c2\", radice: \"\u03bc\u03b5\u03c1-\") 'parte.' Nei vertebrati la sequenza di nucleotidi nei telomeri \u00e8 TTAGGG. Questa sequenza TTAGGG si ripete circa 2500 volte negli umani..\nSi pensava fosse una regione non codificante, ma recenti scoperte hanno dimostrato che produce trascritti detti TERRA, che si ipotizza siano implicati nella regolazione della telomerasi. Il telomero ha un ruolo determinante nell'evitare la perdita di informazioni durante la duplicazione dei cromosomi, poich\u00e9 la DNA polimerasi non \u00e8 in grado di replicare il cromosoma fino alla sua terminazione.\nSe non vi fossero i telomeri la replicazione del DNA comporterebbe il rischio di una significativa perdita di informazione genetica ad ogni replicazione. Ad ogni replicazione i telomeri vengono tagliati, o accorciati. Diversi studi ipotizzano che il progressivo \"accorciamento\" dei telomeri ad ogni ciclo replicativo sia associato all'invecchiamento cellulare (fase di senescenza).\nNatura e funzione dei telomeri.\nIl telomero \u00e8 composto da sequenze ripetute di DNA che si associano a diverse proteine, ad esempio il complesso Shelterin nell'uomo; la sua funzione \u00e8 quella di proteggere le terminazioni dei cromosomi, consentire la divisione cellulare, proteggere dall'invecchiamento e dal cancro. Il telomero impedisce la degradazione progressiva dei cromosomi con rischio di perdita di informazione genetica, ma, d'altra parte, tale regione, non presentando una corretta struttura a doppia elica, presenta il rischio di fusione tra due regioni telomeriche di cromosomi diversi.\nI telomeri sono estesi dall'enzima telomerasi, che rappresenta una classe di retrotrascrittasi specializzate che utilizzano un filamento di RNA, che \u00e8 una parte integrante dell'enzima stesso, per aggiungere ripetizioni ricche di timina e guanina alla porzione terminale 3' del filamento cromosomico. Le telomerasi sono presenti in numerosi organismi (tra cui l'uomo), ma non in tutti (e soprattutto non in tutte le fasi dello sviluppo). In particolare, nell'uomo le telomerasi (cos\u00ec come nella maggior parte degli eucarioti multicellulari) sono attive solo nelle cellule della linea germinale: ci\u00f2 significa che, ad ogni replicazione, i telomeri umani si accorciano di un certo numero di paia di basi.\nEsistono teorie che associano il continuo accorciarsi dei telomeri con la senescenza delle cellule della linea somatica e con la prevenzione del cancro. Questo perch\u00e9 i telomeri agirebbero come una sorta di \"orologio biologico\", legato cio\u00e8 ad un numero massimo di mitosi (e di replicazioni del DNA), al termine del quale la cellula sarebbe \"troppo vecchia\" per essere mantenuta in vita e prenderebbe la via dell'apoptosi cio\u00e8 la morte cellulare programmata. Per garantire un efficace ricambio cellulare, in ogni caso, in molti tessuti dell'organismo sono presenti cellule staminali, che mantengono la corretta lunghezza dei telomeri attraverso meccanismi diversi, poich\u00e9 come si \u00e8 detto, le telomerasi sono espresse solo nella linea germinale. \u00c8 stata sviluppata per le staminali una teoria, la teoria del filamento immortale, secondo la quale, essa, tramite una anafase non casuale, conserva i due filamenti originali per s\u00e9, lasciando i filamenti accorciati per la cellula figlia non staminale.\nIl meccanismo molecolare attraverso cui i telomeri troppo corti possono portare alla morte cellulare sembra essere legato alla perdita del loro corretto ripiegamento naturale (evento legato ad una loro dimensione troppo ristretta). Secondo alcune teorie comunemente accettate, la cellula \u00e8 infatti in grado di riconoscere questo diverso ripiegamento come danno al DNA, avviando il \"pathway\" dell'apoptosi sulla base dell'attivit\u00e0 di molecole come p53. Tale processo di morte cellulare pu\u00f2 anche essere avviato da una fusione tra cromosomi.\nNell'uomo, la sequenza ripetuta nei telomeri \u00e8 composta di sei nucleotidi \"TTAGGG\", ripetuti per una lunghezza che va da 3 a 20 kilobasi. Sono presenti 100-300 kilobasi addizionali di ripetizioni telomero-associate, che si dispongono tra il telomero ed il resto del cromosoma. La sequenza telomerica varia da specie a specie (si veda il paragrafo sulle sequenze telomeriche), ma generalmente \u00e8 ricca in GC.\nNella maggior parte dei procarioti, i cromosomi sono circolari: ci\u00f2 significa che non presentano alcun tipo di telomero. Una piccola parte dei cromosomi batterici, tuttavia, sono lineari e possiedono regioni telomeriche, che sono comunque molto differenti da quelle eucariotiche, sia a livello di struttura che di funzione. \u00c8 questo il caso di \"Streptomyces\" e \"Borrelia\".\nAccorciamento dei telomeri.\nI telomeri si accorciano a causa del meccanismo di replicazione del filamento \"lagging\" del DNA. Dal momento che la replicazione del DNA non ha inizio dalle estremit\u00e0 ma da varie regioni pi\u00f9 centrali di ogni cromosoma e che tutte le DNA polimerasi polimerizzano in direzione 5'\u21923' (spostandosi in direzione 3'\u21925'), infatti, il DNA in replicazione presenta un filamento \"leading\" ed uno \"lagging\".\nSul filamento \"leading\", la DNA polimerasi III pu\u00f2 produrre un filamento complementare senza ostacoli, perch\u00e9 procede da 5' a 3'. Al contrario, c'\u00e8 un problema riguardo al senso 3'\u21925' che l'enzima dovrebbe prendere sul \"lagging\". Per risolvere questo problema, piccole sequenze di RNA (RNA primer) legano tale filamento e agiscono come innesco, favorendo l'attacco della DNA polimerasi III e l'avvio della polimerizzazione. Questo processo genera la formazione dei frammenti di Okazaki.\nI frammenti di Okazaki, nei procarioti, sono processati infine dalla DNA polimerasi I, che sostituisce l'RNA dei primers con DNA, e dalla DNA ligasi, che unisce i frammenti consecutivi mediante legame fosfodiesterico. Questo accade presso tutti i siti del filamento \"lagging\", ma non dove si appaia primer terminale di RNA. In questa regione, infatti, l'RNA viene distrutto dall'enzima RNAsi H, ma non c'\u00e8 alcuna sostituzione con DNA. Questo genera un continuo processo di accorciamento di queste regioni, che si trovano appunto presso i telomeri.\nEstensione dei telomeri e cancro.\nLa presenza di un limite al numero di divisioni cellulari, dovuto all'accorciamento dei telomeri, fu individuato per la prima volta da Leonard Hayflick. Tali osservazioni lo portarono ad ipotizzare un ben preciso numero massimo di mitosi, che fu appunto definito \"limite di Hayflick\".\nLa correlazione tra senescenza e numero di Hayflick, in ogni caso, fu provata solo nel 1998, quando la Geron Corporation mise a punto tecniche in grado di estendere i telomeri, che comportavano un notevole rallentamento della senescenza delle cellule. Numerosi sostenitori delle tecnologie per l'allungamento della durata della vita, infatti, hanno da tempo focalizzato la loro attenzione sul ruolo dei telomeri e sulle possibilit\u00e0 di allungarli. Ci\u00f2 sarebbe in linea di principio possibile attraverso l'induzione delle telomerasi temporaneamente (per via farmacologica) o permanentemente (attraverso la terapia genica). Tali approcci, in ogni caso, non sono stati confermati da studi indipendenti sull'uomo, sebbene nel 2006 la Geron Corporation abbia annunciato lo sviluppo di due possibili farmaci in grado di attivare la telomerasi.\nNel 2003 i ricercatori hanno individuato che i telomeri si estendono in maniera via via maggiore con l'invecchiamento dell'organismo. Questa iniziale teoria \u00e8 stata poi in seguito superata. Attualmente si sa che gli individui pi\u00f9 anziani hanno in media telomeri pi\u00f9 lunghi dei giovani non perch\u00e9 queste strutture cromosomiche si siano allungate ma poich\u00e9 una mortalit\u00e0 selettiva ha colpito maggiormente gli individui con telomeri pi\u00f9 corti. Il valore medio risulta quindi pi\u00f9 alto nella parte di popolazione dove gli individui a telomeri corti non esistono pi\u00f9. Questo \u00e8 anche dimostrato dal fatto che tra i giovani la variabilit\u00e0 \u00e8 alta, mentre \u00e8 molto bassa negli individui pi\u00f9 anziani. Il fenomeno quindi si interpreta nell'ottica della selezione naturale.\nAnche uno studio condotto sul verme nematode \"Caenorhabditis elegans\" indica che l'estensione dei telomeri pu\u00f2 \"allungare\" la vita. Sono infatti stati realizzati due gruppi di vermi, aventi come unica differenza la lunghezza dei telomeri. Il verme con i telomeri pi\u00f9 lunghi ha mostrato, in media, una aspettativa di vita superiore del 20% a quello con telomeri non modificati. Un effetto collaterale mostrato da questo approccio in \"C. elegans\" \u00e8 l'incrementata resistenza al calore: le ragioni che spiegano tale aspetto non sono chiare.\nLe principali perplessit\u00e0 della comunit\u00e0 scientifica riguardo a questo tipo di approccio, comunque, riguardano l'eventuale rischio cancerogeno che tali farmaci potrebbero comportare: l'allungamento della vita di ogni cellula, infatti, \u00e8 intrinsecamente correlato ad un aumento della vulnerabilit\u00e0 al cancro.\nD'altra parte, il mantenimento della lunghezza dei telomeri \u00e8 un segno distintivo di molti tipi di cancro nei mammiferi. Nell'uomo, ad esempio, numerosi tumori sono in grado di aumentare l'attivit\u00e0 della telomerasi, ottenendo una capacit\u00e0 di replicazione pressoch\u00e9 infinita. Altri tipi di carcinoma, invece, sono in grado di avviare \"pathway\" alternativi di allungamento dei telomeri (noti come ALT, dall'inglese \"alternative lengthening of telomeres\"), che coinvolgono il trasferimento di ripetizioni telomeriche in tandem tra cromatidi fratelli. Il meccanismo di attivazione di ALT, in ogni caso, non \u00e8 ancora molto ben definito.\nTecniche sicure di estensione dei telomeri, in ogni caso, sono e saranno utili soprattutto nel campo dell'ingegneria tissutale, dal momento che permetterebbero di produrre grandi quantit\u00e0 di cellule sane e non cancerogene da utilizzare per sostituzioni di tessuti danneggiati (ad esempio tessuto cutaneo in seguito ad ustioni).\nC'\u00e8 per\u00f2 da aggiungere, che secondo altri ricercatori i telomeri non sarebbero un indice del potenziale replicativo cellulare; tra coloro che hanno fornito confutazioni a questa ipotesi ci sono: \nElizabeth Blackburn (con l'articolo su Nature 408,53,2000), Vincent Cristofalo, James Smith, Malcolm H. Goyns e Harry Rubin.\nAd esempio Goyns prov\u00f2 ad allevare topi privati del gene per la telomerasi, notando che nelle due generazioni osservate non vi era invecchiamento precoce nonostante i telomeri corti; inoltre \u00e8 da notare il fatto che i telomeri dei topi hanno una lunghezza compresa tra 20 e 250 kilobasi, mentre quelli umani, specie che vive mediamente 40 volte di pi\u00f9, sono lunghi dalle 15 alle 25 kilobasi. (Tuttavia bisogna considerare che nelle cellule del topo avvengono molte pi\u00f9 divisioni mitotiche di quante se ne verifichino nelle cellule dell'uomo.)"}
{"id": "133172", "revid": "125672058", "url": "https://it.wikipedia.org/wiki?curid=133172", "title": "Scandalo (album Gianna Nannini)", "text": "Scandalo \u00e8 un album di Gianna Nannini uscito il 27 agosto 1990.\nDescrizione.\nL'album venne realizzato col produttore Dave M. Allen, noto per il suo lavoro con The Cure, Sisters Of Mercey e Associates. La filosofia che sta alla base del disco \u00e8 il \"radical folk\". Secondo le parole della stessa Nannini: \u00abL'unico modo in cui si pu\u00f2 fare musica veramente internazionale oggi consiste nel radicalizzare il folk, radicalizzare gli accenti locali\u00bb.\nI brani \"Spiriti amanti\" e \"Madonna - Welt\" sono realizzati in collaborazione con Piero Pel\u00f9.\nIl videoclip di lancio del singolo che d\u00e0 il titolo all'album \u00e8 stato girato a Breslavia in Polonia con la regia di Dieter Meier. La tourn\u00e9e che segu\u00ec il lancio dell'album tocc\u00f2 diversi paesi europei e il concerto di Amburgo ebbe come ospite Rod Stewart.\nLa copertina di \"Scandalo\" avrebbe dovuto raffigurare una lacrima vera fotografata in bianco e nero.\nIl disco vide l'esordio come assistente di studio del produttore inglese Nigel Godrich che in seguito raggiunse il successo mondiale lavorando con Radiohead, Beck, Travis, Air, Paul Mccartney, Roger Waters e molti altri."}
{"id": "133173", "revid": "399", "url": "https://it.wikipedia.org/wiki?curid=133173", "title": "Codec", "text": "Un codec \u00e8 un software o un dispositivo che si occupa della codifica e/o decodifica digitale informatica di un segnale (tipicamente audio o video) perch\u00e9 possa essere salvato su un supporto di memorizzazione o aperto per la sua riproduzione. Tale programma pu\u00f2 essere installabile/aggiornabile (su personal computer o apparecchiature multimediali predisposte) oppure essere integrato in un componente hardware dedicato (ad es. nei lettori CD o DVD casalinghi o in alcune schede video/audio per PC).\nFunzioni.\nI codec effettuano la compressione dati (e/o la decompressione in lettura) in modo da poter ridurre lo spazio di memorizzazione occupato a vantaggio della portabilit\u00e0 o della trasmissibilit\u00e0 del flusso codificato su un canale di comunicazione. Si suddividono in base alla modalit\u00e0 in cui effettuano la compressione:\nPer realizzare tale compressione si fa ricorso alla riduzione della precisione dei colori dei singoli pixel (codec video) o delle frequenze da riprodurre (in alcuni codec audio vengono soppresse le frequenze non udibili dall'orecchio umano), all'eliminazione delle ridondanze o alla scrittura delle sole differenze (codec video) rispetto ad un'immagine di riferimento. Per ciascun tipo di compressione esistono vari tipi di codec, differenti tra loro per il tipo di segnale su cui devono operare e per l'algoritmo di codifica/compressione in essi implementato.\nIn un sistema di telecomunicazioni oltre alla compressione dati, cio\u00e8 la codifica di sorgente, il codec attua anche la codifica di canale sui dati da trasmettere sul canale. Nel sistema operativo Microsoft Windows, i codec sono delle librerie con estensione \".dll\", che i vari player audio e video gestiscono come dei plug-in. Nel sistema operativo macOS i codec sono gestiti dal sistema QuickTime che li utilizza come plug-in con estensione \".component\" memorizzati nella cartella QuickTime che si trova nella cartella Libreria. Il codec permette di ascoltare formati proprietari e aperti da qualunque lettore di file, mantenendo separati il livello fisico del formato da quello logico della sua rappresentazione."}
{"id": "133177", "revid": "834", "url": "https://it.wikipedia.org/wiki?curid=133177", "title": "Leari Ljungberg", "text": ""}
{"id": "133189", "revid": "767487", "url": "https://it.wikipedia.org/wiki?curid=133189", "title": "Una radura...", "text": "Una radura, pubblicato nel 1977, \u00e8 il secondo album di Gianna Nannini.\nDescrizione.\n\u00c8 stato realizzato in collaborazione con la Premiata Forneria Marconi. Rispetto al primo album della cantante \u00e8 musicalmente pi\u00f9 ampio, pur presentando tematiche affini. Gianna Nannini ha dichiarato: \"Ci misi tutta me stessa, i miei problemi, la mia solitudine, la difficolt\u00e0 di comunicare con gli altri.\""}
{"id": "133190", "revid": "830939", "url": "https://it.wikipedia.org/wiki?curid=133190", "title": "Paul L\u00e9vy", "text": "Appartenente ad una famiglia di accademici di origine ebraica, L\u00e9vy frequent\u00f2 l\"'\u00c9cole Polytechnique\" avendo tra i suoi insegnanti \u00c9mile Picard, Henri Poincar\u00e9 e Jacques Hadamard, e pubblicando il suo primo lavoro all'et\u00e0 di 19 anni, prima ancora di laurearsi. Ottenuta la laurea nel 1906, trascorse l'anno seguente impegnato nel servizio militare, ed in seguito prosegu\u00ec gli studi presso l'\u00c9cole des Mines de Paris per ulteriori tre anni. Qui ottenne il titolo di dottore come studente di Vito Volterra nel 1911, e sempre a Parigi divenne infine professore nel 1913.\nDopo essersi occupato di analisi funzionale ed equazioni differenziali alle derivate parziali, L\u00e9vy cominci\u00f2 ad interessarsi alla teoria della probabilit\u00e0 alla fine della prima guerra mondiale, allorch\u00e9 gli fu chiesto di studiare ed approfondire la distribuzione degli errori di puntamento dell'artiglieria.\nNel 1920 fu nominato professore di Analisi all\u02be\"\u00c9cole Polytechnique\", dove annover\u00f2 tra i suoi studenti Beno\u00eet Mandelbrot, il fondatore della geometria frattale, e Michel Lo\u00e8ve, uno dei fondatori della moderna teoria della probabilit\u00e0. Continu\u00f2 ad insegnare all\"'\u00c9cole Polytechnique\" fino al 1959. Nel 1964 fu eletto membro dell'Acad\u00e9mie des Sciences.\nNel 1926 contribu\u00ec ad ostacolare la carriera accademica di Louis Bachelier, ritenuto il padre della finanza moderna, rilevando e segnalando un vistoso errore, peraltro isolato e sostanzialmente ininfluente, in uno dei lavori presentati da quest'ultimo, in vista dell'assegnazione di una cattedra all'universit\u00e0 di Digione. Pi\u00f9 tardi, L\u00e9vy riconobbe il proprio errore, riconciliandosi con Bachelier.\nTra i contributi pi\u00f9 importanti di Paul L\u00e9vy vanno citati\nPi\u00f9 in generale, Paul L\u00e9vy \u00e8 stato il padre della scuola francese di probabilit\u00e0, che insieme alla scuola russa di Andrey Kolmogorov, ha dato i principali contributi a questa branca della matematica."}
{"id": "133191", "revid": "123985167", "url": "https://it.wikipedia.org/wiki?curid=133191", "title": "California (Gianna Nannini)", "text": "California \u00e8 il terzo album della musicista senese Gianna Nannini, pubblicato nel 1979 su etichetta Dischi Ricordi.\nL'edizione in CD della BMG \u00e8 del 1996.\nDescrizione.\nQuesto disco segna la svolta della Nannini e il brano \"America\" la lancia a livello internazionale. In copertina \u00e8 rappresentata la Statua della Libert\u00e0 che impugna un vibratore e la stessa canzone \"America\" fa riferimento alla masturbazione.\nAi testi collabora Roberto Vecchioni.\n\"Io e Bobby McGee\" di Kris Kristofferson fu un brano di punta di Janis Joplin.\nDel brano \"California\" \u00e8 stata fatta una cover da Mina, contenuta nell'album Caterpillar del 1991."}
{"id": "133193", "revid": "767487", "url": "https://it.wikipedia.org/wiki?curid=133193", "title": "G.N.", "text": "G.N. \u00e8 il quarto album da studio di Gianna Nannini, pubblicato nel 1981 su etichetta Dischi Ricordi.\nDescrizione.\nLa cantautrice toscana considera il disco come una sintesi dei suoi primi quattro album e come \u00ab...il film di una giornata non-stop, come un insieme di flash emozionali che si alternano nella vita di tutti i giorni\u00bb.\nL'album \u00e8 stato scritto e composto interamente dalla Nannini, sotto la produzione di Roberto Cacciapaglia, musicista e compositore milanese.\nLo stesso anno, la Nannini inizia a lavorare col manager svizzero Peter Zumsteg e con lui fonda la sua etichetta \"Gienne\"; da questo momento le major discografiche si occuperanno solo di distribuzione, lasciando al suo team la produzione artistica."}
{"id": "133196", "revid": "1924342", "url": "https://it.wikipedia.org/wiki?curid=133196", "title": "Puzzle (Gianna Nannini)", "text": "Puzzle pubblicato nel 1984 \u00e8 un album della cantautrice italiana Gianna Nannini.\nDescrizione.\nIl tema dell'album \u00e8 quello del desiderio di ricostruire la vita dalle radici, come le tessere di un puzzle.\nL'album \u00e8 tra i pi\u00f9 fortunati della stagione artistica, piazzandosi al secondo posto dei dischi pi\u00f9 venduti dell'anno in Italia. Il singolo estratto, \"Fotoromanza\", schiude le porte per la prima volta alla Hit Parade italiana e finisce per essere il quarto singolo pi\u00f9 venduto dell'anno. L'album riscuoter\u00e0 grande successo anche in Germania, Austria e Svizzera (prima posizione nella classifica Svizzera), dove Gianna aveva ottenuto gi\u00e0 consensi di gran lunga maggiori.\nIl lancio del singolo e dell'album si avvalse della regia di Michelangelo Antonioni per la realizzazione del video di \"Fotoromanza\" e di un altro estratto, \"Ballami\", uno dei primi casi in Italia di videoclip girati da un cineasta. Tuttavia, in Italia, il secondo singolo di successo non fu \"Ballami\", ma \"Kolossal\"."}
{"id": "133197", "revid": "1104133", "url": "https://it.wikipedia.org/wiki?curid=133197", "title": "Latin Lover (Gianna Nannini)", "text": "Latin Lover \u00e8 il quinto album discografico di Gianna Nannini, uscito nel 1982 su etichetta Dischi Ricordi.\nDescrizione.\nUscito nell'autunno del 1982, l'album, che lancia definitivamente l'artista senese verso una dimensione europea, segna l'inizio della collaborazione fra la Nannini e Conny Plank, e produttore, tra gli altri, dei Kraftwerk, degli Ultravox e degli Eurythmics. .\n. e soprattutto in \"Volo 5/4\", brano .\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 71."}
{"id": "133198", "revid": "767487", "url": "https://it.wikipedia.org/wiki?curid=133198", "title": "Tutto live", "text": "Tutto live \u00e8 il primo album live di Gianna Nannini.\nDescrizione.\nQuesto album comprende canzoni registrate durante il tour di \"Puzzle\".\nNel disco \u00e8 presente una rassegna di brani registrati in Germania, in Svizzera e alla Fortezza Medicea di Siena.\nL'album ha raggiunto la quarta posizione in classifica in Svizzera."}
{"id": "133199", "revid": "1521968", "url": "https://it.wikipedia.org/wiki?curid=133199", "title": "Profumo (album)", "text": "Profumo \u00e8 il settimo album della cantante italiana Gianna Nannini. Oltre il successo nazionale, il disco raggiunse anche la terza posizione in classifica in Svizzera e la quarta in Austria."}
{"id": "133200", "revid": "245802", "url": "https://it.wikipedia.org/wiki?curid=133200", "title": "Maschi e altri", "text": "Maschi e altri \u00e8 una raccolta di Gianna Nannini pubblicata nel 1987 su etichetta Dischi Ricordi.\n\u00c8 uno dei suoi maggiori successi discografici con oltre un milione di copie vendute in Europa. Il singolo \"I maschi\", unico brano inedito e qui presentato in una versione speciale, fu eseguito per la prima volta il 31 ottobre 1987 al World Popular Song Festival di Tokyo.\nNel 1989 \u00e8 stata pubblicata una raccolta omonima di video in VHS che raccoglie 14 brani e 13 videoclip.\nTracce.\nTra parentesi il titolo dell'album da cui provengono\nTracce della videocassetta.\n(*) = dall'omonima colonna sonora del film Sogno di una notte d'estate\n(**) = dall'omonima colonna sonora del film Sconcerto Rock"}
{"id": "133201", "revid": "1718925", "url": "https://it.wikipedia.org/wiki?curid=133201", "title": "Malafemmina", "text": "Il termine malafemmina, o meglio - stando al \"Dizionario Napoletano\" - malaf\u00e9mmena (mala'femm\u0259n\u0259), prende la definizione di \"donna volubile in amore\", \"troia\". \nNon sono da escludere le definizioni di \"donna di malaffare\", \"donna che fa soffrire, affascinante ed irraggiungibile, indifferente\" (quasi ai limiti del sadismo) \"alle pene d'amore che fa passare al \"malcapitato\" che se ne innamora\", \"donna cattiva\", in quanto il termine, come molti altri termini, nella lingua napoletana assume vari significati a seconda della discussione nella quale viene utilizzato.\nTeatro.\nIl termine, bench\u00e9 a torto usato come un insulto dalla gente comune, \u00e8 divenuto di buona notoriet\u00e0 nel Novecento con la diffusione delle opere di teatro popolare partenopeo, fra le quali la \"sceneggiata napoletana\", nelle quali veniva attribuito ad adultere o prostitute, ma anche a ballerine, canzonettiste (o \"sciantose\") che intendessero frequentare giovanotti di buona famiglia. Il classico trio dei personaggio della sceneggiata stessa, infatti, prevedeva \"isso\", ovvero il \"lui\", il ragazzo di buona famiglia sedotto dalla \"essa\", cio\u00e8 la \"lei\", la donna di facili costumi e \"'o malamente\", ovvero il guappo del quartiere che riveste un ruolo nella triade.\nCinema.\nIl termine fu condotto all'attenzione generale poich\u00e9 inserito nel titolo di un dei pi\u00f9 famosi film di Tot\u00f2 e Peppino De Filippo: \"Tot\u00f2, Peppino e la... malafemmina\", nel quale questo ruolo era affidato a Dorian Gray.\n\"Malafemmena\" \u00e8 anche il titolo di un film del 1957 diretto da Armando Fizzarotti, con Maria Fiore.\nMusica.\n\"Malafemmena\" \u00e8 anche il titolo di una celebre canzone del 1951, composta da Tot\u00f2 e resa nota in breve tempo grazie a numerose interpretazioni di diversi cantanti, che ne hanno fatto un vero e proprio \"standard\" del repertorio partenopeo. Lo stesso citato film con Tot\u00f2 e De Filippo trae spunto dalla canzone, che in esso \u00e8 eseguita dal protagonista Teddy Reno. Grazie al contributo di quest'opera il significato del termine si \u00e8 addolcito, perdendo la connotazione di insulto. La \"malafemmina\" si pu\u00f2 cos\u00ec riconoscere nel tipico stereotipo di donna irraggiungibile, inarrivabile e intoccabile: una donna che provoca del male inconsapevolmente all'uomo disposto a tutto per averla, obiettivo che non trover\u00e0 mai compimento. Recentemente il termine \u00e8 stato usato anche dalla cantante Gianna Nannini per il titolo di un suo album discografico, appunto intitolato \"Malafemmina\"."}
{"id": "133204", "revid": "1924342", "url": "https://it.wikipedia.org/wiki?curid=133204", "title": "X forza e X amore", "text": "X forza e X amore \u00e8 un album musicale della cantautrice italiana Gianna Nannini del 1993.\nDescrizione.\nIn linea col pensiero di \"Scandalo\" continua il \"radical folk\". Qui la Nannini usa come effetti acustici i suoni e i rumori della natura. Va in Maremma a raccogliere e registrare i suoni direttamente sul posto.\nIl risultato di questo album si rivela come una miscela di rock e di canto popolare toscano. La stessa \"Maremma\" \u00e8 la popolare canzone folk che la Nannini interpreta a cappella con sottofondi del paesaggio agreste registrati in esterno.\nDopo il singolo \"Radio Baccano\", dove Jovanotti esegue un \"rap\" nella sezione finale, il successivo singolo \"Tira tira\" fu pubblicato come EP (e relativo CD singolo) intitolato \"Extravaganza\", da cui il seguente Tour europeo."}
{"id": "133205", "revid": "290023", "url": "https://it.wikipedia.org/wiki?curid=133205", "title": "Dispetto", "text": "Dispetto \u00e8 un album di Gianna Nannini pubblicato nel 1995.\nAi testi ha collaborato Mara Redeghieri, allora cantante degli \u00dcstmam\u00f2.\nRegistrato e mixato presso lo Studio Excalibur di Milano e lo studio Fonoprint di Bologna da Luca Vittori /Conny's Studio di Neunkirchen, Cologne da Ingo Krauss,"}
{"id": "133206", "revid": "245802", "url": "https://it.wikipedia.org/wiki?curid=133206", "title": "Bomboloni", "text": "Bomboloni, The Greatest Hits Collection \u00e8 un album di Gianna Nannini che contiene tre canzoni inedite e quattordici vecchi brani.\nFu pubblicato in tutta Europa il 29 agosto 1996. I brani inediti sono \"Bomboloni\", \"Contaminata\" e \"M'anima\", prodotti da Mauro Malavasi, Marco Bertoni e Enrico Serotti.\nL'album \u00e8 stato preceduto dall'omonimo singolo \"Bomboloni\".\n\"I maschi\" \u00e8 presente in una versione pi\u00f9 corta rispetto all'originale del 1987 proveniente dall'album \"Maschi e altri\".\nTracce.\n(*) = inedito"}
{"id": "133207", "revid": "83615", "url": "https://it.wikipedia.org/wiki?curid=133207", "title": "Cuore (Gianna Nannini)", "text": "Cuore \u00e8 un album di Gianna Nannini pubblicato nel 1998."}
{"id": "133208", "revid": "245802", "url": "https://it.wikipedia.org/wiki?curid=133208", "title": "Momo alla conquista del tempo (album)", "text": "Momo alla conquista del tempo \u00e8 un album di Gianna Nannini del 2001, colonna sonora del film omonimo a cartoni animati di Enzo D'Al\u00f2, tratto dal romanzo \"Momo\" di Michael Ende. L'album \u00e8 stato pubblicato e distribuito dall'etichetta Universal Music.\nLa musica \u00e8 scritta e interpretata dalla Nannini, autrice anche dei testi insieme a Isabella Santacroce. Il tema principale \"Aria\" e \"Bambina magica\" sono firmate dalla Nannini con Francesco Sartori; altri tre brani chiave (\"Romantica guerriera\", \"Uomini grigi\" e \"Demoni\") sono di Nannini, Raffaele Gulisano, Tommaso Marletta e Davide Oliveri. "}
{"id": "133209", "revid": "92723", "url": "https://it.wikipedia.org/wiki?curid=133209", "title": "Aria (album Gianna Nannini)", "text": "Aria, pubblicato nel 2002, \u00e8 un album della cantautrice italiana Gianna Nannini.\nDescrizione.\nIn questo album Gianna Nannini si avvale della collaborazione della scrittrice Isabella Santacroce, con cui ha scritto tutti i testi, e del programmatore Christian Lohr che ha contribuito a dare uno stile diverso da quello che di solito caratterizza la produzione della cantautrice. Collabora anche Mauro Pagani suonando il mandolino nei brani \"Uomini a met\u00e0\" e \"Meravigliosamente crudele\". I due singoli \"Aria\" e \"Uomini a met\u00e0\" hanno fatto da traino per il lancio pubblicitario del disco.\n\"Aria\" \u00e8 presente in una versione pi\u00f9 corta rispetto all'originale del 2001 proveniente dall'album \"Momo alla conquista del tempo\"."}
{"id": "133212", "revid": "212348", "url": "https://it.wikipedia.org/wiki?curid=133212", "title": "Riciclaggio", "text": ""}
{"id": "133217", "revid": "1543377", "url": "https://it.wikipedia.org/wiki?curid=133217", "title": "Sydney Swans", "text": "Gli Sydney Swans sono una squadra di Football Australiano che gioca al Sydney Cricket Ground (SCG), il campo principale di cricket di Sydney. Il Football Australiano gode di maggiore popolarit\u00e0 soprattutto negli altri stati australiani, soprattutto nel Victoria, gli Swans sono la prima squadra nella storia dell'AFL con sede a Sydney, nel Nuovo Galles del Sud, e pi\u00f9 in generale al di fuori dello Stato del Victoria.\nGli Swans erano la squadra di \"South Melbourne\", nata nel 1874, ma la loro sede \u00e8 stata spostata a Sydney nel 1981 quando l'AFL (\"Australian Football League\", la lega dell'football australiano) ha deciso di espandere il campionato a tutta l'Australia mentre, in precedenza, il campionato includeva solo le squadre dello Stato di Victoria. A quel tempo la lega si chiamava semplicemente la \"Victorian Football League\" (o VFL).\nPrima del trasferimento di sede South Melbourne era riuscita a vincere il titolo della VFL per 3 volte nel 1909, nel 1918 e nel 1933.\nNel 2005 gli Sydney Swans hanno vinto il campionato per la prima volta per 72 anni, battendo in finale i West Coast Eagles, e portando per la prima volta il trofeo a Sydney.\nNel 2006 la finale tra Swans ed Eagles si \u00e8 ripetuta, vedendo per\u00f2 questa volta West Coast prevalere anche se solo di un punto (85 ad 84).\nGiocatori.\nI pi\u00f9 famosi giocatori in attivit\u00e0 sono Barry Hall, Adam Goodes (due volte vincitore della \"Brownlow Medal\" per il miglior giocatore della AFL), Michael O'Loughlin, Brett Kirk, Tadgh Kennelly, e Leo Barry."}
{"id": "133219", "revid": "83531", "url": "https://it.wikipedia.org/wiki?curid=133219", "title": "Hans-Gert P\u00f6ttering", "text": " Dal 16 gennaio 2007 al 14 luglio 2009 \u00e8 stato presidente del Parlamento europeo.\nBiografia.\nOrigini e formazione.\nNato in Bassa Sassonia, P\u00f6ttering non conobbe mai suo padre perch\u00e9 morto negli ultimi giorni di servizio come militare nel corso della seconda guerra mondiale. P\u00f6ttering \u00e8 cresciuto a Bersenbr\u00fcck. Nel 1966 si \u00e8 diplomato alla scuola superiore Artland di Quakenbr\u00fcck. Ha svolto fino al 1968 il servizio militare a F\u00fcrstenau e Munster, diventando in seguito ufficiale di riserva (ultimo grado: Tenente di R.).\nHa seguito studi di giurisprudenza, politica e storia presso le Universit\u00e0 di Bonn e di Ginevra. \u00c8 stato collaboratore scientifico (1976-1979), docente incaricato presso l'Universit\u00e0 di Osnabr\u00fcck (1989) e professore onorario (1995).\nAttivit\u00e0 politica.\nPortavoce della Junge Union (giovani democristiani) della Bassa Sassonia (1974-1980) per la politica europea, \u00e8 presidente della CDU del circondario di Osnabr\u00fcck dal 1990, membro dell'ufficio di presidenza e del direttivo federale della CDU e portavoce del Partito Popolare Europeo per la sicurezza dal 1999.\n\u00c8 deputato al Parlamento europeo ininterrottamente dal 1979 e presidente del gruppo PPE-DE dal 1999. A partire dal 2007 fino al 2009 \u00e8 presidente del Parlamento europeo.\n\u00c8 anche membro dei seguenti organismi:\nInsignito nel 2008 in Premio Internazionale Vittorino Colombo."}
{"id": "133220", "revid": "773636", "url": "https://it.wikipedia.org/wiki?curid=133220", "title": "OCSE", "text": ""}
{"id": "133223", "revid": "1543377", "url": "https://it.wikipedia.org/wiki?curid=133223", "title": "Giro di Romagna", "text": "Il Giro di Romagna \u00e8 stato una corsa in linea italiana di ciclismo su strada che si correva in Romagna ogni anno nel mese di settembre e l'ultima edizione si \u00e8 disputata nel 2011. \n\u00c8 ancora in vita la manifestazione per cicloturisti (\"Giro della Romagna\"), che si tiene nel mese di maggio, fondata nel 1980 ed organizzata dall'Unione Cicloturistica Baracca Lugo.\nStoria.\nDalla fondazione al 1943.\nNel 1909 alcuni appassionati di ciclismo fondarono a Lugo il \u00abClub Sportivo Romagnolo\u00bb. L'anno seguente la societ\u00e0 cre\u00f2 la manifestazione ed organizz\u00f2 tutte le edizioni che si sono disputate. Nel 1918 la societ\u00e0 organizzatrice assunse il nome di \u00abSociet\u00e0 ciclistica \"Francesco Baracca\"\u00bb, che conserva tuttora.\nNel 1926 l'arrivo si tenne nel parco del Tondo, dove era stato realizzato un anello per gare ciclistiche. Fu inaugurato con l'arrivo vittorioso di Costante Girardengo.\nDal 1946 al 2004.\nNel secondo dopoguerra il Giro di Romagna divenne una corsa per professionisti. Il merito fu condiviso da tre persone: due dirigenti lughesi, Lorenzo Berardi e Marino Costa, e il forlivese Ferrini. Lugo rimase luogo di partenza e arrivo.\nDal 2005 alla chiusura.\nNel 2005 la manifestazione entr\u00f2 nel calendario dell'UCI Europe Tour, come evento di classe 1.1.\nNel 2011 la corsa si fuse con la Coppa Placci, organizzata dall'Unione Sportiva Imolese, con sede a Imola. Le due societ\u00e0 assunsero la gestione congiunta di entrambe le manifestazioni. In tale anno il \u00abGiro di Romagna\u00bb part\u00ec da Imola e arriv\u00f2 a Lugo. \nL'edizione 2012 del Giro di Romagna non fu disputata per motivi legati alla crisi economica.\nNel 2013, nel tentativo di recuperare la manifestazione, il titolo \u00abGiro di Romagna\u00bb fu abbinato al Memorial Marco Pantani. Nell'occasione, la partenza del Memorial fu trasferita a Lugo, mentre l'arrivo rimase Cesenatico, luogo di nascita del Pirata. L'anno seguente l'iniziativa non \u00e8 stata ripetuta."}
{"id": "133224", "revid": "124123", "url": "https://it.wikipedia.org/wiki?curid=133224", "title": "Berenice I", "text": "Biografia.\nBerenice era figlia di Magas, personaggio di secondo piano della nobilt\u00e0 macedone, e di Antigone, figlia di Cassandro, fratello di Antipatro, stratego d'Europa e reggente dell'impero di Alessandro Magno.\nPoco dopo aver ottenuto la reggenza in sostituzione della spartizione di Triparadiso (321 a.C.), Antipatro suggell\u00f2 l'alleanza con gli altri diadochi combinando dei matrimoni dinastici per le sue figlie: Nicea and\u00f2 in sposa a Lisimaco, satrapo di Tracia, Fila, gi\u00e0 vedova di Cratero, spos\u00f2 Demetrio, figlio del satrapo di Frigia, Panfilia e Licia, mentre Euridice and\u00f2 in sposa a Tolomeo I, satrapo d'Egitto e futuro primo re della dinastia tolemaica.\nBerenice, probabilmente originaria di Eordea, era vedova di un certo Filippo, ufficiale dell'esercito macedone, dal quale aveva avuto tre figli: Magas, futuro re di Cirene, Antigone, futura moglie di Pirro, re dell'Epiro e Teossena, che spos\u00f2 Agatocle di Siracusa, tiranno di Siracusa.\nBerenice era inoltre la seconda cugina di Euridice e, ormai vedova di Filippo, la accompagn\u00f2 nel suo viaggio a Menfi. Dopo il matrimonio fra la cugina e Tolomeo, Berenice divenne l'amante del satrapo, che, qualche anno dopo, decise di sposare anche lei (317 a.C.). Visto che non vi erano apparentemente motivi dinastici per avere un'altra consorte, dato che da Euridice aveva gi\u00e0 avuto diversi figli e la nuova moglie era imparentata solo lontanamente con lo stratego d'Europa, alcuni storici ipotizzano che quello fra Tolomeo e Berenice fosse stato un autentico matrimonio d'amore.\nDa Tolomeo, divenuto re nel 304 a.C., Berenice divenne regina allo stesso modo di Euridice, ebbe tre o quattro figli: Arsinoe, futura sovrana di Tracia, Macedonia ed Egitto, Filotera e Tolomeo II, futuro re d'Egitto e marito della sorella Arsinoe.\nBerenice vinse una corsa dei carri alle Olimpiadi del 284 a.C., una delle gare pi\u00f9 prestigiose delle competizioni olimpiche e l'unica nella quale il vincitore risultava essere l'organizzatore della squadra e non l'atleta partecipante (alle donne era in ogni caso vietato partecipare). La vittoria in queste gare costituiva un importante mezzo di propaganda per sovrani e politici che, attraverso la dedica di statue, iscrizioni e poesie commissionate allo scopo, utilizzavano la vittoria come mezzo per aumentare il loro prestigio internazionale.\nBerenice sopravvisse al marito, morto nel 283 a.C. e, durante il regno del figlio Tolomeo II, le fu dedicato un porto sul Mar Rosso, nell'odierna localit\u00e0 di Sarafa. Dopo la sua morte, avvenuta tra il 279 e il 268 a.C., le furono attribuiti onori divini."}
{"id": "133225", "revid": "399", "url": "https://it.wikipedia.org/wiki?curid=133225", "title": "Negima", "text": " \u00e8 uno sh\u014dnen manga giapponese creato da Ken Akamatsu e pubblicato dalla casa editrice K\u014ddansha sul \"Weekly Sh\u014dnen Magazine\". Dalla serie \u00e8 stato tratto un anime di 26 episodi, prodotto dallo studio Xebec. \"Negima\" \u00e8 anche il nome di un videogioco distribuito dalla Konami basato sulla serie stessa il 20 gennaio 2005.\n\"Magister Negi Magi\" \u00e8 stato pubblicato in Italia in un primo tempo dalla Play Media Company sulla rivista-contenitore \"Yatta!\" al ritmo di 1 o 2 capitoli al mese, al contrario dell'uscita settimanale di ogni capitolo in Giappone. Da fine marzo 2007 la Play Media Company ha cominciato a raccogliere la serie in volumi mensili, ma ha bruscamente interrotto la pubblicazione della serie dopo l'uscita dell'undicesimo volume, datato marzo 2008. Successivamente la serie \u00e8 stata acquisita da Star Comics, che l'ha pubblicata integralmente da aprile 2010 a maggio 2014. La serie \u00e8 anche pubblicata da DelRey prima e K\u014ddansha poi negli USA e dalla Pika \u00c9dition in Francia.\nDalla serie \u00e8 stato creato uno spin-off intitolato \"Negima!? Neo\" e pubblicato nel \"Comic Bom Bom\" da novembre 2006 a novembre 2007 ed a partire da gennaio 2008 sul \"Magazine Special\", sempre a cura della K\u014ddansha. Ne \u00e8 anche stato realizzato un anime, andato in onda in Giappone dal 4 ottobre 2006 al 28 marzo 2007. Il 27 agosto 2011 \u00e8 uscito nei cinema del Giappone il lungometraggio intitolato \"Negima! Magister Negi Magi: Anime Final\".\nDal 28 agosto 2013 viene pubblicato il sequel/spin-off, \"UQ Holder!\", ambientato 80 anni dopo i fatti di \"Negima\".\nTrama.\nUn giovane apprendista mago di 10 anni, Negi Springfield, originario del Galles, a conclusione del suo primo ciclo di studi, \u00e8 inviato a compiere il suo apprendistato in Giappone col ruolo di insegnante d'inglese all'Istituto Femminile Mahora. La classe di scuola media che gli viene assegnata, anche se inizialmente solo in maniera provvisoria, \u00e8 la 2\u00b0A, composta da trentuno ragazze.\nPer quanto debba mantenere il segreto sul fatto di essere un mago, Negi viene immediatamente scoperto da una delle sue alunne, Asuna Kagurazaka. La ragazza inizialmente considera antipatico Negi, a causa della sua particolare abilit\u00e0 di metterla spesso in imbarazzo davanti alla sua classe o davanti al precedente professore, Takamichi T. Takahata, del quale la ragazza \u00e8 innamorata.\nLa 2\u00b0A vede Negi inizialmente solo come un ragazzino carino con cui divertirsi piuttosto che come il loro professore o mentore e sar\u00e0 quindi lui a doversi guadagnare il rispetto delle sue alunne nel corso del tempo.\nCome in \"Love Hina\", il fanservice \u00e8 un aspetto comune del manga, la premessa del quale \u00e8 in generale l'incantesimo di Negi \"Flans Exarmatio\", il quale, andando spesso fuori controllo, ha come effetto quello di polverizzare gli abiti delle ragazze a lui pi\u00f9 vicine. Sono presenti anche molti doppi sensi linguistici difficilmente traducibili giacch\u00e9 il senso reso \u00e8 spesso pi\u00f9 \"pesante\" di quanto non sia l'intento originale.\nManga.\nEdizione giapponese.\nI tank\u014dbon di \"Negima\" sono provvisti di sovracoperta, composta da:\nLa copertina effettiva del volume \u00e8 composta da:\nAlcuni volumi sono stati pubblicati in versione limitata (venduti a prezzo maggiorato anche di 10 volte) contenenti alcuni extra, quali pactio-card e DVD. In particolare le versioni limitate dei volumi 23,24 e 25 hanno una diversa immagine utilizzata nella parte frontale della sovracoperta. Ogni volume \u00e8 provvisto di extra quali schizzi preparatori dei personaggi e dei fondali, fan art e spiegazioni degli incantesimi.\nEdizione statunitense.\nNegli Stati Uniti i primi 28 volumi del manga di \"Negima\" sono stati pubblicati da Del Rey Manga. I successivi verranno pubblicati dalla divisione nordamericana di K\u014ddansha.\nEdizione Del Rey.\nI volumi sono di dimensioni maggiori rispetto a quelli giapponesi, e la carta \u00e8 pi\u00f9 spessa. La serie \u00e8 stata pubblicata a cadenza trimestrale e contava, fino al momento del passaggio di licenza, 4 volumi di ritardo rispetto all'edizione giapponese. Contrariamente alla versione giapponese viene utilizzata la stessa colorazione del logo per tutti i volumi. Il logo stesso non ha niente a che vedere, come stile e font, con quello originale. Oltre alle traduzioni di tutti gli extra sono presenti anche tutte le illustrazioni del fronte e del retro dei volumi giapponesi con relative note tradotte, oltre alle note di Ken Akamatsu presenti in seconda di sovracoperta.\nControversie.\nIn un primo momento la Del Rey Manga aveva annunciato che sarebbero state effettuate censure grafiche nelle scene particolarmente ricche di fanservice e situazioni ecchi. In seguito per\u00f2, poco prima della pubblicazione del primo volume, si opt\u00f2 per l'innalzamento della fascia di et\u00e0 (16 anni) e all'incellofalamento dei primi 14 volumi, evitando cos\u00ec la censura delle scene incriminate.\nPer lo stesso principio la copertina del volume 16 \u00e8 stato editato e all'interno del volume \u00e8 stata inserita una pagina a colori in carta patinata raffigurante l'artwork originale. Anche la copertina del volume 23 \u00e8 stata editata ma, al contrario del volume 16, non \u00e8 stata inserito l'artwork originale a colori all'interno del volume.\nI primi 5 volumi del manga, tradotti da Douglas Varenas e adattati da Peter David, presentano evidenti modifiche ai dialoghi: i testi di Ken Akamatsu venivano spesso sostituiti con battute o doppi sensi a sfondo erotico, e il pi\u00f9 delle volte sono stati trascurati, se non del tutto rimaneggiati, dei particolari rilevanti per lo sviluppo della storia, quali ad esempio le particolari doti fisiche di Asuna Kagurazaka e l'intelligenza del protagonista Negi Springfield. A partire dal sesto volume, complice il cambio di staff, le traduzioni sono pi\u00f9 attinenti ai testi originali. Non sar\u00e0 l'unico cambio di staff nella storia di questa edizione. Sono comunque presenti grossolani errori di trascrizione, assenza di particolari importanti del passato di Asuna Kagurazaka (volume 19), scambi di persona o relazioni di parentela inesistenti (volume 20), e in rari casi anche lievi modifiche al senso di un discorso, come il presunto ambiguo orientamento sessuale di Setsuna Sakurazaki (volume 9). Si fa notare inoltre che la traduzione delle scritte poste al di fuori delle nuvolette e delle onomatopee \u00e8 nella maggior parte dei casi frutto della libera interpretazione dettata dal contesto.\nEdizione Kodansha Comics.\nPer ovviare agli aspetti controversi legati alle traduzioni dell'edizione precedente verranno ripubblicati i primi tre volumi in un'unica confezione.\nEdizione italiana.\nEdizione Play Press.\nI primi 11 volumi del manga di \"Negima\", chiamato anche \"Magister Negi Magi\", sono stati pubblicati in Italia a partire dal 31 marzo 2007, a cura della Play Media Manga al costo di 4 euro, tranne i numeri 3 e 6 al costo di 4,5 euro. La prima stampa della versione italiana del manga \u00e8 delle stesse dimensioni dei volumi giapponesi, ma \u00e8 sprovvisto di sovracoperta. Inoltre il fronte e il retro del volume utilizzano la stessa immagine, quella usata per la copertina frontale. Lo stile e i colori del logo rispettano la versione giapponese per tutti i volumi pubblicati. Sono presenti tutti gli extra cos\u00ec come il contornato della copertina e della pin-up dei volumi giapponesi in bianco e nero, con tanto di note di Ken Akamatsu. Non sono presenti gli extra dei risvolti della sovracoperta dell'edizione giapponese.\nLa pubblicazione del volume 11, l'ultimo pubblicato dalla Play Press, \u00e8 datata 29 marzo 2008. Questo volume si differenzia dai precedenti per il mancato adattamento delle onomatopee e delle scritte esterne ai baloon. Questo fatto \u00e8 evidenziato da un'intervista datata 10 aprile 2008 rilasciata dall'adattatore dell'edizione italiana del manga, Claudio Alviggi. In seguito la casa editrice ha dapprima procrastinato la distribuzione del volume 12 per poi annunciare, nel luglio 2008, l'interruzione definitiva della pubblicazione del manga.\nDall'ottobre 2008 la Play Media Manga ha iniziato la redistribuzione del manga, sotto la collana \"Manga Classic\", per il solo circuito delle edicole. Questi volumi presentano una copertina diversa rispetto alla prima stampa, e il primo volume riporta sulla costina il numero 5: questa numerazione infatti \u00e8 riferita ai volumi redistribuiti per la collana \"Manga Classic\" (che comprende appunto i 4 volumi di Zodiac Detective), e non a quelli dell'opera. Questa redistribuzione \u00e8 cessata dopo la pubblicazione del numero 4, uscito nel marzo 2009.\nCessione dei diritti.\nDa aprile 2009 \"Negima\", e con esso anche tutti gli altri manga pubblicati in Giappone da K\u014ddansha, non \u00e8 pi\u00f9 presente nell'elenco delle opere edite da Play Media Manga, sia quelle concluse che quelle interrotte. Ci\u00f2, congiuntamente all'interruzione della redistribuzione del manga di \"Negima\" e alla mancanza di dichiarazioni da parte dell'editore in tal senso, ha contribuito ad alimentare in vari forum le voci sulla presunta perdita dei diritti di tali opere detenuti dalla casa editrice.\nFlashbook, che ha rilevato dal catalogo Play Press il manga sportivo \"Katsu!\", ha negato, pur manifestandone l'interesse, la possibilit\u00e0 di una sua pubblicazione del manga. Questa impossibilit\u00e0 \u00e8 dettata dalla mancata preesistenza di rapporti commerciali con K\u014ddansha, l'editore giapponese di \"Negima\". Star Comics ha manifestato il suo interessamento ai titoli ex Play Press in generale. La casa editrice ha rilevato dal catalogo Play Press l'inedito \"Sugar Sugar Rune\". Panini Comics, che nel 2009 ha iniziato la pubblicazione di altri titoli ex Play Press come \"Battle Royale\", \"Ayashi no Ceres\" e \"Love Hina\" dello stesso Ken Akamatsu, ha comunicato che non esiste \"per adesso, nessun piano per \"Negima\"\". GP Publishing, nella persona di Andrea Baricordi, si \u00e8 detta favorevole al recupero di titoli Play Press. Questo editore ha rilevato dal catalogo Play Press gli sh\u014djo \"Mermaid Melody - Principesse sirene\" e \"Hello Spank\". J-Pop, che ha rilevato dal catalogo Play Press il manga \"Shin Angyo Onshi\", ha negato la possibilit\u00e0 di acquisire manga editi da K\u014ddansha, l'editore giapponese di \"Negima\".\nEdizione Star Comics.\nIl giorno 30 ottobre 2009, durante il Lucca Comics 2009, Star Comics ha annunciato l'acquisizione dei diritti del manga Negima e ha iniziato la pubblicazione dal primo volume, sia in edicola che in fumetteria, a partire dall'8 aprile 2010 sulla testata \"Zero\" con periodicit\u00e0 mensile al costo di \u20ac 4,20, per poi passare a 3 uscite ogni 4 mesi e solo in fumetteria per almeno i primi 11 volumi.\nLe dimensioni sono le stesse dei volumi giapponesi, ma \u00e8 sprovvisto di sovracoperta. Per il fronte, il retro e la costina vengono utilizzate le stesse illustrazione dell'edizione giapponese. I colori del logo rispettano la versione giapponese per tutti i volumi pubblicati. Sono presenti tutti gli extra cos\u00ec come il contornato della copertina e della pin-up dei volumi giapponesi in bianco e nero, con tanto di note di Ken Akamatsu. Non sono presenti gli extra dei risvolti della sovracoperta dell'edizione giapponese.\nAnime.\nOAV introduttivi.\nPrecedentemente alla trasmissione della prima serie dell'anime sono stati pubblicati 3 brevi OAV di introduzione, prodotti dallo studio Xebec. In essi vengono presentati alcuni dei personaggi della serie. Questi episodi hanno la particolarit\u00e0 di mostrare in animazione alcune sequenze del manga che verranno poi censurate o del tutto eliminate nella prima serie televisiva.\n\"Mah\u014d Sensei Negima!\".\nLa prima serie dell'anime, prodotta anch'essa dallo studio Xebec, \u00e8 denominata Mah\u014d Sensei Negima! ed \u00e8 andata in onda in Giappone dal 6 gennaio 2005 al 29 giugno 2005. La serie fino al 21\u00ba episodio tratta approssimativamente gli eventi descritti nei primi sei volumi attraverso una timeline originale; a partire dall'episodio 22, le differenze rispetto al manga diventano sostanziali ed insanabili. In particolare gli episodi 22 e 23 trattano il progressivo deterioramento delle condizioni di salute di Asuna Kagurazaka fino a tragiche conseguenze.\nRiscontro di pubblico.\nOltre che per via dei controversi cambiamenti nella trama, questa serie televisiva ha avuto un'esistenza travagliata soprattutto a causa della scarsa qualit\u00e0 tecnica: infatti a seguito delle pressioni esercitate dalla K\u014ddansha l'intero staff di animatori \u00e8 stato licenziato in tronco dopo la produzione del 12\u00ba episodio.\nInoltre le scene pi\u00f9 controverse dal punto di vista tecnico sono state successivamente ridisegnate per la pubblicazione in DVD, ma alcuni errori grossolani sono tuttora riscontrabili ad esempio anche nei DVD pubblicati in Italia e negli Stati Uniti.\nEdizione italiana.\nPer l'Italia la pubblicazione in DVD della prima serie dell'anime \u00e8 stata pianificata nel 2007 dalla Play Media Company in un'edizione da 8 DVD, accompagnati da fascicoli che contenevano alcuni stralci del manga, ma la casa editrice ha interrotto la pubblicazione dopo quattro uscite, comprendenti i primi 14 episodi.\nL'anime cominci\u00f2 ad essere trasmesso in TV nell'ottobre 2007 su Canale Italia all'interno del contenitore di prova Italia Junior; ma la messa in onda si interruppe in pochi giorni per la chiusura del contenitore; . Dal 3 gennaio 2011 la serie viene trasmessa in prima TV ufficiale italiana dall'emittente locale Tele Milano, nel contenitore \"Contactoons\", con il titolo Negi, maestro di magia e la sigla italiana di Santo Verduci. Tuttavia l'emittente non ha trasmesso l'intera serie, fermandosi all'ultima puntata col doppiaggio della Play Media Company, e dopo aver replicato, per un lungo periodo, la prima parte dell'anime, ha eliminato il titolo dal proprio palinsesto.\nCast della versione italiana.\nIl cast impiegato nel doppiaggio italiano non \u00e8 indicato sui DVD ed \u00e8 prevalentemente ignoto, con alcune eccezioni:\nSigle.\nTutte le canzoni della serie sono cantate dalle doppiatrici della serie.\nNei DVD e nelle prime trasmissioni televisive restano le sigle giapponesi; per la trasmissione nel contenitore \"Contactoons\" si utilizza la sigla italiana \"Negi, maestro di magia\", cantata da Santo Verduci.\nSigle di testa.\nL'opening della serie, nonostante vari con gli episodi, \u00e8 sempre la stessa canzone riprodotta per\u00f2 da personaggi diversi.\nSigle di coda.\nCi sono due sigle di coda in \"Magister Negi Magi\": la prima \u00e8 cantata dalle principali 4 ragazze della serie e la seconda dalle altre 5 secondarie\n\"Negima!? OAV - Haru e Natsu\".\nNella seconda met\u00e0 del 2006 vengono pubblicati 2 OAV prodotti dallo studio Shaft.\nHaru \u00e8 una rivisitazione di una storia contenuta nel settimo volume del manga, mentre Natsu ha una trama curata interamente dallo staff.\n\"Negima!?\".\nDal 4 ottobre 2006 viene trasmessa la seconda serie televisiva, curata dallo studio Shaft.\nOltre che nel notevole distacco tecnico, questa serie si differenzia dalla prima anche per le scelte relative alla colorazione dei capelli delle studentesse della 3^A. In comune le due serie hanno invece il fatto di far uso di un character design completamente diverso rispetto a quello tipico del manga.\nQuesta serie non pu\u00f2 essere considerata n\u00e9 un remake e nemmeno un seguito di Mah\u014d Sensei Negima!, bens\u00ec uno spin-off: questo perch\u00e9 la storia riparte dall'arrivo di Negi all'Istituto Mahora, per poi svilupparsi in un modo totalmente inedito rispetto alla trama originaria.\nCaratteristiche di questa serie sono inoltre la pressoch\u00e9 totale mancanza del fanservice tipico di Negima e la presenza di innumerevoli siparietti demenziali grazie ai quali alcuni dei personaggi talvolta in ombra nel manga raggiungono la massima popolarit\u00e0: l'esempio pi\u00f9 evidente \u00e8 dato dalla coppia formata da Setsuna Sakurazaki e Konoka Konoe, di cui viene enfatizzata la componente yuri.\nRiscontro di pubblico.\nPur se ritenuta tecnicamente valida per la maggior parte degli episodi, oltre che interessante dal punto di vista della regia (a cura di Akiyuki Shinb\u014d), questa serie ha comunque sub\u00ecto un considerevole calo degli ascolti con il procedere delle puntate.\n\"Negima! Shiroki Tsubasa - Ala Alba OAD\".\nIl 29 marzo 2008 Ken Akamatsu annuncia la produzione, da parte dello studio Shaft, di una mini-serie di 3 OAD poi distribuiti assieme alle edizioni limitate dei volumi 23, 24 e 25.\nViene annunciato dunque che questi tre OAD tratteranno, nell'ordine, i seguenti capitoli del manga\nOltre ai capitoli di cui sopra, questi OAD contengono anche stralci dei seguenti\nInoltre Ken Akamatsu aggiunge nel suo annuncio che qualora le prenotazioni dell'edizione limitata del volume 23 avessero raggiunto quota 50\u00a0000 sarebbe stata presa in considerazione la produzione di un film, oppure una terza serie televisiva nel caso che le prenotazioni avessero raggiunto quota 100\u00a0000.\nCon questa serie per la prima volta vengono adottati lo stesso character design e la stessa colorazione utilizzati nel manga.\nRiscontro di pubblico.\nLe prenotazioni del primo episodio della serie hanno raggiunto quota 82'581, e in totale ne sono state prodotte 85\u00a0000, mentre del secondo episodio sono state prodotte 79\u00a0000 copie.\nI tre episodi hanno venduto complessivamente circa 242\u00a0000 copie.\n\"Negima! M\u014d Hitotsu no Sekai - Another World OAD\".\nL'11 febbraio 2009 viene annunciata, durante la proiezione su maxischermo della serie Negima! Ala Alba, la produzione di un'altra serie di 4 OAD che verranno distribuiti a partire dal volume 27 del manga.\n\u00c8 stato dichiarato inoltre che, se le vendite complessive saranno ritenute soddisfacenti, si opter\u00e0 per la produzione di un film.\nQuesta nuova serie tratter\u00e0 gli eventi successivi a Negima! Ala Alba, quindi conterr\u00e0 i capitoli a partire dal 184, del volume 20 del manga.\nInoltre, dopo la pubblicazione del primo episodio e la decisione di produrre un movie, si \u00e8 optato per la pubblicazione di un drama cd allegato al volume 29.\nOltre agli episodi previsti verr\u00e0 pubblicato, allegato al volume 32, un OAD extra che tratter\u00e0 la mini-saga denominata \"Majokko Ariadne-Hen\"(\u9b54\u5973\u3063\u30b3\u300c\u30a2\u30ea\u30a2\u30c9\u30cd\u30fc\u7de8\u300d) o pi\u00f9 semplicemente \"Magical Girls Ariadne Extra\".\nAttualmente le date di pubblicazione sono le seguenti:\nNell'ordine, gli episodi trattano i seguenti capitoli del manga:\nnumero 184, 185, 186, 187, 188, prima met\u00e0 del 189\nRiscontro di pubblico.\nDel primo episodio sono state prodotte pi\u00f9 di 70\u00a0000 copie, risultato che ha indotto K\u014ddansha ad annunciare, nel numero 41/2009 di Weekly Sh\u014dnen Magazine, la produzione di un movie nel 2011\n\"Negima! Anime Final\".\nNel volume 41/2009 di Weekly Sh\u014dnen Magazine viene annunciata la produzione di un film. Ken Akamatsu conferma che si tratter\u00e0 dell'ultimo adattamento della serie..&lt;br&gt;\nIl film viene proiettato nell'estate del 2011 insieme a quello di Hayate no Gotoku e successivamente venduto come allegato all'edizione limitata del volume 37, ma in una versione rivisitata nonch\u00e9 dalla durata quasi doppia rispetto a quella circolata nelle sale&lt;br&gt;Il 6 febbraio 2013 viene pubblicato un box contenente i Blu Ray del movie e di tutti i precedenti OAD della serie\nRiscontro di pubblico.\nLe ordinazioni dell'edizione limitata del volume 37 del manga, nel quale \u00e8 compreso il DVD del film, hanno raggiunto quota 57\u00a0000 copie.."}
{"id": "133226", "revid": "1598370", "url": "https://it.wikipedia.org/wiki?curid=133226", "title": "Martin Schulz", "text": "Schulz \u00e8 stato presidente del gruppo parlamentare dell'Alleanza Progressista dei Socialisti e dei Democratici presso il Parlamento europeo. Il 17 gennaio 2012 \u00e8 stato eletto presidente del Parlamento europeo, riconfermato il 1\u00ba luglio 2014 con 409 voti a favore; \u00e8 rimasto in carica fino al 17 gennaio 2017.\nIn occasione delle Elezioni federali in Germania del 2017, Schulz \u00e8 apparso come candidato Cancelliere dell'SPD. Il partito ha raggiunto con il 20,5% il peggior risultato elettorale nella storia del dopoguerra. Schulz si \u00e8 seduto in parlamento attraverso la lista SPD dello stato del Nord Reno-Vestfalia e da allora \u00e8 membro del Bundestag.\nBiografia.\nEstrazione, formazione e carriera professionale.\nMartin Schulz, il pi\u00f9 giovane tra cinque fratelli, \u00e8 figlio di Paul Schulz e Clara Schulz. Il padre, poliziotto, proveniva da una famiglia di minatori della Saarland, di orientamento socialdemocratico. La madre proveniva da una famiglia borghese e fu cofondatrice della sezione locale della CDU della sua citt\u00e0 natale Hehlrath (oggi Eschweiler).\nMartin Schulz, dopo aver frequentato il ginnasio superiore a W\u00fcrselen, ha svolto un apprendistato come libraio dal 1975 al 1977. Negli anni tra il 1977 e il 1982 ha prestato attivit\u00e0 presso diverse librerie e case editrici. Nel 1982 e fino al 1994 \u00e8 stato proprietario di una libreria a W\u00fcrselen.\nCarriera politica.\nCarriera al parlamento europeo.\nLa carriera politica di Schulz si \u00e8 svolta interamente all'interno del Partito Socialdemocratico di Germania, a cui si iscrisse a diciannove anni nel 1974. Fu attivo all'interno della Jusos, l'organizzazione giovanile del partito, presiedendone la sezione di W\u00fcrselen e poi la sezione del circondario di Aquisgrana. Fu consigliere comunale di W\u00fcrselen, cittadina di quasi quarantamila abitanti nella Renania Settentrionale-Vestfalia, dal 1984 al 1999 e ne fu sindaco dal 1987 al 1998. All'epoca della nomina, con i suoi trentun anni, era il sindaco pi\u00f9 giovane del Land. Nel 1984 entr\u00f2 a far parte del direttivo dell'SPD del circondario di Aquisgrana, di cui fu eletto presidente nel 1996.\nNel 1991 Schulz fu nominato membro del consiglio nazionale del partito, di cui fece parte ininterrottamente sino al 1999. Nel dicembre 1999 entr\u00f2 nell'ufficio di presidenza e nel direttivo federale dell'SPD.\nLa svolta politica pi\u00f9 importante nella carriera di Schulz arriv\u00f2 nel 1994, quando venne eletto per la prima volta deputato al Parlamento europeo. Fu coordinatore del gruppo PSE nella sottocommissione per i diritti dell'uomo (1994 - 1996) e nella commissione per le libert\u00e0 civili e gli affari interni (1996 - 2000). Alle elezioni europee del 1999 fu capolista della SPD.\nPresidente del gruppo S&amp;D al Parlamento europeo, 2004-2012.\nDal 2000 al 2004 fu presidente della delegazione dei socialdemocratici tedeschi al Parlamento europeo; in aggiunta a questa carica, dal 2002 fu primo vicepresidente dell'intero gruppo parlamentare socialista al Parlamento europeo. Infine, dal maggio 2004, ne divenne presidente. Ha presieduto il gruppo fino alla sua elezione alla presidenza del Parlamento nel gennaio 2012. Nel 2009 fu nominato anche responsabile della SPD per la relazioni a livello europeo. Risult\u00f2 tra gli europarlamentari meno presenti della Legislatura europea 2004-2009.\nPresidente del Parlamento europeo (2012-2014).\nIl 17 gennaio 2012 Schulz \u00e8 stato eletto presidente del Parlamento europeo, ricevendo 387 voti su 670. La durata prevista del mandato \u00e8 di due anni e mezzo, fino alle elezioni europee del 2014.\nIl suo modo di condurre i lavori dell'aula \u00e8 stato criticato da Nigel Farage. Il 1\u00ba febbraio 2012 Schulz, dopo l'intervento di un eurodeputato suo connazionale, che criticava un precedente intervento di Farage, e dopo la controreplica dell'eurodeputato britannico, aggiungeva che:\nFarage critic\u00f2 questo intervento inviandogli una lettera, accusandolo di violare il regolamento dell'Assemblea in merito al principio d'imparzialit\u00e0 del Presidente.\nIl 19 giugno 2014, in prossimit\u00e0 dell'elezione dei nuovi vertici europei per condurre le trattative per i Socialisti, si dimette da Presidente del Parlamento Europeo (che verr\u00e0 presieduto \"ad interim\" dal vicepresidente vicario Gianni Pittella), tornando a ricoprire, momentaneamente, il ruolo di capogruppo del S&amp;D (ruolo finora ricoperto dall'austriaco Hannes Swoboda, a cui subentrer\u00e0 poi ufficialmente proprio Pittella per la nuova legislatura). Le trattative tra il PPE, il PSE e l'ALDE porteranno alla nomina di Juncker (PPE) alla Presidenza della Commissione Europea, mentre Schulz (PSE), che ha rifiutato la Vicepresidenza unica della Commissione Europea, sar\u00e0 rieletto alla Presidenza dell'Europarlamento.\nCandidato alla presidenza della Commissione europea.\nIl 6 novembre 2013 Martin Schulz \u00e8 stato nominato come \"candidato designato \" dal Partito dei Socialisti Europei alla presidenza della Commissione europea.\nIl 1\u00ba marzo 2014 al congresso del Pse a Roma \u00e8 stato ufficialmente indicato come il candidato alla guida della commissione europea con 368 voti favorevoli, i contrari 2 e gli astenuti 44.\nPresidente del Parlamento europeo (2014).\nIl 1\u00ba luglio 2014 \u00e8 rieletto al primo scrutinio con 409 voti su 751 Presidente del Parlamento Europeo con una maggioranza richiesta di 326 voti. Schulz \u00e8 il primo a ricoprire il mandato di Presidente del Parlamento Europeo per una seconda volta. La sua nomina \u00e8 avvenuta dopo l'accordo che porter\u00e0 Jean-Claude Juncker, candidato del PPE, alla Presidenza della Commissione Europea dando vita ad una Grossa Coalizione Europea che comprender\u00e0 Popolari, Socialisti e Liberali che conter\u00e0 su 479 europarlamentari.\nCarriera politica nazionale.\nIl 24 novembre 2016 Schulz annuncia che non si ricandider\u00e0 alla guida del Parlamento Europeo per la terza volta per dedicarsi alla sua carriera politica in Germania; termina il suo mandato il 17 gennaio 2017. Il 19 marzo 2017 viene eletto presidente federale del Partito Socialdemocratico di Germania e candidato Cancelliere alle prossime elezioni contro Angela Merkel.\nIl 13 febbraio 2018 si dimette da presidente dell'SPD.\nPrese di posizione.\nLa polemica con Berlusconi.\nDurante la seduta del Parlamento europeo del 2 luglio 2003 Schulz fu coinvolto in un duro scontro verbale con Silvio Berlusconi, che in quella circostanza si insediava come presidente di turno del Consiglio dell'Unione europea.\nNel suo intervento Schulz mosse alcune pesanti critiche a Berlusconi e al suo governo in merito al suo conflitto di interessi, al quoziente intellettivo del suo ministro Bossi e al fatto che godesse dell'immunit\u00e0 parlamentare a causa di ritardi procedurali addebitabili all'ex presidente del Parlamento europeo Nicole Fontaine. Chiese inoltre cosa Berlusconi intendesse fare \u00abper accelerare la creazione di una procura europea\u00bb e \u00abper accelerare l'introduzione del mandato di arresto europeo\u00bb. Anche altri europarlamentari manifestarono dissenso nei confronti di Berlusconi, alcuni si alzarono dai loro posti mostrando cartelloni con la scritta \"La legge \u00e8 uguale per tutti\" in diverse lingue.\nTra i vari interventi, Olle Schmidt, svedese del gruppo ELDR afferm\u00f2: \u00abil suo stesso ruolo di proprietario di mezzi d'informazione in Italia ha permesso al governo di dettare il contenuto sia della stampa privata che della televisione pubblica. Si tratta di uno sviluppo assai preoccupante, che riguarda l'intera Unione europea e che non sarebbe mai stato accettato se si fosse verificato in qualsiasi nuovo Stato membro dell'Unione. La triste domanda che dobbiamo ora porci \u00e8 se l'Italia sia un paese che soddisfa i criteri politici di Copenaghen\u00bb.\nNella sua replica Berlusconi, riferendosi agli europarlamentari che lo avevano contestato, rinfacci\u00f2: \u00abse questa \u00e8 la forma di democrazia che intendete usare per chiudere la bocca al Presidente del Consiglio europeo, vi posso dire che dovreste venire come turisti in Italia, perch\u00e9 qui sembrate turisti della democrazia\u00bb. Al deputato Martin Schulz rivolse le seguenti parole: \u00absignor Schulz, so che in Italia c'\u00e8 un produttore che sta montando un film sui campi di concentramento nazisti: la suggerir\u00f2 per il ruolo di kap\u00f2. Lei \u00e8 perfetto!\u00bb.\nIl presidente del Parlamento Pat Cox invit\u00f2 Schulz a fare una dichiarazione di replica, come previsto dall'articolo 122. Martin Schulz dichiar\u00f2: \u00abHo solo una cosa da dire in risposta: il mio rispetto per le vittime del nazifascismo m'impedisce di fare qualsiasi commento al riguardo. Tuttavia, ho le idee molto chiare sul fatto che \u00e8 estremamente difficile accettare una situazione in cui un Presidente in carica del Consiglio, di fronte alla minima contestazione nel corso di un dibattito, perda a tal punto la padronanza di s\u00e9\u00bb. In seguito il verbale dell'assemblea riporta: \u00abVivi e prolungati applausi a sinistra e al centro sinistra. L'Assemblea, in piedi, applaude lungamente\u00bb. Berlusconi a sua volta replic\u00f2 che tutto quello che aveva detto rivolto a Schulz, l'aveva detto con ironia, mentre Schulz aveva svolto il suo intervento \u00abcon cattiveria\u00bb. Alla chiusura del dibattito il presidente Cox dichiar\u00f2: \u00abprima di concludere la discussione [...] vorrei dire che personalmente deploro i termini offensivi rivolti al nostro stimato collega, onorevole Schulz\u00bb\nLa polemica con Jean-Marie Le Pen.\nA seguito delle elezioni europee del 2009, che portarono all'elezione di Jean-Marie Le Pen, Martin Schulz critic\u00f2 l'ipotesi che Le Pen potesse guidare la seduta inaugurale del nuovo Europarlamento, in qualit\u00e0 di eurodeputato pi\u00f9 anziano. Il 6 maggio 2009, Jean-Marie Le Pen dichiar\u00f2:\nLa polemica con Daniel Cohn-Bendit.\nDurante la cerimonia d'insediamento della Commissione Europea di Jos\u00e9 Manuel Barroso al Parlamento europeo, il 10 febbraio 2010, Martin Schulz fu criticato dall'eurodeputato Daniel Cohn-Bendit. Quando quest'ultimo pronunci\u00f2 un discorso virulento contro Jos\u00e9 Barroso, Schulz non dissimul\u00f2 la sua contrariet\u00e0 e Cohn-Bendit lo riprese affermando:\nQualche minuto dopo, quando Martin Schulz gli mim\u00f2 di terminare l'intervento, Cohn-Bendit gli replic\u00f2: \u00ab \"Ta gueule\" \u00bb (Taci)\nLa polemica con Godfrey Bloom.\nIl 24 novembre 2010 l'eurodeputato britannico Godfrey Bloom caus\u00f2 una polemica all'interno dell'Europarlamento quando interruppe un intervento di Martin Schulz, apostrofandolo con lo slogan nazista \"Ein Volk, ein Reich, ein F\u00fchrer\" (\"un Popolo, Un Impero, un F\u00fchrer\") accusandolo anche di essere un \"fascista antidemocratico\". Bloom afferm\u00f2 successivamente che l'indottrinamento nazista aveva avuto un lungo effetto sulla mentalit\u00e0 dei tedeschi: \"some Germans still find it difficult to accept diversity in Europe and differences of opinion\" (Alcuni tedeschi hanno ancora difficolt\u00e0 ad accettare le diversit\u00e0 in Europa e le differenze d'opinione).\nNel dibattito sul Patto di Stabilit\u00e0 Schulz aveva criticato il ruolo giocato dal Regno Unito, stato coinvolto nella discussione pur non facendo parte dell'Eurozona, aggiungendo che anche gli euroscettici si sarebbero rallegrati dal collasso della UE. A seguito dell'incidente, il Presidente dell'Europarlamento, Jerzy Buzek, escluse Bloom dall'emiciclo.\nL'eurodeputato dei Paesi Bassi Barry Madlener, membro del Partito per la Libert\u00e0 (PVV), protest\u00f2 contro questa decisione ricordando come lo stesso Schulz avesse, poco tempo prima, definito il suo collega di partito Dani\u00ebl van der Stoep come un \"fascista\", senza essere espulso dall'Assemblea.\nL'intervento alla Knesset.\nIl 12 febbraio 2014 Schulz interviene presso il parlamento d'Israele, la Knesset. Nel corso del suo intervento mette in evidenza la differenza di accesso all'acqua per i palestinesi e per gli israeliani: tale affermazione provoca la reazione dei ministri del partito La Casa Ebraica che abbandonano l'aula. Uri Orback, ministro dell'Economia, ha affermato che: \"\u00c8 insopportabile sentir pronunciare menzogne alla Knesset e per giunta in tedesco\".\nCritiche.\nSchulz ricevette delle critiche per aver utilizzato l'\"account\" Twitter del Presidente dell'Europarlamento quale proprio account nel corso della campagna elettorale delle elezioni europee 2014.\nDurante il suo periodo alla presidenza dell'Europarlamento Schulz fece rimuovere un paragrafo critico, presente in un rapporto preparato da un comitato, in vista del dibattito elettorale del 2 aprile 2014. Quale conseguenza, il 4 aprile 2014, una larga maggioranza di eurodeputati chiesero a Schulz di dimettersi dalla presidenza dell'Europarlamento.\nSuccessivamente fu criticato per la diaria da 304 \u20ac, quale Presidente dell'Europarlamento, fino al 18 aprile 2014, mentre era gi\u00e0 in campagna elettorale per il rinnovo dell'Europarlamento. Tale importo veniva pagato giornalmente, e si aggiungeva ai 200.000 \u20ac di stipendio annuo.\nVita personale.\nMartin Schulz \u00e8 sposato ed ha due figli. Ha vissuto un periodo di alcolismo, a seguito di un infortunio al ginocchio che ne blocc\u00f2 la carriera calcistica. Parla, oltre al tedesco, francese, inglese, olandese e italiano.\nTra i suoi libri preferiti ci sono \"Il Gattopardo\" di Giuseppe Tomasi di Lampedusa e tutti i libri di Eric Hobsbawm.."}
{"id": "133228", "revid": "729019", "url": "https://it.wikipedia.org/wiki?curid=133228", "title": "Dirofilariasi", "text": "La dirofilariosi \u00e8 una malattia parassitaria che colpisce il cane, il gatto (e altri canidi e felidi) e il furetto, sostenuta dagli adulti di nematodi appartenenti al genere \"Dirofilaria\": \"Dirofilaria immitis\" e \"Dirofilaria repens\". Gli adulti di \"Dirofilaria immitis s\"i localizzano nelle arterie polmonari e a volte nell'atrio destro e nella vena cava inferiore (filariosi cardio-polmonare). Gli adulti di \"Dirofilaria repens\" si localizzano a livello sottocutaneo (filariosi sottocutanea).\nPatogenesi.\nEntrambe le forme adulte liberano le forme larvali (microfilarie) direttamente nel circolo sanguigno, per essere ingerite poi dalle zanzare quando queste compiono il pasto di sangue. Le zanzare rappresentano l'ospite intermedio. In esse le forme larvali vivono a livello dell'apparato buccale, vanno incontro a due mute che portano alla formazione delle larve infestanti, trasmesse poi a un nuovo ospite definitivo durante il pasto di sangue della zanzara. Nell'ospite definitivo i parassiti vanno incontro a successive due mute e raggiungono la localizzazione definitiva. L'infestazione da \"Dirofilaria repens\" \u00e8 scarsamente patogena e poco preoccupante. L'infestazione da \"Dirofilaria immitis\" \u00e8 pi\u00f9 pericolosa, a causa della localizzazione degli adulti (che raggiungono dimensioni notevoli), specie in presenza di numerosi parassiti. Le microfilarie sono apatogene, i parassiti adulti, invece, che raggiungono dimensioni notevoli, svolgono un'azione irritativa e ostruttiva a livello cardiaco, e un'azione tossica sul fegato.\nSintomatologia.\nI principali sintomi sono stanchezza, tosse, dimagramento, edema polmonare, insufficienza cardiaca. Questi sintomi si aggravano ulteriormente se l'animale viene sottoposto a sforzi. Se non curata ha esiti spesso fatali.\nIn caso di bassa concentrazione di parassiti la parassitosi pu\u00f2 essere anche asintomatica; per questo \u00e8 importante svolgere regolarmente dei test di controllo. Il veterinario dovrebbe eseguire almeno una volta all'anno un esame a fresco su vetrino (osservazione del sangue per la ricerca di microfilarie). Questo test \u00e8 semplice, veloce ed economico ma \u00e8 un test efficace soprattutto in caso di grandi infestazioni. Per questo, nel caso si dovesse rivelare negativo, \u00e8 necessario eseguire anche un test sierologico (pi\u00f9 costoso e lento).\nTerapia.\nIl trattamento contro i parassiti adulti \u00e8 complesso e pu\u00f2 essere causa di ulteriori complicanze, quali embolia polmonare, data dalla morte dei parassiti adulti.\nSi ricorre alla profilassi effettuata tramite la somministrazione, nel periodo di trasmissione del parassita, di farmaci che impediscano lo sviluppo ad adulto delle forme larvali nell'ospite definitivo. Questi farmaci sono a disposizione sotto forma di compresse o tavolette da somministrare ogni 30 giorni nel periodo di presenza delle zanzare (sono ad effetto retroattivo, quindi vanno somministrati da un mese dopo la comparsa delle prime zanzare, fino ad un mese dopo la scomparsa delle ultime), o di iniezione da effettuarsi una volta all'anno, nel mese di comparsa delle zanzare. \u00c8 da notare che il farmaco somministrato da alcuni veterinari con iniezioni da fare ogni mese non \u00e8 registrato per cani e gatti ma solo per bovini e suini, tuttavia contiene lo stesso principio attivo delle tavolette menzionate prima."}
{"id": "133230", "revid": "6923", "url": "https://it.wikipedia.org/wiki?curid=133230", "title": "Rhodesian ridgeback", "text": "Il Rhodesian Ridgeback \u00e8 un cane di grande taglia, a pelo raso, di colore marrone (dal grano chiaro al grano scuro-rosso). La particolarit\u00e0 di questa razza \u00e8 la cresta sul dorso (ridge), formata da pelo che cresce in direzione opposta al resto del mantello. \u00c8 una delle principali razze crestate, le altre sono il Phu Quoc Ridgeback e il Thai Ridgeback.\nStoria.\nIl Rhodesian Ridgeback ha avuto origine dal cane aborigeno e primitivo noto come cane degli Ottentotti, sono gli ottentotti una popolazione umana dell'Africa sudoccidentale.\nAddestramento e carattere.\nCompiti di questo cane al tempo erano essenzialmente la caccia, , soprattutto a grosse prede tra cui il leone, da qui il famoso modo di dire \"sei un cacciatore di leoni, proprio come il cane con i pantaloni\", la guardia della propriet\u00e0 e degli animali da allevamento e la protezione della famiglia, in particolare dei bambini. Questa selezione per scopi multipli ha fatto s\u00ec che oggi i Rhodesian Ridgeback (RR) possano essere impiegati con successo in varie attivit\u00e0, dalla compagnia all\"'agility\", dalla guardia alla ricerca sportiva alle attivit\u00e0 di utilit\u00e0 e difesa (u.d.) non che a sport di morso come il monduering ed altri sport cinofili.\nVa sottolineato che il Rhodesian Ridgeback \u00e8 un cane fortemente legato alla famiglia e che per nessun motivo deve vivere in solitudine, separato dai compagni umani con i quali stabilisce un legame profondo, fatto di lealt\u00e0, devozione e amore incondizionato. Il Rhodesian Ridgeback \u00e8 pi\u00f9 adatto in questo senso a vivere in appartamento che segregato in un giardino dove abbia pochi contatti con la famiglia e sia preda della noia.\n\u00c8 un cane dalla forte tempra e personalit\u00e0, molto indipendente e intelligente. Essendo un cane dalle tendenze dominanti e di forte indole necessita di accurata socializzazione e attenta educazione. \u00c8 consigliata in modo particolare la partecipazione a corsi collettivi di socializzazione ed educazione sin dai primi mesi, per iniziare un percorso di socializzazione ed educazione graduale e costante, che dovr\u00e0 durare almeno fino al raggiungimento della maturit\u00e0 fisica e psichica del cane: si consiglia fino all'anno.\nAssolutamente da evitare sistemi di addestramento violenti o coercitivi: il Rhodesian Ridgeback \u00e8 un cane dotato di una forte tempra che mal si presta a sopportare tali metodi. Sicuramente pi\u00f9 efficaci (oltre che pi\u00f9 divertenti per cane e conduttore) risultano metodi che utilizzano come leva la grande motivazione del RR verso il gioco, il cibo e il desiderio di collaborare con il conduttore e, soprattutto i \"complimenti\" che adora.\nUtilizzo.\nI suoi antenati semiselvatici venivano usati specialmente per la protezione dei villaggi, delle carovane e dei bambini. Venivano utilizzati anche per la caccia a leopardi, babbuini e alla selvaggina veloce. Venivano usati per tenere occupato il leone durante la caccia fino a che non sopraggiungesse il cacciatore; ci\u00f2 per\u00f2 spesso risultava causa della morte di molti cani. Non a caso \u00e8 anche chiamato \"The Lion Dog\": Il cane leone.\nDefinito come cane \u201cpoliedrico per eccellenza\u201d, pur non essendo uno specialista in nessuna disciplina cinofila, gli si pu\u00f2 insegnare di tutto in quanto si tratta di una razza selezionata per lavorare e collaborare con l\u2019uomo. \u00c8 inoltre l\u2019unico segugio che caccia sia a naso sia a vista.\nStandard di razza.\nDi seguito si riporta un estratto della traduzione dello standard ufficiale FCI.\nOccorre sottolineare che esistono alcune differenze tra lo standard FCI e lo standard dell'American Kennel Club.\nClassificazione FCI.\nClassificato per lungo tempo fra i segugi e per qualche anno anche fra i cani da cerca, da riporto e da acqua. Ora fa parte del gruppo 6 (segugi, cani per pista di sangue e apparentati) e della sezione 3 (razze affini).\nCaratteristiche generali.\nIl Rhodesian Ridgeback \u00e8 un cane di bell'aspetto, forte e muscoloso dotato di grande agilit\u00e0, vivacit\u00e0, grande resistenza e un'ottima velocit\u00e0. Va privilegiata l'agilit\u00e0, l'eleganza e la sostanza, piuttosto che la pesantezza. La caratteristica di questa razza \u00e8 la cresta sul dorso (ridge, da cui il nome \"ridgeback\"), formata da pelo che cresce in direzione opposta al resto del mantello. La cresta \u00e8 considerata l'emblema della razza, e come tale imprescindibile: essa deve essere ben definita, affusolata e simmetrica, con inizio immediatamente dietro le spalle e fine preferibilmente al punto di prominenza delle anche; deve inoltre contenere due sole corone identiche e opposte l'una all'altra.\nComportamento.\nDi carattere dignitoso ed intelligente, riservato con gli estranei, senza per\u00f2 dar segni di aggressivit\u00e0 n\u00e9 di timidezza. Ha un carattere molto forte che va ben formato attraverso un corretto addestramento e all'indispensabile socializzazione.\nMantello.\nPelo corto e fitto, liscio e brillante, di colore dal grano chiaro al grano rosso. Un po' di bianco sul petto e sulle dita \u00e8 ammesso, cos\u00ec come \u00e8 ammessa la maschera (muso e orecchie scure).\nTaglia.\nAltezze desiderabili nei maschi da 63\u00a0cm a 69\u00a0cm; nelle femmine da 61\u00a0cm a 66\u00a0cm."}
{"id": "133233", "revid": "7336", "url": "https://it.wikipedia.org/wiki?curid=133233", "title": "Henri Louis le Chatelier", "text": ""}
{"id": "133234", "revid": "88740", "url": "https://it.wikipedia.org/wiki?curid=133234", "title": "Simon Kimbangu", "text": "Suo padre, Kuyela, era un Nganga Nkisi, cio\u00e8 un guaritore. Durante la gravidanza di sua madre, Lwezi, sembra che il reverendo G.R.R. Cameron, un missionario protestante, le abbia detto: \"\"Donna, questo bimbo che aspetti \u00e8 destinato a fare grandi cose\".\" Simon perse sua madre quando non aveva ancora imparato a camminare. Fu cresciuto da Kinzembo, la sorella di sua madre. Questa, poi, lo affid\u00f2 ai missionari protestanti della Chiesa Battista.\nSimon Kimbangu fece quattro anni di catechismo per imparare a leggere e scrivere i testi biblici che il pastore Bentley aveva tradotto in lingua Kikongo. Fu battezzato nel fiume il 4 luglio 1915. Si spos\u00f2 con Marie Mwilu da cui ebbe tre figli: Daniel Charles Kisolokela, Salom\u00f3n Dialungana Kiangani e Jos\u00e9 Diangienda Kuntima.\nSi narra che, prima di iniziare il suo Ministero nel 1921, abbia avuto una prima visione notturna (nel 1918). Avrebbe sentito una voce che gli diceva: \"\"Sono Cristo, ti ho scelto per essere il mio testimone tra i tuoi fratelli e convertirli.\" Sarebbe fuggito a Kinshasa per sfuggire da questa ardua missione, ma l'8 marzo 1921 avrebbe visto in sogno uno straniero che gli ordinava di leggere la Bibbia, di predicare la parola di Dio e di guarire gli ammalati con l'imposizione delle mani. Torn\u00f2 a Nkamba lo stesso 1921.\nDa allora cominci\u00f2 ad insegnare la religione cristiana, combattendo il feticismo e la stregoneria. Seguendo i suoi insegnamenti innumerevoli feticci furono gettati via all'ingresso dei villaggi e sulle strade.\nSecondo i suoi fedeli, il suo primo miracolo fu la guarigione di una donna di Kintondo, il 13 marzo 1921. Avrebbe in seguito richiamato in vita alcuni defunti.\nAlla fine dell'aprile 1921 l'amministratore belga, L\u00e9on Morel, venne a conoscenza degli avvenimenti inusuali e dell'attrazione suscitata dal nuovo profeta. Di fronte a questi fatti che turbavano l'ordine prestabilito, L\u00e9on Morel trov\u00f2 un espediente per indagare su Kimbangu.\nIl 6 giugno 1921, L\u00e9on Morel si rec\u00f2 a Nkamba con una scorta per arrestare il profeta. Ci furono tre feriti e un bimbo morto, ma Simon Kimbangu riusc\u00ec a fuggire. Fu arrestato il 12 settembre, condannato a morte il 3 ottobre e la pena fu convertita in ergastolo il 22 novembre dal re Alberto I. Dopo aver ricevuto 120 frustate fu trasferito nella prigione di Lubumbashi, a pi\u00f9 di mille chilometri da Kinshasa. Rimarr\u00e0 in prigione fino alla sua morte, il 12 ottobre 1951.\nPrendendo commiato dai suoi seguaci, egli disse loro: \"Io vi lascio una cosa sola: il vangelo\". E nella sua prigione egli fece questo commento: \"Io non sono che il servo di Cristo, niente di pi\u00f9\"\"."}
{"id": "133235", "revid": "7336", "url": "https://it.wikipedia.org/wiki?curid=133235", "title": "Henri Louis Le Ch\u00e2telier", "text": ""}
{"id": "133237", "revid": "235890", "url": "https://it.wikipedia.org/wiki?curid=133237", "title": "Legge della gravitazione universale", "text": ""}
{"id": "133238", "revid": "1718925", "url": "https://it.wikipedia.org/wiki?curid=133238", "title": "Suoneria", "text": "La suoneria (pi\u00f9 corretta, anche se meno comune, la variante \"soneria\") \u00e8 un suono emesso da un telefonino per avvisare di una chiamata entrante. \nIl termine \u00e8 molto spesso utilizzato per riferirsi ad un suono personalizzabile disponibile su un telefonino. Questa possibilit\u00e0 originariamente era fornita perch\u00e9 la gente fosse in grado di determinare se il loro telefono stava suonando quando si trovavano in compagnia di altri possessori di cellulari. I telefoni pi\u00f9 nuovi possono utilizzare piccoli brani musicali come suonerie e la vendita di questi ultimi \u00e8 diventato uno dei principali settori dell'industria musicale.\nLe campagne pubblicitarie basate sulle suonerie sono diventate molto popolari, sebbene abbiano attratto un grande movimento di critiche.\nUn telefono suona solo quando uno speciale \"segnale di chiamata\" \u00e8 trasmesso. Per i telefoni ordinari, il segnale di chiamata \u00e8 un'onda da 90-volt 20-hertz AC generata dall'interruttore al quale \u00e8 connesso il telefono. Nei telefoni cellulari, il segnale di chiamata \u00e8 uno specifico segnale di radio frequenza.\nL'alternativa alla suoneria \u00e8 la vibrazione. \u00c8 particolarmente consigliata:\nTipi di suoneria.\nSuoneria a toni.\nLe suonerie mono e polifoniche sono memorizzate sul cellulare in un formato che funziona in maniera analoga al MIDI. Un file di testo contiene dei caratteri alfanumerici, che nel formato corrispondono a determinate note, riprodotte poi dal cellulare. \nSi tratta di un formato aperto e non proprietario per il quale esistono modelli di cellulare, dotati della funzionalit\u00e0 detta \"compositore\", che permettono di creare suonerie direttamente sul telefonino, senza scaricarle a pagamento da siti Internet o da un centro-servizi. L'utente deve digitare da tastiera i caratteri corrispondenti alle varie note e salvare la suoneria.\nMonofonica.\nI primi cellulari avevano la capacit\u00e0 di riprodurre solo suonerie monofoniche, piccole suonerie suonate con semplici toni. Molti di questi telefoni avevano anche la caratteristica di avere un programmatore di suoni incorporato usando un compositore di suonerie interno. Diversi formati sono stati sviluppati per permettere di spedire le suonerie via messaggi SMS, per esempio la codifica RTTL (Ring Tone Transfer Language).\nLe suonerie monofoniche e monotoniche (costituite da un'unica nota ripetuta) della Nokia, introdotte a partire dal 2000 in alcuni modelli di punta come il Nokia 3310 e tuttora presenti in diversi smartphone dell'azienda finlandese, sono diventate popolari per essere interpretabili come codice Morse. Ne sono un esempio la suoneria chiamata \"Speciale\", usata per la ricezione dei messaggi di testo, il cui significato in Morse \u00e8 SMS (\u2022\u2022\u2022 -- \u2022\u2022\u2022), e quella chiamata \"Ascendente\" il cui significato \u00e8 \"Connecting people\", motto dell'azienda.\nPolifonica.\nLe suonerie polifoniche sono costituite da molteplici toni che possono essere riprodotti allo stesso tempo utilizzando strumenti musicali come chitarra, tamburi, tastiera, ecc. Molti telefoni sono ora capaci di riprodurre politoni pi\u00f9 complessi; fino a 128 note individuali con strumenti diversi possono essere suonate simultaneamente per rendere pi\u00f9 realistico un suono musicale. I produttori di telefonini hanno giovato delle nuove tecnologie per migliorare gli altoparlanti e riuscire a produrre suoni di qualit\u00e0 migliore. Un altro tipo di suoneria \u00e8 presente nei cellulari della Nokia, della Brondi e negli smartphone della Huawei; si tratta di canzoni o brani di musica classica che vengono riprodotti dal telefono. Ne sono esempio le canzoni di Natale We wish you a Merry Christmas e Jingle Bells e Sinfonia numero 40 di Mozart per Nokia, Rond\u00f2 alla turca sempre di Mozart per Brondi e il Walzer dei fiori di Tcaichovsky per Huawei.\nSuoneria musicale.\nUna nuova versione di suoneria (spesso chiamate suonerie musicali, o toni vocali, toni reali, ecc.), utilizza attualmente brani di musica insieme ai testi delle canzoni, alle musiche e alle voci di sottofondo. Tipicamente sono contenute nei formati AAC (Advanced Audio Coding), MP3, WMA, WAV, QCP, o AMR (Adaptive Multi-Rate) e possono essere usate come suonerie in molti telefoni della Serie 60, Symbian o smartphone. Molti produttori di telefonini stanno includendo la possibilit\u00e0 di utilizzare suonerie vocali sulla maggior parte dei telefoni di nuova generazioni tra cui Sony Ericsson, Nokia, Motorola. La prima vera suoneria musicale \u00e8 stata creata da Richard Fortenberry e Brad Zutaut e fu mandata attraverso la rete Sprint. Sono stati due dei fondatori di una compagnia chiamata \"Xingtone\". La suoneria era tratta da una canzone della band Devo.\nPopolarit\u00e0.\nLe suonerie, cos\u00ec come i loghi operatore, si sono dimostrati essere un metodo popolare per personalizzare i telefonini;\nun'importante industria ha fatto risaltare il bisogno della gente di personalizzare i telefoni, perci\u00f2 i telefoni pi\u00f9 nuovi includono tra le caratteristiche la possibilit\u00e0 di creare suonerie proprie. A molte persone piace la personalizzazione del telefoni, ma alcuni ritengono che certe suonerie possano disturbare in pubblico e in alcune altre circostanze. \nMolte societ\u00e0 hanno fatto affari vendendo suonerie, pubblicizzando in televisione e su siti internet. Un aspetto critico di queste societ\u00e0 \u00e8 la sottoscrizione di un contratto che vincola i clienti richiedendo una cancellazione esplicita del servizio se non si vuole continuare a pagare per messaggi e suonerie indesiderate che arrivano settimanalmente.\nNumerosi siti Internet consentono di scaricare suonerie sul proprio cellulare, addebitando il costo del servizio sul credito della prepagata oppure nella bolletta del telefonino. Talvolta, il link fa scaricare nel computer un dialer e rimanda a numerazioni a pagamento, con addebiti ancora maggiori nella bolletta del telefono fisso. La suoneria viene poi inviata da un centro servizi, simile a quello che gestisce gli SMS dell'operatore.\nIl prezzo del servizio include quello dell'SMS, un margine di guadagno per il servizio a valore aggiunto per l'operatore e il titolare del sito, e i diritti d'autore per la suoneria scaricata.\nLa vendita di suonerie ha dato anche un forte incremento all'industria musicale, facendo guadagnare ulteriori proventi attraverso i diritti d'autore.\nInoltre, i nuovi telefoni equipaggiati con Bluetooth o collegamento al computer possono trasferire gratuitamente le suonerie create dal PC al telefono. L'utente pu\u00f2 perfino registrare da solo le proprie suonerie e poi trasferirle al telefono."}
{"id": "133244", "revid": "125893844", "url": "https://it.wikipedia.org/wiki?curid=133244", "title": "Alberto Magno", "text": "Biografia.\nAlberto, figlio minore del Conte di Bollst\u00e4dt, nacque a Lauingen (Svevia) ma l'anno di nascita non \u00e8 esattamente conosciuto: alcuni sostengono nel 1205, altri nel 1206; molti storici inoltre indicano il 1193. Nulla di certo \u00e8 poi noto circa la sua istruzione iniziale, se sia stata ricevuta in casa o in una scuola del circondario. Da giovane fu mandato a proseguire i suoi studi presso l'Universit\u00e0 di Padova, citt\u00e0 scelta sia perch\u00e9 vi risiedeva un suo zio, sia perch\u00e9 Padova era famosa per la sua cultura delle arti liberali, per le quali il giovane svevo aveva una speciale predilezione. Anche la data di questo viaggio a Padova non pu\u00f2 essere determinata con precisione. Nell'anno 1223, dopo aver ascoltato i sermoni del beato Giordano di Sassonia, secondo maestro generale dell'Ordine dei predicatori, decise di entrare nel medesimo Ordine religioso.\nGli storici non riportano se gli studi di Alberto continuarono a Padova, Bologna, Parigi, o Colonia. Comunque, dopo averli completati, insegn\u00f2 teologia a Hildesheim, Friburgo, Ratisbona, Strasburgo e Colonia. Si trovava nel convento di Colonia, intento nello studio del \"Liber Sententiarum\" di Pietro Lombardo, quando, nel 1240, gli fu ordinato di recarsi a Parigi. Qui si laure\u00f2 all'universit\u00e0, che pi\u00f9 di ogni altra veniva celebrata come scuola di teologia. Durante il viaggio da Colonia e Parigi ebbe tra i suoi ascoltatori Tommaso d'Aquino, un giovane silenzioso e riflessivo, del quale riconobbe il genio ed a cui predisse la futura grandezza. Il nuovo discepolo accompagn\u00f2 il suo maestro a Parigi e nel 1248 torn\u00f2 con lui al nuovo \"Studium Generale\" di Colonia, del quale Alberto era stato nominato Rettore, mentre Tommaso divenne secondo professore e \"Magister Studentium\".\nAl Capitolo Generale dei Domenicani tenutosi a Valenciennes nel 1250, insieme a Tommaso d'Aquino ed a Pietro di Tarantasia (futuro papa Innocenzo V), elabor\u00f2 le norme per la direzione degli studi e per la determinazione del sistema di meriti all'interno dell'ordine. Quindi, nel 1254, fu eletto provinciale per la Germania, incarico difficile, che ricopr\u00ec con efficienza e responsabilit\u00e0. Nel 1256 si rec\u00f2 a Roma per difendere gli ordini mendicanti dagli attacchi di Guglielmo di Saint-Amour, il cui libro, \"De novissimis temporum periculis\", fu condannato da papa Alessandro IV il 5 ottobre 1256. Durante la sua permanenza nell'Urbe, Alberto ricopr\u00ec l'ufficio di maestro del Sacro Palazzo (istituito ai tempi di Domenico di Guzm\u00e1n) e colse l'occasione per commentare il \"Vangelo secondo Giovanni\". Nel 1257, per\u00f2, per dedicarsi allo studio ed all'insegnamento, rassegn\u00f2 le dimissioni dall'ufficio di provinciale.\nNell'anno 1260 fu consacrato vescovo di Ratisbona.\nUmberto di Romans, maestro generale dei Domenicani, temendo di perdere i servigi di Alberto, tuttavia, cerc\u00f2 di impedirne la nomina, ma fall\u00ec. Alberto, infatti, govern\u00f2 la diocesi fino al 1262 quando, dopo che furono accettate le sue dimissioni, riprese volontariamente l'ufficio di professore presso lo \"Studium\" di Colonia. Nel 1270 invi\u00f2 una memoria a Tommaso, che si trovava a Parigi, per aiutarlo nella disputa con Sigieri da Brabante e gli averroisti. Questo fu il suo secondo trattato contro il filosofo arabo (il primo fu scritto nel 1256 con il titolo \"De Unitate intellectus Contra Averroem\"). Nel 1274 fu invitato da papa Gregorio X a partecipare ai lavori del secondo Concilio di Lione, alle cui conclusioni prese parte attiva. L'annuncio della morte di Tommaso a Fossanova, durante il viaggio che aveva intrapreso per partecipare ai lavori del Concilio, fu un duro colpo per Alberto, che lo comment\u00f2 dichiarando che \"La luce della Chiesa\" si era estinta.\nIl suo antico spirito e vigore tornarono a galla nel 1277, quando fu annunciato che l'arcivescovo di Parigi \u00c9tienne Tempier ed altri volevano condannare gli scritti di Tommaso perch\u00e9 li consideravano poco ortodossi. Per tale motivo si mise in viaggio alla volta di Parigi, deciso a difendere la memoria del suo discepolo. Qualche tempo dopo, nel 1278 (anno in cui scrisse il suo testamento) ebbe dei vuoti di memoria; la sua forte mente a poco a poco si offusc\u00f2 e Il suo corpo fiaccato da una vita austera di privazioni e di lavoro cedette sotto il peso degli anni e mor\u00ec nel 1280. Fu sepolto nella chiesa parrocchiale di sant'Andrea a Colonia.\nCulto.\nFu beatificato da papa Gregorio XV nel 1622; la sua memoria ricorre il 15 novembre. Nel settembre 1872, i vescovi tedeschi, riuniti a Fulda, inviarono alla Santa Sede una petizione per la sua canonizzazione. \nAlberto fu proclamato santo da papa Pio XI nel 1931. Lo stesso papa, in occasione della canonizzazione, lo proclam\u00f2 dottore della Chiesa. Dieci anni pi\u00f9 tardi, papa Pio XII lo dichiar\u00f2 patrono dei cultori delle scienze naturali.\nOpere.\nSono state pubblicate due edizioni dell\"Opera Omnia\" di Alberto, la prima a Lione nel 1651 a cura di Padre Pietro Jammy, O.P., l'altra a Parigi (Louis Viv\u00e8s) nel 1890-99, sotto la direzione dell'Abate Auguste Borgnet dell'Arcidiocesi di Reims.\nUna nuova edizione critica (\"Editio Coloniensis\") \u00e8 in corso di pubblicazione a cura dell'Albertus-Magnus-Institut; sono previsti 41 volumi, di cui 29 sono gi\u00e0 stati pubblicati.\nLa cronologia delle opere fu stilata da Paul von Lo\u00eb nella sua \"Analecta Bollandiana\" (\"De Vita et scriptis B. Alb. Mag.\", XIX, XX e XXI). La sequenza logica, invece, fu estrapolata da Padre Mandonnet, O.P., nel \"Dictionnaire de th\u00e9ologie catholique\". L'elenco che segue indica gli argomenti dei vari trattati, i numeri si riferiscono ai volumi dell'edizione Borgnet.\nOpere dubbie e spurie:\nI volumi 13, 15, 16, 17, 36 e 37 dell'edizione Borgnet contengono solo opere non autentiche.\nInfluenza di Alberto sui contemporanei e sui posteri.\nL'influenza esercitata da Alberto sugli studiosi dei suoi tempi e su quelli degli anni seguenti fu, naturalmente, molto grande. La sua fama \u00e8 dovuta in parte al fatto che fu il precursore, la guida ed il maestro di Tommaso d'Aquino, ma sicuramente \u00e8 stato grande anche di per s\u00e9. \u00c8 interessante notare come questo frate medioevale in mezzo ai suoi molti doveri di religioso, come provinciale del suo ordine, come vescovo e legato pontificio, come predicatore di una crociata, pur effettuando molti faticosi viaggi tra Colonia, Parigi e Roma e frequenti escursioni in varie parti della Germania, abbia potuto essere in grado di comporre una vera enciclopedia, contenente trattati scientifici su quasi ogni argomento dello scibile umano, mostrando una conoscenza della natura e della teologia che sorprese i suoi contemporanei, e ancora suscita l'ammirazione dei dotti dei nostri tempi. Fu, realmente, un \"Doctor Universalis\". Di lui, i critici moderni hanno scritto: \u00abSia che lo consideriamo un teologo o un filosofo, Alberto \u00e8 stato sicuramente, uno dei pi\u00f9 straordinari uomini della sua et\u00e0; si potrebbe dire, uno dei pi\u00f9 meravigliosi uomini di genio che sono apparsi in passato\u00bb (Jourdain, \"Recherches Critiques\").\nAlberto e le scienze sperimentali.\nNon sorprende che Alberto si fosse basato sulle fonti di informazioni che esistevano ai suoi tempi, in particolare sugli scritti scientifici di Aristotele. Tuttavia egli diceva: \u00abL'obiettivo delle scienze naturali non \u00e8 semplicemente accettare le dichiarazioni [\"narrata\"] degli altri, ma investigare le cause che sono all'opera in natura\u00bb (\"De Mineralibus\" Libro II, tr. i, i). Nel suo trattato sulle piante afferm\u00f2 il principio: \"Experimentum solum certificat in talibus\" (L'esperimento \u00e8 l'unica guida sicura in tali indagini). (\"De Vegetalibus\", VI, tr. ii, i). Profondamente versato come era in teologia, egli dichiarava: \u00abNello studiare la natura non abbiamo a indagare come Dio Creatore pu\u00f2 usare le sue creature per compiere miracoli e cos\u00ec manifestare la sua potenza: abbiamo piuttosto a indagare come la Natura con le sue cause immanenti possa esistere\u00bb (\"De Coelo et Mundo\", I, tr. iv, x).\nAnche se sulle scienze naturali preferiva Aristotele a Agostino d'Ippona, egli non esitava a criticare il filosofo greco. \u00abChiunque creda che Aristotele fosse un dio, deve anche credere che non commise alcun errore. Ma se si crede che Aristotele sia stato un uomo, allora \u00e8 stato certamente passibile di errori, cos\u00ec come lo siamo noi.\u00bb (\"Physica\" lib. VIII, tr. 1, xiv). In realt\u00e0 Alberto dedic\u00f2 un lungo capitolo a ci\u00f2 che egli definiva \"gli errori di Aristotele\" (\"Sum. Theol.\" P. II, tr. i, quaest. iv). In una parola, il suo apprezzamento per Aristotele era critico. Egli merita credito non solo per aver portato l'insegnamento scientifico del filosofo greco all'attenzione degli studiosi medievali, ma anche per aver indicato il metodo e lo spirito in cui tale insegnamento doveva essere recepito.\nCome il suo contemporaneo, Ruggero Bacone (1214-1294), Alberto fu un infaticabile studioso della natura ed applic\u00f2 la stessa energia allo studio delle scienze sperimentali, con tale zelo che fu accusato di trascurare le scienze sacre (Enrico di Ghent, \"De scriptoribus ecclesiastici\", II, x). In realt\u00e0, circolarono molte leggende che gli attribuivano poteri magici. Joachim Sighart (\"Albertus Magnus. Sein Leben und Seine Wissenschaft\", Regensburg, 1857) ha esaminato queste leggende, e si \u00e8 sforzato di recuperare la verit\u00e0 da storie false o esagerate. Altri biografi si sono accontentati del fatto che la versatilit\u00e0 di Alberto nelle scienze fisiche poteva essere stato il fondamento su cui si basavano tali storie. La verit\u00e0, naturalmente, si trova tra i due estremi. Alberto coltiv\u00f2 assiduamente le scienze naturali; era un'autorit\u00e0 nella fisica, in geografia, in astronomia, mineralogia, chimica (alchimia), zoologia e fisiologia. In tutti questi soggetti la sua erudizione era vasta e molte delle sue osservazioni sono tuttora valide.\nErnst H. F. Meyer scriveva (\"Geschichte der Botanik\", K\u00f6nigsberg, 1855): \u00abNessun botanico che sia vissuto prima di Alberto pu\u00f2 essere paragonato a lui, tranne Teofrasto, che non conosceva; e dopo di lui nessuno ha dipinto la natura in tali vividi colori, o l'ha studiata cos\u00ec approfonditamente, fino all'arrivo di Conrad von Gesner, e Andrea Cesalpino. Tutti gli onori, dunque, vanno tributati all'uomo che ha fatto tali stupefacenti progressi nella scienza della natura, da non trovare nessuno, non che lo sopravanzi, ma che lo eguagli nei tre secoli successivi.\u00bb\nL'elenco delle sue opere pubblicate \u00e8 sufficiente a scagionarlo dall'accusa di trascurare la teologia e le Sacre Scritture. D'altro canto, egli espresse il suo disprezzo per tutto ci\u00f2 che sapeva di incantesimo o di arte magica. Egli non ammise mai la possibilit\u00e0 di creare l'oro con l'alchimia o attraverso l'uso della pietra filosofale; ci\u00f2 \u00e8 evidente dalle sue parole:\nRuggero Bacone e Alberto dimostrarono al mondo che la Chiesa non \u00e8 contraria allo studio della natura: la scienza e la fede possono andare di pari passo; la loro vita ed i loro scritti sottolineano l'importanza della sperimentazione e dell'indagine. Bacone fu infaticabile e coraggioso nelle indagini, anche se, a volte, la sua critica fu troppo forte. Ma di Alberto disse: \"Studiosissimus erat, et vidit infinita, et habuit expensum, et ideo multa potuit colligere in pelago auctorum infinito\" (Opera, ed. Brewer, 327). Alberto rispettava l'autorit\u00e0 e le tradizioni, era prudente nel proporre i risultati delle sue indagini e, di conseguenza: \u00ab...contribu\u00ec molto pi\u00f9 di Bacone al progresso della scienza nel XIII secolo\u00bb (Turner, \"Hist. of Phil.\").\nIl suo metodo di trattamento delle scienze fu storico e critico al tempo stesso. Raccolse in una grande enciclopedia tutto ci\u00f2 che era noto ai suoi tempi e poi espresse le sue opinioni, principalmente sotto forma di commentari sulle opere di Aristotele. Talvolta, tuttavia, era titubante e non espresse il suo pensiero, probabilmente perch\u00e9 temeva che le sue teorie, che per quel periodo erano piuttosto \"avanzate\", avrebbero potuto provocare disappunto e commenti non favorevoli. \u00abDicta peripateticorum, prout melius potui exposui: nec aliquis in eo potest deprehendere quid ego ipse sentiam in philosophia naturali\u00bb (\"De Animalibus\", \"circa finem\").\nNell'opera di Augusta Theodosia Drane, \"Scuole Cristiane e studiosi\" vi sono alcune interessanti osservazioni su \u00ab...alcuni pareri scientifici di Alberto che mostrano quanto egli dovette alle sue sagaci osservazioni dei fenomeni naturali, e in che misura era in anticipo rispetto alla sua epoca [...] Parlando delle isole britanniche, alludeva alla comune idea che esisteva nell'oceano occidentale un'altra isola -- Tile, o Thule --, inabitabile a causa del suo clima, ma che - affermava - forse non era ancora stata visitata dall'uomo\u00bb. Alberto elabor\u00f2 anche una dimostrazione della sfericit\u00e0 della terra; qualcuno ha anche sottolineato come le sue idee sull'argomento condussero, in seguito, alla scoperta dell'America.\nAlberto e la filosofia scolastica.\nPi\u00f9 importante dello sviluppo delle scienze fisiche fu la sua influenza sullo studio della filosofia e della teologia. Egli, pi\u00f9 di chiunque dei grandi scolastici che precedettero Tommaso, diede alla filosofia ed alla teologia cristiana la forma e il metodo che, sostanzialmente, si sono conservati fino ai giorni nostri. Nel marcare il sentiero che fu seguito da altri, Alberto condivise la gloria di essere stato un pioniere con Alessandro di Hales (\u2020 1245), la cui \"Summa Theologiae\" fu il primo scritto, dopo tutte le opere di Aristotele, a diventare famoso a Parigi. La loro applicazione della metodologia e dei principi aristotelici per lo studio della dottrina rivelata funsero da base per il sistema scolastico, che postulava l'unione di ragione e fede. Dopo Averro\u00e8, Alberto fu il principale commentatore delle opere di Aristotele, i cui scritti studi\u00f2 con la massima assiduit\u00e0, ed i cui principi adott\u00f2 per sistematizzare la teologia, che intendeva come esposizione scientifica e difesa della dottrina cristiana.\nLa scelta di Aristotele come maestro provoc\u00f2 forti opposizioni. I commentari ebraici ed arabi sulle opere del filosofo avevano originato tali e tanti errori nell'XI, XII e XIII secolo, che per alcuni anni (1210-1225) lo studio della metafisica e della fisica aristotelica furono vietati. Alberto, tuttavia, sapeva che Averro\u00e8, Pietro Abelardo, Amalrico di Bennes e altri avevano tratto false dottrine dagli scritti del filosofo; sapeva, inoltre, che sarebbe stato impossibile arginare la marea di entusiasmo a favore degli studi filosofici e cos\u00ec decise di purificare le opere di Aristotele da razionalismo, averroismo, panteismo ed altri errori e quindi mettere la filosofia pagana al servizio della causa della verit\u00e0 rivelata. In questo segu\u00ec l'insegnamento agostiniano (II \"De Doct. Christ.\", xl), che sosteneva che le verit\u00e0 trovate negli scritti dei filosofi pagani dovevano essere adottate dai difensori della fede, mentre le loro opinioni erronee dovevano essere abbandonate o spiegate in un senso cristiano. Tutte le scienze inferiori (naturali) avrebbero dovuto essere al servizio (\"ancillae\") della teologia, che \u00e8 la scienza superiore.\nContro il razionalismo di Abelardo e dei suoi seguaci, Alberto sottoline\u00f2 la distinzione tra verit\u00e0 naturalmente conoscibile e misteri (la Trinit\u00e0 e l'Incarnazione), che non possono essere conosciuti senza la rivelazione. Scrisse due trattati contro l'averroismo, che distruggeva l'immortalit\u00e0 e le responsabilit\u00e0 individuali, insegnando che vi \u00e8 una sola anima razionale per tutti gli uomini. Il panteismo, invece, fu confutato insieme all'averroismo quando la dottrina sugli Universali, il sistema noto come realismo moderato, fu accettata dai filosofi scolastici.\nSebbene seguace di Aristotele, Alberto non trascur\u00f2 Platone. \"Scias quod non perficitur homo in philosophia, nisi scientia duarum philosophiarum, Aristotelis et Platonis\". Per questo erravano quando dicevano che era solo la \"scimmia\" (\"simius\") di Aristotele.\nNella conoscenza delle cose divine la fede precede la comprensione della Divina verit\u00e0, l'autorit\u00e0 precede la ragione; ma nelle materie che possono essere naturalmente conosciute, un filosofo non dovrebbe assumere una posizione che non sia pronto a difendere con la ragione. La logica, secondo Alberto, era una preparazione all'insegnamento della filosofia come la ragione era il mezzo per passare attraverso ci\u00f2 che \u00e8 noto alla conoscenza dell'ignoto: \"Docens qualiter et per quae devenitur per notum ad ignoti notitiam\".\nLa filosofia era sia contemplativa che pratica. La filosofia contemplativa abbraccia la fisica, la matematica, e la metafisica; la filosofia pratica (morale) \u00e8 monastica (per l'individuo), domestica (per la famiglia), o politica (per lo stato e la societ\u00e0). Escludendo la fisica, gli autori moderni conservano ancora la vecchia divisione della filosofia scolastica in logica, metafisica (generale e speciale) ed etica.\nLa teologia di Alberto.\nIn teologia Alberto occupa un posto tra Pietro Lombardo, il \"magister sententiarum\", e Tommaso d'Aquino. Nell'ordine sistematico, nella precisione e nella chiarezza super\u00f2 il primo, ma fu inferiore al proprio illustre discepolo. La sua \"Summa Theologiae\" segn\u00f2 un passo in avanti rispetto alla consuetudine del suo tempo sia sull'osservazione scientifica, sia nell'eliminazione delle questioni inutili, sia nella limitazione delle argomentazioni e obiezioni; rimanevano, tuttavia, molti degli \"impedimenta\" che Tommaso considerava sufficientemente importanti da richiedere un nuovo manuale di teologia a uso dei novizi (\"ad eruditionem incipientium\"), come il \"Dottore Angelico\" commentava nel prologo della sua \"Summa\". La mente del \"Doctor Universalis\" era cos\u00ec pregna della conoscenza di molte cose che non poteva sempre adeguare le sue esposizioni della verit\u00e0 alle capacit\u00e0 dei novizi nella scienza della teologia. Quindi, addestr\u00f2 e diresse un alunno che diede al mondo una concisa, chiara e perfettamente scientifica esposizione e difesa della dottrina cristiana. Fu proprio grazie agli indirizzi di Alberto che Tommaso scrisse la sua \"Summa Teologica\".\nAlberto e la musica.\nNel campo della musica Alberto Magno \u00e8 conosciuto per il suo prezioso trattato sulla musica del suo tempo; molte delle sue osservazioni sono contenute nel suo commentario alla \"Poetica\" di Aristotele. Tra le altre cose, egli definisce ridicola l'idea della musica universale: egli afferma che \u00e8 impossibile che il movimento degli astri generi un suono. Egli scrisse molto sulle proporzioni nella musica, e sui tre differenti livelli soggettivi con cui la musica liturgica pu\u00f2 influire sull'animo umano: purificazione, illuminazione che porta alla contemplazione, e conoscenza della perfezione tramite contemplazione. Di particolare interesse per gli studiosi della musica del XX secolo il fatto che egli consideri il silenzio parte integrante della musica.\nAlberto e Dante.\nAlberto \u00e8 frequentemente citato da Dante Alighieri, che fece della dottrina della libera volont\u00e0 il fondamento della propria etica. Egli lo pone col suo allievo prediletto san Tommaso d'Aquino tra gli \"Spiriti sapienti\" nella prima corona del quarto Cielo, quello del Sole.\nRiconoscimenti alla memoria.\nNel 1991 gli \u00e8 stato dedicato un asteroide scoperto allora, 20006 Albertus Magnus."}
{"id": "133248", "revid": "18323", "url": "https://it.wikipedia.org/wiki?curid=133248", "title": "Raimundo Irineu Serra", "text": ""}
{"id": "133253", "revid": "228587", "url": "https://it.wikipedia.org/wiki?curid=133253", "title": "Treamcast", "text": "Il Treamcast \u00e8 una console non ufficiale per videogiochi, realizzata partendo dalla console giapponese della SEGA chiamata Dreamcast, e dotata di monitor LCD incorporato. Pu\u00f2 leggere VCD, SVCD, CD con MP3, giochi per Dreamcast americani (NTSC-U) e naturalmente qualsiasi gioco copiato su CD, utilizzando l'Utopia Boot Disk, oppure usando giochi autopartenti di qualsiasi nazionalit\u00e0.\nInformazioni generali.\nAll'alba del 2003, ad Hong Kong, luogo in cui \u00e8 possibile da sempre trovare stranezze elettroniche d'ogni tipo, alcuni membri di un famoso negozio on-line di console, videogiochi e accessori riguardanti lo svago elettronico restarono sbalorditi nel vedere che era stato messo in vendita, nelle strade di Sham Shui Po, una versione pirata della nota console della SEGA, il Dreamcast.\nLa produzione e diffusione di questa macchina era stata abbandonata dalla SEGA nei primi mesi del 2001, a causa della cattiva gestione delle risorse economiche da parte di Sega. Nel suo breve periodo infatti riscosse un discreto successo che non ne giustificava l'abbandono. Ma a causa della battaglia con Sony e dei fondi dedicati allo sviluppo di giochi sempre pi\u00f9 evoluti, Sega arriv\u00f2 a vedere i propri conti in rosso e neppure la cospicua donazione di Isao Okawa (uno degli uomini pi\u00f9 ricchi del Giappone e Presidente di Sega Enterprises Ltd.) riusc\u00ec a dare ossigeno alla compagnia che per sopravvivere fu costretta a dismettere la produzione di hardware. Si risollever\u00e0 poi alcuni anni pi\u00f9 tardi grazie alla fusione con Sammy dalla quale ritrover\u00e0 finalmente il piacere di bilanci in attivo.\nDopo due anni dall'ufficiale \u201cmorte\u201d del Dreamcast, l'apparizione di una sua versione pirata, il Treamcast, rappresent\u00f2 una svolta nella vita della console solo per i pi\u00f9 fedeli fan della stessa.\nQuesto Treamcast non \u00e8 una semplice versione modificata del Dreamcast in quanto vi apporta notevoli cambiamenti: La struttura in plastica \u00e8 molto pi\u00f9 piccola, anche se l'hardware interno sembra essere rimasto uguale all'originale Dreamcast, la grandezza pu\u00f2 essere paragonata a quella di un GameCube.\nIl Treamcast possiede uno schermo TFT richiudibile a colori con una definizione pi\u00f9 che soddisfacente. In pratica, si tratta di una console che non necessita di essere connessa ad un televisore per funzionare. Il Treamcast, tuttavia, non \u00e8 un vero \"Dreamcast portatile\", dal momento che non possiede una batteria interna n\u00e9 la possibilit\u00e0 di funzionare con batterie ricaricabili o altro. Questo Dreamcast \"mutante\" \u00e8 per\u00f2 dotato di un alimentatore per le comuni prese della corrente e di uno per connetterlo agli accendisigari. In altre parole, l'idea \u00e8 quella di usarlo in un qualsiasi posto di villeggiatura in cui vi sia la presa della corrente oppure in automobile, dando ai passeggeri la possibilit\u00e0 di passare il tempo in maniera divertente.\nCaratteristiche tecniche.\nIl Treamcast possiede una piccola ventola laterale per il raffreddamento.\nL'adattatore per la corrente incluso \u00e8 notevole, supporta qualsiasi tensione da 110V a 220V con un incredibile amperaggio di 2,8A. Anche questo adattatore \u00e8 dotato di ventola per il raffreddamento.\nNella confezione sono inclusi due controller simili a quelli per il Sega Mega Drive, privi di slot per le memory card (o VMU). In compenso, \u00e8 possibile collegare al Treamcast qualunque controller compatibile con l'originale Dreamcast.\nIl cavo per TV non \u00e8 incluso, dal momento che la console possiede uno schermo incorporato.\nNella confezione \u00e8 incluso anche un VCD/MP3 player con telecomando e disco partente. Funziona tramite un ricevitore a infrarossi che si connette alle porte dei controller e comunica con il telecomando.\nLa custodia, di colore nero e con una grossa scritta Arancione \"Treamcast\" nel mezzo \u00e8 progettata per contenere tutto l'essenziale per giocare in viaggio: la console, i controller, il VCD/MP3 player e dispone anche di numerosi vani per i CD.\nQuesta console modificata \u00e8 facilmente rintracciabile in internet. Ormai \u00e8 discretamente diffusa in tutti i paesi, dal momento che qualche isolato negozio ha deciso per la sua esportazione."}
{"id": "133254", "revid": "110157", "url": "https://it.wikipedia.org/wiki?curid=133254", "title": "Riello (azienda)", "text": "Riello \u00e8 un'azienda italiana con sede a Legnago (VR) con stabilimenti in Italia, America, Cina e Polonia che opera nel settore della climatizzazione. Ora di propriet\u00e0 della Statunitense UTC Tecnologies.\nStoria.\nNata nel 1922 dal fondatore Pilade Riello, dalla fine del 2015, l'azienda appartiene a United Technologies Corporation al 70% e alla famiglia Riello per il restante 30%.. Nel dicembre 2017, la famiglia Riello cede alla UTC il restante 30%.\nLa strategia di rafforzamento mediante acquisizioni portata avanti dal gruppo sin dagli anni novanta si \u00e8 concretizzata con l'acquisizione del 100% dell'inglese Vok\u00e9ra, della francese Chauffage, oltre che delle italiane Sylber, Beretta, Fontecal e Thermital.\nEsporta in tutto il mondo e alla produzione di bruciatori aggiunge anche la produzione di caldaie murali nello stabilimento di Toru\u0144 (Polonia) e a basamento, pannelli solari, e la commercializzazione di condizionatori ed energie rinnovabili."}
{"id": "133255", "revid": "1748167", "url": "https://it.wikipedia.org/wiki?curid=133255", "title": "Ipparco (tiranno)", "text": "Biografia.\nAlla morte del padre, nel 528-527 a.C., eredit\u00f2 il potere insieme al fratello Ippia. Secondo Tucidide il potere era detenuto, in particolar modo, dal fratello maggiore. Ipparco fu un mecenate, accogliendo a corte poeti come Anacreonte e Simonide di Ceo, e costitu\u00ec una imponente biblioteca. \nVenne assassinato nel 514 a.C., per mano dei due aristocratici Armodio e Aristogitone, che avevano motivi personali a causa delle attenzioni rivolte da Ipparco ad Armodio, all'interno di un piano che avrebbe dovuto portare anche all'uccisione di Ippia e la conseguente fine della tirannide."}
{"id": "133256", "revid": "367445", "url": "https://it.wikipedia.org/wiki?curid=133256", "title": "Zettametro", "text": ""}
{"id": "133257", "revid": "834", "url": "https://it.wikipedia.org/wiki?curid=133257", "title": "Exametro", "text": ""}
{"id": "133258", "revid": "834", "url": "https://it.wikipedia.org/wiki?curid=133258", "title": "Petametro", "text": ""}
{"id": "133259", "revid": "1442080", "url": "https://it.wikipedia.org/wiki?curid=133259", "title": "Terametro", "text": "Un terametro (Tm) \u00e8 un'unit\u00e0 di misura SI di lunghezza.\nCorrispondenze.\nUn terametro equivale a:\nEsempi.\nPer avere un'idea dell'ordine di grandezza di questa lunghezza, si consideri che il diametro del Sistema Solare \u00e8 di circa 30\u00a0Tm. Un anno luce \u00e8 pari a circa 9\u00a0461 Tm, mentre la distanza dal Sole della stella pi\u00f9 vicina (Proxima Centauri) misura approssimativamente 39\u00a0736\u00a0Tm."}
{"id": "133260", "revid": "124585731", "url": "https://it.wikipedia.org/wiki?curid=133260", "title": "Gigametro", "text": "Un gigametro (Gm) \u00e8 un'unit\u00e0 di misura SI di lunghezza.\nCorrispondenze.\nUn gigametro equivale a:\nEsempi.\nPer avere un'idea dell'ordine di grandezza di questa lunghezza, si consideri che la distanza media tra la Terra e la Luna \u00e8 di circa 0,38\u00a0Gm. La distanza media tra la Terra e Marte misura approssimativamente 78,3\u00a0Gm, mentre quella tra il Sole e la Terra \u00e8 pari a 149,6\u00a0Gm."}
{"id": "133261", "revid": "104216", "url": "https://it.wikipedia.org/wiki?curid=133261", "title": "Megametro", "text": "Un megametro (Mm) \u00e8 un'unit\u00e0 di misura SI di lunghezza ed equivale a:\nEsempi.\nPer avere un'idea dell'ordine di grandezza di questa lunghezza, si consideri che il raggio terrestre misura ; la distanza dalla Terra alla Luna \u00e8 invece di . La velocit\u00e0 della luce \u00e8 di "}
{"id": "133262", "revid": "834", "url": "https://it.wikipedia.org/wiki?curid=133262", "title": "Yoctometro", "text": ""}
{"id": "133263", "revid": "834", "url": "https://it.wikipedia.org/wiki?curid=133263", "title": "Zeptometro", "text": ""}
{"id": "133264", "revid": "834", "url": "https://it.wikipedia.org/wiki?curid=133264", "title": "Attometro", "text": ""}
{"id": "133268", "revid": "7336", "url": "https://it.wikipedia.org/wiki?curid=133268", "title": "Piccola caloria", "text": ""}
{"id": "133269", "revid": "7336", "url": "https://it.wikipedia.org/wiki?curid=133269", "title": "Grande caloria", "text": ""}
{"id": "133274", "revid": "7336", "url": "https://it.wikipedia.org/wiki?curid=133274", "title": "Kcal", "text": ""}
{"id": "133275", "revid": "1305772", "url": "https://it.wikipedia.org/wiki?curid=133275", "title": "Ippia", "text": "Hanno questo nome anche due dialoghi di Platone che si riferiscono a Ippia di Elide:"}
{"id": "133276", "revid": "1369234", "url": "https://it.wikipedia.org/wiki?curid=133276", "title": "Bridgestone", "text": "Bridgestone () \u00e8 un'azienda giapponese produttrice di pneumatici. Fondata nel 1931 nella citt\u00e0 di Kurume da Shojiro Ishibashi (), il nome Bridgestone \u00e8 la sovrapposta traduzione letterale in lingua inglese di \"ishibashi\", che significa \"ponte di pietra\" in giapponese (in inglese si direbbe correttamente \"stone bridge\").\nStoria.\nDopo la fine della seconda guerra mondiale Bridgestone inizi\u00f2 a fabbricare motociclette, ma i suoi profitti maggiori venivano dalla fornitura di pneumatici a marche concorrenti come la Honda, la Suzuki o la Yamaha e cos\u00ec la produzione motociclistica fu chiusa nel 1972. Nel 1988 la Bridgestone acquis\u00ec la concorrente statunitense Firestone.\nSport.\nBridgestone fornisce pneumatici da competizione sia per auto che moto, ed \u00e8 stata il fornitore unico nel motomondiale e per la serie GP2 e, fino alla stagione 2010, per la Formula 1.\nMotomondiale.\nIl debutto risale al Motomondiale 1966 in 50, schierando delle bicilindriche due tempi di derivazione Tohatsu pilotate da Isao Morishita, Jack Findlay, Steve Murray e Tommy Robb, ottenendo come miglior piazzamento un quinto posto al GP del Giappone con Morishita. Nel 1972 apparve la Bridgestone 125 GP, realizzata dal tecnico e pilota olandese Jos Schurgers in proprio (la produzione di motocicli era cessata da parte di Bridgestone) sulla base del modello di serie \"175 Dual Twin\", conquistando la vittoria nel GP del Belgio 1973 a Spa-Francorchamps e classificandosi al terzo posto nella classe 125 del Motomondiale\nLa partecipazione di Bridgestone come fornitore di pneumatici per il Motomondiale ha inizio nel 2002, con l'avvio della MotoGP. La prima vittoria risale al GP del Brasile 2004 con Makoto Tamada sul Honda del team Pons. Il primo titolo mondiale come fornitore \u00e8 stato ottenuto nel Motomondiale 2007, con Casey Stoner a bordo di Ducati Desmosedici.\n\u00c8 stato fornitore unico MotoGP dal 2009 sino alla fine del 2015.\nFormula 1.\nLe prime partecipazioni di Bridgestone in Formula 1 sono state effettuate da privati nel Gran Premio del Giappone, Kazuyoshi Hoshino su una vecchia Tyrrell nel 1976, lo stesso Hoshino e Noritake Takahara sulla giapponese Kojima nel 1977.\nL'azienda ha debuttato stabilmente e in maniera ufficiale al Gran Premio d'Australia prima gara della stagione 1997, e la prima vittoria arriv\u00f2 gi\u00e0 all'esordio dell'anno successivo grazie alla McLaren-Mercedes di Mika H\u00e4kkinen. Bridgestone ha vinto i titoli piloti e costruttori dal 1998 al 2004 con McLaren prima e Ferrari poi; con quest'ultima negli anni successivi ha instaurato un rapporto di collaborazione tecnica sempre pi\u00f9 stretto.\nDopo l'addio di Goodyear alla F1 alla fine del 1998, Bridgestone ha svolto per due stagioni il ruolo di fornitore unico, ritornando in regimi di concorrenza con Michelin nella stagione 2001. Nel 2005 solo Ferrari e scuderie minori come Jordan e Minardi utilizzano pneumatici Bridgestone, e proprio in tale stagione Michelin ha superato Bridgestone in prestazioni. Nella successiva stagione, alcune scuderie di media classifica (Toyota e Williams) sono ritornate alle coperture nipponiche.\nDalla stagione 2007, Bridgestone torna ad essere l'unico fornitore di pneumatici per tutte le monoposto di F1. In questa stagione vi \u00e8 stata l'introduzione di una striscia bianca dipinta a mano sugli pneumatici a mescola morbida per differenziarli da quelli a mescola dura. Dopo l'ultimo gran premio del 2009, ad Abu Dhabi, Bridgestone annuncia il suo ritiro al termine della stagione 2010, con la vittoria del campione del mondo Sebastian Vettel."}
{"id": "133278", "revid": "729019", "url": "https://it.wikipedia.org/wiki?curid=133278", "title": "Linea Bakerloo", "text": "La linea Bakerloo (in inglese \"Bakerloo line\") \u00e8 una linea della metropolitana di Londra. Viene indicata sulla piantina delle linee con il colore marrone. \u00c8 lunga e ha 25 stazioni (di cui 15 sotterranee), attraversa la citt\u00e0 in senso sud-est\u2194nord-ovest. I treni attualmente in uso, datati 1972, sono i pi\u00f9 vecchi dell'intera rete.\nStoria.\nOriginariamente chiamata Baker Street &amp; Waterloo Railway la linea fu costruita dalla \"Underground Electric Railways Company of London Ltd\" e aperta nel 1906. La contrazione del nome originario in \"Bakerloo\" prese rapidamente piede nell'uso comune e fu cos\u00ec cambiato anche il nome ufficiale.\nNel 1913, la Bakerloo line fu estesa, dal suo capolinea nord a Baker Street in direzione ovest fornendo un collegamento con le stazioni ferroviarie di Marylebone e Paddington e la nuova stazione della metropolitana di Edgware Road. Nel 1915 la linea fu ulteriormente estesa sino alla stazione di Queen's Park, dove si collegava con la ferrovia sino a Watford Junction. Le corse per Watford furono ridotte a partire dagli anni sessanta e definitivamente concluse nel 1982 con Stonebridge Park come nuovo capolinea. Attualmente, a nord la linea termina (giornalmente dal 1988) a Harrow &amp; Wealdstone, e i convogli della metropolitana condividono ancora gli stessi binari utilizzati da quelli delle ferrovie locali.\nNel 1939 un nuovo tratto di galleria fu costruito tra Baker Street e Finchley Road, per collegare la Bakerloo Line con il ramo di Stanmore della Metropolitan Line. Il ramo di Stanmore fece parte della Bakerloo Line sino al 1979, anno da cui ne fu separato per divenire parte della Jubilee Line.\nUn'estensione della linea a sud, verso Camberwell, fu proposta nel 1949 ma mai realizzata.\nPianta.\nIl Diagramma della linea \u00e8 disponibile online.\nStazioni.\n\"elencate da nord a sud\"\n\"Nota: tra Watford Junction e Queen's Park, la Bakerloo Line utilizzava linee di superficie e stazioni appartenenti alla London and North Western Railway (successivamente British Railway e Silverlink). Queste stazioni erano e molte di esse sono tuttora utilizzate sia dalla Metropolitana che dalla ferrovia.\"\nEx stazioni.\nDiramazione Watford.\nDal 1917 e fino al 1982, i treni della Bakerloo proseguivano oltre la stazione di Harrow &amp; Wealdstone verso quella di Watford Junction. Queste stazioni continuano ad essere servite dalla London Overground, . In tal caso gli attuali servizi London Overground a nord di Queen's Park cesseranno.\nDiramazione Stanmore.\nLa diramazione Stanmore venne costruita originariamente per la Metropolitan Line e trasferita alla Bakerloo line nel 1939. Venne poi trasferita alla Jubilee line il 1\u00ba maggio 1979. Essa si congiungeva al ramo principale della linea alla stazione di Baker Street."}
{"id": "133279", "revid": "1684799", "url": "https://it.wikipedia.org/wiki?curid=133279", "title": "Barn", "text": "Il barn (simbolo b o bn, dal termine inglese \"barn\", fienile) \u00e8 un'unit\u00e0 di misura per l'area, utilizzata in fisica nucleare e subnucleare, insieme ai suoi sottomultipli, per misurare sezioni d'urto tra particelle elementari. Il barn non fa parte del Sistema Internazionale di unit\u00e0 di misura ma \u00e8 accettato come unit\u00e0 per l'uso corrente.\nDimensionalmente il barn \u00e8 un'area, ed \u00e8 pari a:\nUn barn \u00e8 approssimativamente pari alla sezione di un nucleo di uranio, infatti il raggio classico del suo nucleo in femtometri vale approssimativamente:\nformula_2\nFemtobarn inverso.\nIl \"femtobarn inverso\" (fb\u22121) \u00e8 un'unit\u00e0 di misura della \"fluenza\" tradizionale nel campo degli acceleratori di particelle, ed \u00e8 pari nel sistema internazionale a:\nDue fasci di particelle che hanno una sezione d'urto di collisione reciproca generano realmente eventi di collisione tanto pi\u00f9 questa sezione \u00e8 alta e tanto pi\u00f9 a lungo dura la loro interazione. Perci\u00f2 la fluenza dell'acceleratore misura la quantit\u00e0 di eventi di collisione realizzabili durante un periodo di funzionamento (per esempio, 100 fb\u22121 nell'acceleratore x sono raggiunti in nove mesi).\nCome semplice esempio, se un fascio circola per 8 ore (28\u00a0800 secondi) con un campo istantaneo di , allora totalizzer\u00e0 una fluenza di 8\u00a0640\u00a0000\u00a0\u03bcb\u22121 = 8.64\u00a0pb\u22121 durante questo periodo.\nIn altri termini la fluenza misura sul lungo periodo l'esperienza accumulabile/accumulata con la macchina considerata, quindi la loro efficienza per produrre conoscenza.\nIl Fermilab ad esempio ha prodotto 10 fb\u22121 negli ultimi dieci anni. Nel solo 2012 il Large Hadron Collider ha superato il traguardo di 23 fb\u22121."}
{"id": "133282", "revid": "1652635", "url": "https://it.wikipedia.org/wiki?curid=133282", "title": "Monotelismo", "text": "Il monotelismo (noto anche come monoteletismo o eresia di Sergio) \u00e8 la dottrina consistente nell'affermazione che in Cristo esiste un'unica volont\u00e0 o un'unica operativit\u00e0 o energia (monoenergismo). Tale dottrina fu dichiarata eretica dalla Chiesa cattolica.\nSe Cristo avesse avuto una libera volont\u00e0 umana, distinta da quella divina, egli avrebbe potuto anche ribellarsi a quest'ultima e dunque anche peccare, evenienza esclusa dall'abituale fede e anche dai concili di Efeso e di Costantinopoli II, i quali stabilirono che Cristo non pecc\u00f2 mai ed era immune da passioni e inclinazioni cattive e pertanto in Cristo non vi furono mai contrasti di volont\u00e0. Sembrerebbe dunque che in Cristo vi fosse sempre stata un'unica volont\u00e0 effettiva. Che tutti gli atti, umani e divini, si attribuiscano all'unica persona di Cristo, dovrebbe voler dire che unico \u00e8 il principio di tali atti, unica \u00e8 l'energia operante. D'altra parte, la mancanza di peccato in Cristo poteva essere conseguenza di una mancanza di volont\u00e0 umana e della presenza in lui di una sola volont\u00e0 divina.\nL'obiezione dei cristiani ortodossi \u00e8 che la negazione di una volont\u00e0 umana avrebbe dato a Cristo un'umanit\u00e0 imperfetta oltre a togliere valore alla sua passione redentrice.\nStoria.\nSergio di Costantinopoli e papa Onorio.\nIntorno al 610-619 Sergio I, patriarca di Costantinopoli, present\u00f2 la sua teoria dell'unica energia di Cristo ai vescovi ortodossi allo scopo di ristabilire l'unit\u00e0 con i vescovi monofisiti. Secondo la testimonianza di Massimo il Confessore, nella sua \"Disputatio cum Pyrrho\", Sergio scrisse a Teodoro di Faran, in Arabia, inviandogli una lettera del suo predecessore Menas a Papa Vigilio \u2013 considerata apocrifa dal III concilio di Costantinopoli - in cui si parla di \"unica energia\".\nNel 626, l'imperatore Eraclio e Ciro, vescovo di Fasi (Mar Nero), affrontarono il problema del monotelismo. Ciro, ora patriarca di Alessandria d'Egitto, il 3 giugno 633 present\u00f2 una formula di unit\u00e0 con i monofisiti d'Egitto in cui affermava che \"l'unico Cristo opera azioni divine e umane con un'unica energia teandrica\", cio\u00e8 divina e umana. La soddisfazione di Ciro, dell'imperatore Eraclio e di Sergio, ma soprattutto dei monofisiti \u2013 \"non noi siamo andati verso il concilio di Calcedonia, ma il concilio di Calcedonia \u00e8 venuto a noi\" \u2013 mise in allarme i cattolici ortodossi. Sofronio di Gerusalemme, monaco siro, chiese a Ciro di non predicare una dottrina eretica. Ciro invi\u00f2 Sofronio dal patriarca Sergio, che trov\u00f2 una soluzione di compromesso: non si sarebbe parlato n\u00e9 di una n\u00e9 di due energie. Quindi scrisse a Ciro e a papa Onorio I che la decisione fu presa per non ostacolare il cammino verso i dissidenti.\nNella lettera, Sergio afferm\u00f2 che Sofronio: aveva chiesto di eliminare l'espressione \"unica\", ma farlo avrebbe significato disfare per una questione terminologica un'unione ottenuta con tanto sforzo; si era proibito di accennare a una o due energie; che credeva che \"\"lo stesso e unico Figlio, Nostro Signore Ges\u00f9 Cristo, ha operato il divino e l'umano e che ogni energia, tanto divina che umana, proviene indivisibilmente da un solo e unico Verbo fatto uomo\". Aggiunge che \"l'espressione 'due energie' scandalizza molti, perch\u00e9 non si trova nei Padri e porterebbe a insegnare l'esistenza simultanea in Cristo di due volont\u00e0 opposte ed \u00e8 impossibile che una stessa persona abbia su un medesimo punto una volont\u00e0 contraddittoria\" e infine \"i Padri insegnano che mai la volont\u00e0 di Cristo si \u00e8 mossa da sola e in opposizione all'ispirazione del Verbo\".\nPapa Onorio I rispose nel 634 che \"confessiamo una sola volont\u00e0 di nostro Signore Ges\u00f9 Cristo, unico agente della Divinit\u00e0 e dell'umanit\u00e0, perch\u00e9 in lui non era volont\u00e0 alcuna della carne, n\u00e9 ripugnante al volere divino. Se a causa delle opere della Divinit\u00e0 e dell'umanit\u00e0 si debbano dire o intendere una o due operazioni, non \u00e8 di nostra incombenza e la lasciamo ai grammatici; piuttosto bisogna abbandonare le innovazioni nelle parole che possono dare scandalo e specialmente non parlare di una o due operazioni\"\". Cinquant'anni dopo questa affermazione coster\u00e0 molto cara al pontefice.\nPapa Giovanni IV, nella sua \"Apologia pro Honorio papa\", indirizzata nel 641 all'imperatore Costantino III, figlio di Eraclio, scriveva che \"il nostro predecessore rispose a Sergio che non esistevano nel nostro Redentore due volont\u00e0 opposte, ha cio\u00e8 negato l'esistenza di una volont\u00e0 viziata dalla carne giacch\u00e9 non si danno in Cristo le conseguenze del peccato originale\". L'abate Simpono, estensore della lettera di Onorio a Sergio, confermava che \"abbiamo detto che non c'era che una volont\u00e0 del Signore non nel senso che ci fosse una sola volont\u00e0 della Divinit\u00e0 e dell'umanit\u00e0: non parlavamo che della volont\u00e0 dell'umanit\u00e0. Dal momento che Sergio aveva scritto che alcuni insegnavano due volont\u00e0 opposte in Cristo, abbiamo risposto che in Cristo non esistevano due volont\u00e0 opposte, quella della carne e quella dello spirito\".\nIntanto Sofronio, eletto nel 634 patriarca di Gerusalemme, in una \"Epistola Synodica\" parl\u00f2 di \"ciascuna energia\", ma evit\u00f2 l'espressione \"due energie\". Anche papa Onorio, in una seconda lettera a Sergio, chiese ancora di evitare quell'espressione.\nL'Ekthesis.\nNel 638, a risposta all\u2019\"Epistola Synodica\" di Sofronio, scomparso l'anno prima, venne pubblicato l'Ekthesis, un documento dottrinale preparato da Sergio e firmato da Eraclio, che proib\u00ec di parlare di una o due energie e afferm\u00f2 l'esistenza in Cristo di una sola volont\u00e0, \"thelema\", chiamata anche \"volont\u00e0 ipostatica\". Sergio di Costantinopoli spir\u00f2 nel dicembre 638 e gli successe Pirro, che conferm\u00f2 l'Ekthesis. Nello stesso anno mor\u00ec anche Onorio, in ottobre. Dopo il breve pontificato di Severino, nel 640 il nuovo pontefice Giovanni IV, in un sinodo romano, condann\u00f2 il monotelismo e l'Ekthesis, come fece anche il suo successore Teodoro I.\nIntanto il patriarca di Costantinopoli Pirro, caduto in disgrazia, fu sostituito da Paolo II. Pirro abiur\u00f2 il monotelismo e si rec\u00f2 a Roma cercando l'appoggio di Teodoro I, che lo ricevette con tutti gli onori e scrisse a Paolo II chiedendogli spiegazioni. Ma intanto Pirro lasci\u00f2 Roma e ritratt\u00f2 l'abiura; papa Teodoro lo condann\u00f2 con un gesto inequivocabile: sulla tomba dell'apostolo Pietro, un\u00ec all'inchiostro una goccia del \"sangue di Cristo\" e firm\u00f2 l'anatema; scomunic\u00f2 anche il patriarca Paolo II e chiese nuovamente di ritirare l'Ekthesis. Il nuovo imperatore Costante II, nel tentativo di andare incontro alle richieste della Chiesa di Roma, nel 647 eman\u00f2 l'editto \"Typos per\u00ed p\u00edsteos\", o \"Sigillo di fede\", preparato da Paolo II, in cui proib\u00ec nuovamente di esprimersi sull'una, o duplice, energia o volont\u00e0.\nMa ormai la questione era andata troppo avanti: il nuovo papa Martino I (649 \u2013 655), nel Concilio Lateranense del 649, condann\u00f2 sia il monotelismo che il \"Typos\" e scomunic\u00f2 i monotelisti. Costante II reag\u00ec duramente, facendolo arrestare (653) e condurre a Costantinopoli (654) e poi inviandolo in esilio (655) a Cherso in Crimea, dove mor\u00ec.\nIl Concilio ecumenico del 680-681.\nCon la salita al trono di Costantino IV Pogonato nel 668 la questione si avvi\u00f2 alla conclusione. L'imperatore scrisse nel 678 a papa Agatone (678 \u2013 681) dichiarandosi pronto alla riunificazione ecclesiastica e chiedendo l'invio di una delegazione al Terzo Concilio di Costantinopoli (680 \u2013 681). Il concilio condann\u00f2 definitivamente il monotelismo e dichiar\u00f2 che Cristo ha \"\"due volont\u00e0 naturali, e due operazioni naturali, senza divisione, commutazione, separazione, confusione, secondo gli insegnamenti dei Padri; due volont\u00e0 non contrarie, ma la sua volont\u00e0 umana segue la sua volont\u00e0 divina e onnipotente, senza opposizione n\u00e9 ribellione ma interamente sottomessa\". Il Concilio approv\u00f2 la scomunica di Teodoro di Faran, Sergio, Paolo, Pirro, Ciro e papa Onorio in quanto, pur non avendolo promosso, non ebbero condannato il monotelismo.\nIl nuovo papa Leone II (682 - 683) approv\u00f2 le decisioni del concilio, precisando che Onorio (625-638) \"non illumin\u00f2 la Chiesa apostolica con la dottrina della tradizione apostolica e, con il suo profano accondiscendere, permise che l'intemerata Chiesa romana venisse macchiata\". Fu colpevole perch\u00e9 \"non si cur\u00f2 di spegnere agli inizi, come conveniva a un papa, la fiamma dell'eresia, ma la favor\u00ec con la sua negligenza\"\"."}
{"id": "133283", "revid": "13102", "url": "https://it.wikipedia.org/wiki?curid=133283", "title": "Ippia di Elide", "text": "Per la sua versatilit\u00e0, Ippia fu incaricato di importanti compiti diplomatici per conto della sua citt\u00e0: la sua fama di sofista e la sua attivit\u00e0 politica lo portarono a viaggiare ad Atene, Sparta e in Sicilia.\nInsieme a Protagora, Gorgia, Prodico, Trasimaco, egli costituisce il gruppo dei cosiddetti sofisti della prima generazione.\nBiografia.\nIppia nacque a Elide, nel Peloponneso, probabilmente nel 443 a.C. Dalla \"Suda\" sappiamo che il padre si chiamava Diopide, e che ebbe come maestro un certo Egesidamo. Sofista tra i pi\u00f9 noti, comp\u00ec vari viaggi nel corso della sua vita, sia per motivi professionali sia per il suo impegno politico. Si rec\u00f2 varie volte in ambasceria ad Atene, e svolse la sua attivit\u00e0 di insegnamento soprattutto in terre doriche (Sparta, colonie siciliane).\nProbabilmente, fu proprio la sua attivit\u00e0 politica a causarne la morte. Secondo quanto narra Tertulliano, Ippia sarebbe infatti stato ucciso per aver tramato contro la propria citt\u00e0. Questa testimonianza farebbe risalire la sua tragica fine alla rivolta oligarchica di Elide del 399 a.C., oppure al tentativo degli esuli democratici di tornare in patria (343 a.C.). \u00c8 tuttavia possibile che in questo caso Tertulliano confonda il sofista con un omonimo, figlio di Pisistrato, che sub\u00ec questa sorte.\nLe fonti ci indicano inoltre che Ippia ebbe una figlia, Platane, che spos\u00f2 l'ormai anziano Isocrate; il retore adott\u00f2 anche il terzo genito di lei, un giovane di nome Afareo. Per quanto invece riguarda la sua professione di sofista, Platone lo descrive vantarsi di aver guadagnato pi\u00f9 soldi di quanto guadagnerebbero altri due sofisti messi insieme.\nIl pensiero.\nIppia \u00e8 la dimostrazione pi\u00f9 lampante del fatto che i sofisti non si occuparono unicamente di politica ed etica, come si \u00e8 soliti credere. I suoi interessi infatti comprendevano la matematica, l'astronomia, la retorica, la storia e la mitologia, oltre a una serie di nozioni riguardanti varie arti (pittura, scultura, musica, poesia) e tecniche (sartoria, falegnameria e altre).\nPurtroppo, non ci \u00e8 pervenuto nessuno dei suoi numerosi scritti, e molte informazioni su di lui si conoscono attraverso i due dialoghi di Platone a lui dedicati (l\u2019\"Ippia maggiore\" e l\u2019\"Ippia minore\"), oltre ad una serie di testimonianze minori. La sua opera pi\u00f9 celebre pare si intitolasse \"Synagog\u00e9\" (\"Miscellanea\"), ed era di carattere enciclopedico.\nLa \"polymathia\" e l'autarchia.\nIppia divenne famoso nella storia della filosofia per la sua \"polymathia\" (lett.: conoscenza di molte cose): vantava infatti di poter imparare ogni cosa di qualsiasi argomento, grazie alla sua prodigiosa memoria. Una simile versatilit\u00e0, derisa da vari autori a lui contemporanei (\"in primis\" Platone), gli permetteva di tenere discorsi su qualsiasi argomento, affrontandoli in numerosissimi scritti. Ippia intendeva in questo modo seguire e registrare tutti i progressi dell'umanit\u00e0 nei vari campi delle scienze e delle arti.\nOltre a questa sorprendente mnemotecnica, Ippia fu anche teorico dell'autarchia, ovvero la capacit\u00e0 di eseguire da s\u00e9 lavori specifici come e meglio dei pi\u00f9 qualificati artigiani. Famoso fu il suo viaggio ad Olimpia, durante il quale fece sfoggio di alcuni abiti e gioielli che si era confezionati da s\u00e9, la cui fattura era di qualit\u00e0 simile, se non identica, a quella dei migliori tessitori e orafi dell'Ellade.\nCome gi\u00e0 accennato, tale fama provoc\u00f2 d'altro canto derisione da parte degli intellettuali dell'epoca: era impossibile prendere sul serio una persona che vantava di poter conoscere tutto e fare qualsiasi cosa alla perfezione.\nIl primato della \"physis\".\nIl nucleo centrale del pensiero di Ippia ruota per\u00f2 attorno al concetto di \u00abgiusto\u00bb, inteso come diritto di natura (\"physis\"), valido per tutti in quanto necessario. La legge delle poleis, \u00abtiranna dell'uomo\u00bb, esercita il proprio potere opponendosi con la violenza alle disposizioni naturali. Il diritto positivo deve dunque essere superato da una legge universale, che riconosca \u00abl'unit\u00e0 che stringe tra loro gli uomini\u00bb: essi sono infatti uniti non per via di una legge, ma perch\u00e9 simili tra loro, poich\u00e9 \u00e8 per natura che il simile \u00e8 parente del simile. Non per questo, per\u00f2, Ippia nega che la vita civile della polis necessiti di una legge per esistere. Rigettando la figura del tiranno, che impone la sudditanza ai cittadini, il sofista di Elide propone un \"koinos nomos\", una legge comune per i cittadini che coincida con le leggi non scritte del diritto naturale (che a sua volta viene a coincidere con l\"'ethos\" generale del costume greco).\nLa matematica.\nCome matematico, Ippia fu il primo ad introdurre una curva nella geometria greca, la cosiddetta quadratrice (o trisettrice) di Ippia. Questa curva verr\u00e0 utilizzata in seguito da Dinostrato (350 a.C. circa) per risolvere un problema classico della matematica greca, quello della quadratura del cerchio - anche se \u00e8 impossibile stabilire se Ippia sia stato consapevole di questa applicazione."}
{"id": "133289", "revid": "88740", "url": "https://it.wikipedia.org/wiki?curid=133289", "title": "Jacques de Molay", "text": "Biografia.\nNacque tra il 1244 e il 1249 dal nobile burgundo Jean de Longwy e dalla figlia del sire di Rahon. Dato che alcuni documenti riportano il nome Molay, \u00e8 soltanto per tradizione che si designa come sua citt\u00e0 natale una Molay presso Besan\u00e7on. Degli anni d'infanzia di Jacques non si hanno notizie certe.\nNel 1265 Jacques venne accolto nell'ordine dei Templari a Beaune. A condurre le cerimonie di noviziato furono Ymbert de Peraudo e Amalric de Ruppe. Soltanto a partire dal 1270 il nome di Jacques di Molay riaffiora negli annali. Lo si vuole in \"Outremer\", nome con cui in quei tempi veniva chiamata la Terra santa. Nel 1285 Jacques di Molay venne nominato conte di San Giovanni d'Acri, ma nel 1290 si stabil\u00ec a Cipro e pertanto non pot\u00e9 partecipare alla difesa di San Giovanni d'Acri nel 1291. Ancora nel 1291, in occasione di un concilio dell'Ordine, Jacques manifest\u00f2 la sua insoddisfazione riguardo alla situazione interna e dichiar\u00f2 il proposito di introdurre cambiamenti. A partire dal 1294 ricopr\u00ec la carica di capo dell'Ordine.\nProcesso contro i Templari ed esecuzione.\nVenerd\u00ec 13 ottobre 1307 venne arrestato assieme a tutti gli altri Templari di Francia. Nel corso del processo fu sottoposto a tortura avallando le tesi dell'accusa e quindi condannato alla prigionia a vita. Il sacerdote e studioso di simbolismo cristiano Louis Charbonneau-Lassay ipotizz\u00f2 che i graffiti nella torre del castello di Chinon fossero opera di Jacques de Molay e di Geoffrey de Charnay durante la loro prigionia. L'Ordine dei Templari fu sospeso dalla Chiesa cattolica nel 1308, e non definitivamente soppresso, come comunemente si crede.\nIn seguito Jacques de Molay ritratt\u00f2 le sue dichiarazioni. Ci\u00f2 lo condann\u00f2 al rogo assieme al compagno di prigionia Geoffrey de Charnay. Il rogo fu consumato a Parigi sull'isola della Senna detta \"dei giudei\", nei pressi di Notre Dame, l'11 marzo 1314 (18 marzo 1314) La leggenda narra che prima dell'esecuzione Jacques de Molay abbia invitato Filippo il Bello e papa Clemente V a comparire di fronte al tribunale di Dio. La morte entro l'anno di entrambi i personaggi non fece che rafforzare l'idea comune che egli fosse caduto vittima di un'ingiustizia. Inoltre sempre sul rogo, Jacques de Molay avrebbe dannato la casa di Francia \"fino alla tredicesima generazione\". In tempi pi\u00f9 recenti si \u00e8 diffusa la leggenda secondo cui l'esecuzione di Luigi XVI durante la Rivoluzione francese - che pose fine in qualche modo alla monarchia assoluta in Francia - sarebbe stata il coronamento della vendetta dei templari (alcuni storici sensazionalisti dell'epoca riportarono la notizia che il boia Charles-Henri Sanson, prima di calare la ghigliottina sulla testa del sovrano, gli avrebbe mormorato: \u00abIo sono un Templare, e sono qui per portare a compimento la vendetta di Jacques de Molay\u00bb).\nSecondo alcune testimonianze dell'epoca, mentre l'assistente del boia Sanson mostr\u00f2 la testa mozzata di Luigi XVI, uno sconosciuto in mezzo alla folla grid\u00f2: \u00ab\"Jacques de Molay\", \"sei\" stato \"vendicato\"!\u00bb.\nSul luogo della sua esecuzione lo ricorda ancor oggi una piccola lapide. Essa si trova sul lato occidentale del Pont Neuf sulla \u00cele de la Cit\u00e9 di Parigi. La lapide si trova ai piedi del ponte, su muro opposto all'ingresso al parco dell'isola.\nBarbara Frale ha rinvenuto agli inizi degli anni duemila negli Archivi vaticani un documento, noto come \"pergamena di Chinon\", che dimostra come papa Clemente V intendesse perdonare i templari nel 1314, assolvendo il loro maestro e gli altri capi dell'ordine dall'accusa di eresia, e limitarsi a sospendere l'ordine piuttosto che sopprimerlo, per assoggettarlo ad una profonda riforma.\nInfluenza culturale.\nA De Molay \u00e8 intitolato l'Ordine di DeMolay, un'associazione internazionale per ragazzi che si basa sui principi della Massoneria, fondata nel 1919 negli Stati Uniti. Gli \u00e8 stata dedicata, inoltre, una canzone dei Grave Digger, intitolato \"The curse of Jacques\". Pi\u00f9 in generale l'album dalla quale proviene \"Knights of the Cross\" (1998) \u00e8 dedicato all'ordine dei cavalieri templari.\nJacques De Molay viene citato nel videogioco \"\", nel videogioco \"Broken Sword, The shadow of the Templars\" del 1997 e compare in \"La maledizione dei Templari\", miniserie TV del 2005, nella quale \u00e8 interpretato da G\u00e9rard Depardieu, basata proprio sulla fantomatica maledizione che de Molay lanci\u00f2 dal rogo. Viene inoltre citato nel libro \"Devil's Kiss\" di Sarwat Chadda. Nella serie televisiva \"Knightfall\" del 2017 viene interpretato da Robert Pugh (nella prima stagione) e da Matthew Marsh (nella seconda stagione).\nJacques de Molay \u00e8 nominato anche nel romanzo best seller internazionale, di Carlo A. Martigli, \"999 L'ultimo custode\" (TEA, 2015), come antenato del protagonista del romanzo, Ferruccio de Mola, costretto a italianizzare il nome, servo di spada di Lorenzo de Medici e protettore di Pico della Mirandola.\nJacques de Molay assieme ai templari e alla storia della sua morte sono narrati ne \"Il pendolo di Foucault\" di Umberto Eco.\nViene fatto riferimento alla storia di Jacques de Molay e all'Ordine del Tempio anche nell'opera di Paulo Coelho \"Il Cammino di Santiago\"."}
{"id": "133293", "revid": "1008732", "url": "https://it.wikipedia.org/wiki?curid=133293", "title": "Bolide", "text": "Il termine bolide (dal greco \u03b2\u03bf\u03bb\u03b9\u03c2, \"bolis\", proiettile) indica comunemente una meteora di elevata luminosit\u00e0, di magnitudine negativa: \u00e8 un termine usato correntemente ma non \u00e8 scientifico, in quanto gli astronomi non distinguono le meteore in base alla loro luminosit\u00e0.\nPresso gli astrofili la parola bolide designa tutte le meteore che raggiungano durante la loro apparizione almeno la magnitudine corrispondente alla massima magnitudine raggiunta dal pianeta Venere (\u22124,6a): quindi una magnitudine superiore a quella di qualsiasi stella e pianeta e inferiore solo alla luminosit\u00e0 del Sole, della Luna e di una parte delle supernov\u00e6 e nov\u00e6 galattiche. Non esiste un limite superiore di luminosit\u00e0, sono stati osservati bolidi di magnitudini superiori a quella del Sole (\u221226,3a).\nI bolidi, al contrario della quasi totalit\u00e0 delle meteore comuni, possono presentare, oltre al colore bianco, anche altri colori ben percepibili: i principali sono il verde smeraldo, il rosso, l'azzurro elettrico e l'arancione; possono presentare diametri nettamente percepibili, con nuclei oltre a 1\u00b0 di diametro.\nDurante la loro apparizione, che pu\u00f2 durare fino a oltre , con casi documentati fino a (il grande bolide diurno del 1972, apparso sopra gli Stati Uniti), possono presentare \"flare\" (esplosioni), frammentazioni e avere traiettorie non rettilinee. La variazione della luminosit\u00e0 durante l'apparizione \u00e8 legata alla composizione e struttura del corpo cosmico, chiamato meteoroide, che d\u00e0 origine al bolide.\nI bolidi possono dare origine a rumori, in genere simili a tuoni lontani, a salve d'artiglieria, a esplosioni di mine di cava. In genere, questi suoni sono percepiti da 1 a 3 minuti dopo l'apparizione del bolide visivo, in quanto, essendo dei suoni (velocit\u00e0 di circa 0,3\u00a0km/s), necessitano di un certo tempo per raggiungere i testimoni. Inoltre, i suoni sono percepibili solo quando sono generati a una altezza non superiore a , perch\u00e9 ad altezze maggiori sono riflessi verso l'alto andando a svanire nell'alta atmosfera: questi suoni sono dovuti alla disgregazione, spesso esplosiva, del meteoroide.\nIn rari casi possono generare suoni elettrofonici: questo fenomeno, probabilmente, ha un'origine similare agli analoghi suoni generati dalle aurore boreali. Si presume che siano il risultato dell'interazione di onde elettromagnetiche, generate dalle perturbazioni provocate dal bolide al campo magnetico terrestre, con oggetti metallici situati nelle immediate vicinanze degli osservatori che le percepiscono. Al contrario dei suoni provocati dal frammentarsi del meteoroide, i suoni elettrofonici sono percepibili contemporaneamente all'apparizione del bolide visivo, poich\u00e9 le onde elettromagnetiche che li generano viaggiano a velocit\u00e0 simili a quella della luce.\nUn bolide dalla luminosit\u00e0 pari a quella Luna piena ha usualmente una massa pre-atmosferica di . \nNormalmente i bolidi eclatanti che impressionano i testimoni occasionali sono di origine sporadica (non legati a sciami meteorici). \u00c8 comunque usuale che durante gli sciami meteorici siano visti bolidi, tanto pi\u00f9 numerosi quanto numerose sono le meteore dello sciame."}
{"id": "133294", "revid": "287204", "url": "https://it.wikipedia.org/wiki?curid=133294", "title": "Guardie Rosse", "text": "Pi\u00f9 volte, nella storia, si ebbero gruppi denominati Guardie Rosse, nel corso di rivoluzioni di carattere comunista e pi\u00f9 specialmente marxista-leninista.\nIl nome venne usato per la prima volta nella rivoluzione d'ottobre del 1917. A seguito di questo importante evento, le Guardie Rosse si diffusero in quasi tutti i paesi dell'Europa occidentale, dove erano delle vere e proprie milizie.\nMolto tempo dopo i moti rivoluzionari bolscevichi, nel corso della Rivoluzione culturale, in Cina nacque il movimento delle Guardie Rosse, di ispirazione maoista, che soleva tenere grandi manifestazioni di massa dove accusava di revisionismo alcuni dirigenti cinesi; esso and\u00f2 scemando dopo la morte di Mao nel 1976, anche se la loro dissoluzione definitiva avvenne con Deng Xiaoping e la sua totale critica della Rivoluzione culturale."}
{"id": "133295", "revid": "125377263", "url": "https://it.wikipedia.org/wiki?curid=133295", "title": "Armodio e Aristogitone", "text": "Sono noti come \"i tirannicidi\" per antonomasia, che assassinarono il tiranno di Atene Ipparco, ma vennero a loro volta uccisi dal fratello di costui, Ippia.\nAntefatto.\nPisistrato riusc\u00ec nel 534 a.C., dopo vari tentativi (meno riusciti) negli anni precedenti, approfittando delle tensioni che laceravano la citt\u00e0 di Atene, ad assumere su di essa un potere personale. Pisistrato fu un tiranno, prese il potere con la forza, ma, a giudizio unanime degli storici, fra i quali Erodoto, Tucidide e Aristotele, non ne abus\u00f2 per modificare le istituzioni di cui la citt\u00e0 disponeva e govern\u00f2 pi\u00f9 da cittadino che da tiranno.\nQuando mor\u00ec nel 527 a.C.-528 a.C., i suoi figli Ippia e Ipparco gli succedettero. Ippia, il figlio maggiore, tese a continuare nella politica paterna, mentre Ipparco ebbe un ruolo minore nella tirannide, ma l'atteggiamento del regime mut\u00f2 profondamente in seguito alla fallita cospirazione.\nI fatti si svolsero nel 514 a.C.-513 a.C., a quattordici anni dalla morte di Pisistrato. Tucidide racconta che a far scattare la messa in atto della congiura vi furono motivi personali di tipo sentimentale. Ipparco s'invaghisce del giovane Armodio che, secondo quanto racconta lo storico Tucidide, \"era allora nel fiore della bellezza giovanile\", dal che si deduce che doveva avere 15 anni. Armodio era l\"eromenos\" (giovane amante) di Aristogitone, descritto da Tucidide come \"un cittadino di mezza et\u00e0\" - probabilmente aveva 35 anni - e appartenente ad una delle vecchie famiglie aristocratiche.\nLe relazioni sessuali fra un uomo pi\u00f9 anziano (l\"erast\u00e8s\") e un giovane non erano di costume sanzionate ad Atene ed altre citt\u00e0 greche, sebbene tali rapporti non fossero omosessuali nel moderno senso della parola, ma pederastici. Certe relazioni erano governate da severe convenzioni, e le azioni di Ipparco per cercare di rubare l\"eromenos\" di Aristogitone erano un deciso affronto alle regole (Tucidide dice aspramente che Aristogitone \"era il suo amante e lo possedeva\").\nArmodio rifiut\u00f2 Ipparco e raccont\u00f2 ad Aristogitone cos'era successo. Ipparco, rifiutato, si vendic\u00f2 ottenendo che la giovane sorella di Armodio fosse esclusa dalla cerimonia di offerta alle feste Panatenee accusandola di non essere sufficientemente nobile. Questa offesa fu cos\u00ec grande per la famiglia di Armodio che egli decise di assassinare, con la complicit\u00e0 di Aristogitone, sia Ippia che Ipparco e rovesciare la tirannia.\nL'uccisione di Ipparco.\nIl piano - che doveva essere portato a termine con pugnali nascosti nelle corone di mirto cerimoniali - coinvolgeva anche un certo numero di cospiratori, ma vedendo uno di questi salutare amichevolmente Ippia il giorno fissato, i Tirannicidi pensarono di essere stati traditi ed entrarono subito in azione, senza rispettare l'ordine che si erano dati. Riuscirono cos\u00ec ad uccidere Ipparco, pugnalandolo a morte mentre stava organizzando le processioni delle Panatenee ai piedi dell'Acropoli, ma perirono per mano delle guardie del tiranno senza scatenare ribellioni.\nAristotele, nella \"Costituzione degli Ateniesi\", tramanda una tradizione che vede la morte di Aristogitone avere luogo solo dopo una tortura volta alla speranza che questi indicasse il nome degli altri cospiratori. Durante la sua agonia, personalmente sovrintesa da Ippia, questi finse benevolenza affinch\u00e9 egli tradisse i suoi cospiratori, sostenendo che la sola stretta di mano del tiranno sarebbe bastata per garantirgli la salvezza. Nel ricevere la mano di Ippia si dice che Aristogitone l'abbia criticato per aver stretto la mano dell'assassino di suo fratello, al che il tiranno cambi\u00f2 immediatamente idea e lo uccise sul posto.\nAllo stesso modo, una tradizione dice che Aristogitone fosse innamorato di una etera dal nome di Leaena (\"leonessa\") che era ugualmente tenuta in tortura da Ippia - in un vano tentativo di costringerla a divulgare i nomi degli altri cospiratori - finch\u00e9 questa mor\u00ec. Si diceva che era in suo onore che le statue ateniesi di Afrodite furono da allora accompagnate da leonesse [secondo Pausania].\nL'assassinio del fratello port\u00f2 Ippia a stabilire una dittatura ancora pi\u00f9 severa che fu molto impopolare e che venne rovesciata, con l'aiuto di un esercito proveniente da Sparta, nel 510 a.C. Questi eventi furono seguiti dalle riforme di Clistene, che stabil\u00ec in citt\u00e0 la democrazia.\nLa fama successiva.\nLa mitologia successiva venne cos\u00ec ad identificare le figure romantiche di Armodio e Aristogitone come martiri della causa della libert\u00e0 ateniese, e divennero noti come i Liberatori (\"eleutherioi\") e Tirannicidi (\"tyrannophonoi\"). Secondo scrittori successivi, ai discendenti di Armodio e Aristogitone furono concessi privilegi ereditari come la \"sitesis\" (il diritto di mangiare a spese pubbliche al palazzo del governo cittadino), l\"ateleia\" (esenzione da certi doveri religiosi), e la \"proedria\" (posti in prima fila a teatro). Visto che non si sa se Armodio abbia avuto discendenti (\u00e8 inverosimile che li abbia avuti anche Aristogitone), questa potrebbe essere un'invenzione seguente, ma illustra la loro fama postuma.\nLa storia di Armodio e Aristogitone, e come venne trattata dai successivi scrittori greci, \u00e8 dimostrativa dell'attitudine nei confronti dell'omosessualit\u00e0 al tempo. Sia Tucidide che Erodoto dicono che i due erano amanti senza commentare il fatto presumendo la familiarit\u00e0 dei loro lettori con tale pratica sessuale istituzionalizzata senza trovarvi stranezze.\nNel 346 a.C., per esempio, il politico Timarco fu perseguito (per ragioni politiche) per il fatto che si era prostituito. L'oratore che lo difendeva, Demostene, cit\u00f2 Armodio e Aristogitone, cos\u00ec come Achille e Patroclo, come esempi degli effetti benefici delle relazioni omosessuali."}
{"id": "133296", "revid": "599013", "url": "https://it.wikipedia.org/wiki?curid=133296", "title": "Armodio", "text": ""}
{"id": "133297", "revid": "47767", "url": "https://it.wikipedia.org/wiki?curid=133297", "title": "Aristogitone", "text": ""}
{"id": "133298", "revid": "291370", "url": "https://it.wikipedia.org/wiki?curid=133298", "title": "Ippia (tiranno)", "text": "Biografia.\nTirannide.\nSucceduto al padre Pisistrato insieme al fratello, quando egli mor\u00ec nel 528 a.C.-527 a.C., Ippia fu il vero detentore del potere. Sotto di lui continu\u00f2 quel processo di culturizzazione di Atene iniziato sotto Pisistrato. Intervenne a favore dei Tessali contro i Beoti ed ebbe simpatie per i Persiani. Dopo l'assassinio del fratello Ipparco nel 514/513 a.C. inaspr\u00ec la sua tirannide, risvegliando l'opposizione dell'aristocrazia.\nCacciata.\nQuando gli aristocratici ateniesi, capeggiati dalla famiglia degli Alcmeonidi, insieme all'esercito spartano (nonostante Sparta fosse amica della famiglia dei Pisistratidi) guidato da re Cleomene I, cacciarono via la tirannide dopo due tentativi, il primo conclusosi con la sconfitta degli Spartiati guidati da Anchimolio e il secondo con la cacciata dei tiranni (511/510 a.C.), Ippia si sistem\u00f2 nell'Ellesponto in un suo possedimento, il Sigeo, dove esercit\u00f2 il potere in condizione di vassallo del re di Persia.\nUltimi anni.\nNel 500 a.C., visto il crescente potere di Atene sotto Clistene, Cleomene chiam\u00f2 a Sparta Ippia dicendogli che lo avrebbe rimesso al potere di Atene nuovamente come suo tiranno, ma l'assemblea federale peloponnesiaca non permise di fare una nuova guerra con Atene, vista l'assoluta opposizione di Corinto. A Ippia non rimase altro da fare che tornare nel Sigeo.\nQuando nel 490 a.C. Dario ordin\u00f2 una spedizione in Grecia, Ippia vi partecip\u00f2; fu lui a condurre i Persiani a Maratona, forse memore di quando nel 546 a.C. suo padre vi era sbarcato con lui e, grazie al supporto dei locali, aveva restaurato la sua tirannide ad Atene.\nErodoto racconta che la sera prima dello sbarco Ippia ebbe un sogno nel quale gli sembrava di giacere con sua madre, sogno che inizialmente interpret\u00f2 come un presagio del fatto che sarebbe tornato in patria come tiranno e sarebbe morto di vecchiaia. Ma, quando fu sbarcato, gli capit\u00f2 di starnutire e tossire in modo pi\u00f9 violento del solito, tanto che un dente gli si stacc\u00f2 e cadde nella sabbia, risultando introvabile; allora Ippia disse ai Persiani: \"Questa terra non \u00e8 pi\u00f9 nostra e non potremo a noi sottometterla. Tutto quel poco che costituiva la mia parte, se l'occupa questo mio dente\".\nAlcuni storici hanno ipotizzato che i Persiani abbiano aspettato vari giorni prima di attaccare per dare il tempo ad Ippia di proseguire i suoi intrighi coi suoi amici all'interno di Atene, nella speranza che magari si potesse prendere la citt\u00e0 senza combattere; uno dei motivi per cui Milziade si sarebbe deciso ad attaccare potrebbe essere stato proprio il timore che, attendendo ancora, i cospiratori prendessero il potere ad Atene e potessero esserci ammutinamenti tra le sue stesse truppe. In definitiva, per\u00f2, uno dei punti deboli della strategia persiana (se non il maggiore) fu proprio il fallimento della cospirazione di Ippia coi suoi sostenitori ateniesi.\nNon si sa se Ippia abbia preso parte alla battaglia di Maratona. Secondo Giustino Ippia cadde in battaglia. Secondo la \"Suda\", invece, mor\u00ec dopo la battaglia a Lemno, dove si sarebbe ammalato, sarebbe divenuto cieco perch\u00e9 gli usciva sangue dagli occhi e sarebbe morto in modo doloroso."}
{"id": "133300", "revid": "15756", "url": "https://it.wikipedia.org/wiki?curid=133300", "title": "Decibel (gruppo musicale)", "text": "I Decibel sono un gruppo musicale italiano punk/new wave.\nBiografia.\nGli inizi.\nLa storia della band \u00e8 fortemente legata alla citt\u00e0 di Milano e in particolare al liceo classico Giovanni Berchet dove Enrico Ruggeri e Fulvio Muzio erano compagni di classe, e al limitrofo liceo scientifico \"Einstein\", dove studiava Silvio Capeccia; i tre amici, accomunati da gusti musicali poco consueti in Italia per quell\u2019epoca (glam rock e proto-punk), nei primissimi anni \u201970 si scambiano suggestioni e stimoli musicali, quindi iniziano a suonare talora insieme, talora in gruppi diversi. Attraverso vicissitudini e cambi di formazione, nel 1976 Capeccia e Ruggeri confluiscono nel gruppo heavy metal \u201cTrifoglio\u201d costituito da Pino Mancini (chitarra), Roberto Turatti (batteria) e Erri Longhin (basso), dando vita agli Champagne Molotov, mentre Muzio fonda con Mino Riboni e Marcello Catalano il gruppo progressive Il Vortice.\nIl periodo punk.\nIn coincidenza con l\u2019avvento del punk, nel 1977, gli Champagne Molotov prendono il nome di \u201cDecibel\u201d mentre Silvio Capeccia lascia temporaneamente la formazione. Sull\u2019onda del clamore suscitato dal punk e anche grazie ad alcune trovate mediatiche di Ruggeri (finto concerto alla discoteca \u201cPiccola Broadway\u201d di Milano) i Decibel ottengono un contratto con la Spaghetti Records (casa discografica di Milano che si affidava per la distribuzione alla multinazionale RCA). I Decibel realizzano il loro primo album, denominato \"Punk\" e in seguito si impegnano nella sua promozione partecipando alle classiche manifestazioni dell\u2019epoca (Cantagiro) e aprendo il concerto di star internazionali (Heartbreakers, XTC, Adam and the Ants). Nonostante \"Punk\" sia stato all\u2019epoca un insuccesso sia di critica sia di pubblico, attualmente \u00e8 stato rivalutato e costituisce in ogni caso un raro cimelio per appassionati e collezionisti.\nIl periodo New-Wave.\nAll\u2019inizio del 1979, a seguito dell\u2019insuccesso di \"Punk\" tutti e tre gli \u201cex Trifoglio\u201d lasciano il gruppo ed Enrico Ruggeri riorganizza la line up richiamando in organico Silvio Capeccia e l\u2019ex compagno di classe Fulvio Muzio; alla formazione prendono parte anche il batterista quindicenne Tommy Minazzi, e il bassista Mino Riboni, proveniente da \u201cIl Vortice\u201d. I Decibel firmano un nuovo contratto con la Spaghetti Records il 24 gennaio 1979 e successivamente entrano in sala di incisione agli Stone Castle Studios di Carimate, sotto la direzione artistica di Shel Shapiro, per realizzare il 45 giri \"Indigestione Disko\", con lato b, \"Mano Armata\", canzone in cui la connotazione punk \u00e8 ancora predominante, ma gi\u00e0 intrisa di suggestioni elettroniche tipiche della new wave.\nSanremo.\nI Decibel rientrarono in sala d\u2019incisione nel novembre del 1979 per realizzare con Shel Shapiro l\u2019album \"Vivo da re\". Nel frattempo la formazione vede la fuoriuscita del batterista Tommy Minazzi che confluir\u00e0 nei Vanadium; il suo posto viene occupato temporaneamente da Walter Calloni, il batterista della Premiata Forneria Marconi, che in precedenza aveva suonato con Lucio Battisti. I nuovi brani composti da Ruggeri, Capeccia e Muzio sono pervasi di testi ironici e suoni sintetici o musiche che rispecchiano l\u2019interesse per il cabaret tedesco degli anni venti, come in \"Contessa\" (testo di Ruggeri, musica di Muzio, da non confondersi con l'omonimo di Paolo Pietrangeli), brano che convince la Spaghetti Records a far partecipare i Decibel al Festival di Sanremo; l\u2019idea non viene inizialmente accolta con entusiasmo dal gruppo ma viene poi accettata come idea provocatoria e di sfida con il gruppo (definito rivale dalla stampa) degli Skiantos. A gennaio del 1980 i Decibel iniziano le qualificazioni per il Festival di Sanremo nella sezione giovani e superano le varie fasi fino a confluire nel gruppo dei \"big\" alla finalissima (secondo regolamento della manifestazione per quell\u2019anno).\nScissione.\nNella primavera del 1980, esaurito lo slancio del 45 giri \"Contessa\", viene pubblicato l\u2019album \"Vivo da re\", iniziato un tour promozionale nonch\u00e9 le tradizionali manifestazioni estive come il Cantagiro e Un disco per l'estate. Durante l\u2019autunno 1980 il gruppo partecipa a un tour teatrale con ampio dispiego di mezzi (attrezzature dei Rockets, tecnici dei Pooh) che riscuote un successo inferiore a quello previsto.\nA seguito di liti interne tra i tre soci della Spaghetti Records, Silvio Crippa e Shel Shapiro lasciano la casa discografica nelle mani del solo Alessandro Colombini, che dei tre soci era il meno coinvolto con i Decibel, i quali tuttavia, a eccezione di Ruggeri, non trovano in quel momento adeguate motivazioni per affrontare le vicissitudini legali di una rottura del contratto; si perviene pertanto alla scissione con Ruggeri che rompe il contratto e segue Silvio Crippa, mentre i restanti Decibel rimangono nella Spaghetti Records; la fase successiva \u00e8 caratterizzata da strascichi legali che fermano per quasi due anni l\u2019attivit\u00e0 sia di Ruggeri sia dei Decibel.\nFase elettronica.\nNella primavera del 1982, una volta risolte le vertenze legali che intrecciavano a triplo filo Ruggeri, la Spaghetti e i Decibel, Ruggeri d\u00e0 inizio alla sua carriera solista mentre i membri residui (Muzio, Capeccia, Riboni) tornano in sala di registrazione agli Stone Castle Studios di Carimate per realizzare l\u2019album \"Novecento\", con il supporto di Ellade Bandini alla batteria, mentre le parti vocali sono affidate a Silvio Capeccia , e la produzione \u00e8 di Mauro Paoluzzi e di Alessandro Colombini. Poco dopo la Spaghetti si trasforma in una societ\u00e0 di produzione multimediale e Fulvio Muzio e Silvio Capeccia, terminata la promozione del disco, concludono gli studi universitari laureandosi rispettivamente in medicina ed economia. La fase successiva \u00e8 caratterizzata dalla sperimentazione elettronica, con rare performance dal vivo e dalla fuoriuscita dal gruppo di Mino Riboni e la presenza in formazione del cantante Maurilio Menzinger e del bassista Andrea Milanesi. Questa fase termina con la scelta di Muzio di lasciare l'Italia per lavorare fino al 1991 al The University of Kansas Hospital.\nSoundtracks e Ambient Music.\nNel corso degli anni novanta i Decibel si concentrano nella produzione di musica esclusivamente strumentale, abbandonano quindi temporaneamente la classica formazione della rock band per realizzare colonne sonore di documentari geografici: il risultato di questa nuova attivit\u00e0 \u00e8 una serie di soundtracks per cinque documentari su Messico, Guatemala, Vietnam, Laos e Cambogia: le musiche sono abbinate alle immagini e pubblicate su videocassette, mentre viene mantenuta una dimensione live grazie alla proiezione di video e musica in alcune sale cinematografiche.\nDopo l'esperienza nella realizzazione di colonne sonore per documentari, Silvio Capeccia e Fulvio Muzio, nel novembre 1997 ritornano in sala di registrazione con Shel Shapiro, il produttore dei Decibel degli esordi e con l\u2019arrangiatore Marco Zanoni, per realizzare il quarto album targato \u201cDecibel\u201d, che prender\u00e0 il nome di Desaparecida, da alcuni etichettato come ambient music e che si colloca in un filone che ha attraversato il rock da Mike Oldfield a Vangelis sino a Brian Eno e si compone di nove brani strumentali, tutti composti da Silvio Capeccia e Fulvio Muzio . Seguendo il nuovo trend allora emergente viene pubblicato e commercializzato esclusivamente sul web, sulla piattaforma californiana Mp3.com, allora emergente.\nPsicoacustica.\nLe esperienze individuali di Fulvio Muzio nel campo della musicoterapia e di Silvio Capeccia in quello della musica d\u2019ambiente, confluiscono in una serie di CD dal titolo \u201cPsychoacoustic Brain Power\u201d, basati su toni binaurali inseriti all\u2019interno di brani musicali di carattere \u201cambient\u201d: l'obiettivo dichiarato \u00e8 quello di facilitare l\u2019attivazione di processi mentali positivi come l\u2019attenzione, la concentrazione, la creativit\u00e0 e il rilassamento e suscita l\u2019interesse della comunit\u00e0 scientifica con studi realizzati da centri di ricerca (Facolt\u00e0 di Psicologia dell'Universit\u00e0 Cattolica del Sacro Cuore di Milano, scuola di specializzazione in neurologia dell'Universit\u00e0 degli Studi di Milano) in svariati campi (capacit\u00e0 di rilassamento, sogno, fibromialgia, cefalea, insonnia, ecc.).\nReunion e ritorno al rock.\nIl 19 febbraio 2010, Fulvio Muzio e Silvio Capeccia sono ospiti di Enrico Ruggeri nel corso della sessantesima edizione del Festival di Sanremo, nella serata dedicata agli ospiti, accompagnandolo sul palco nell'esecuzione del brano \"La notte delle fate\".\nIl 28 settembre 2014 Ruggeri, Capeccia e Muzio ritornano a suonare insieme nel locale \u201cScighera\u201d di Milano, in occasione di una festa privata, eseguendo 6 brani fra cui due brani dell'album \"Novecento\" mai cantati prima da Ruggeri e la prima versione originale di \"Vivo da re\" con il testo in inglese.\nNel dicembre 2014 Enrico Ruggeri, Fulvio Muzio e Silvio Capeccia si incontrano a Londra in occasione del concerto celebrativo per il quarantennale dell'album degli Sparks \"Kimono My House\". In quei giorni trascorsi insieme a Londra, iniziano a delinearsi le basi di un progetto comune, da realizzare insieme in un prossimo futuro.\nIl 14 dicembre 2016, Ruggeri, Muzio e Capeccia convocano una conferenza stampa al liceo classico Giovanni Berchet di Milano per dare l\u2019annuncio della reunion dei Decibel.\nIl 10 marzo 2017 viene pubblicato il nuovo disco dei Decibel dal titolo \"Noblesse oblige\", con 12 inediti e 3 successi del passato, in quest'occasione ricantati. Nell'album anche due camei da parte di due membri storici della band: il chitarrista Pino Mancini e il bassista Mino Riboni.\nDurante la primavera e l'estate 2017 segue un tour nazionale che celebra la reunion e che supera le 40 date. L'8 novembre hanno tenuto il loro ultimo concerto del 2017 al Fabrique di Milano. Nel febbraio 2018 partecipano al Festival di Sanremo 2018 con la canzone \"Lettera dal Duca\", musica di Fulvio Muzio e Silvio Capeccia, testo di Enrico Ruggeri a cui segue un nuovo tour nazionale che culmina con un concerto al Teatro Nazionale di Milano che vede la partecipazione del leader degli Ultravox Midge Ure, gi\u00e0 presente a Sanremo in qualit\u00e0 di ospite dei Decibel .\nNel 2019 Fulvio Muzio e Silvio Capeccia contribuiscono come autori di alcuni brani alla realizzazione del nuovo progetto solista di Enrico Ruggeri intitolato Alma, contribuiscono al EP \"Una storia da cantare\" dello stesso Ruggeri con una versione rivisitata di 10 ragazze di Lucio Battisti. Esce infine il cofanetto Punksotdead che raccoglie in vinile, CD e DVD l'attivit\u00e0 concertistica \"live\" degli ultimi anni.\nFormazione.\nIl nucleo della formazione \u00e8 rappresentato da Enrico Ruggeri, Silvio Capeccia e Fulvio Muzio (che risultano essere anche gli unici tre autori di tutta la discografia originale del gruppo), con Mino Riboni che ha condiviso il periodo precedente e successivo alla partecipazione al Festival di Sanremo 1980 .\nDurante la registrazione del primo album hanno fatto parte del gruppo oltre a Enrico Ruggeri, anche Erri Longhin (al basso), Roberto Turatti (alla batteria) e Pino Mancini (alla chitarra).\nAll'incisione del singolo Indigestione Disko/Mano armata prese parte come batterista Tommy Minazzi, al tempo quindicenne.\nSergio Nicosia e Paolo Chieselli si sono alternati alla batteria nel tour del 1980, mentre Maurilio Menzinger e Andrea Milanesi hanno suonato nei rari concerti del periodo 1986-1989.\nFormazione\nEx componenti"}
{"id": "133301", "revid": "599013", "url": "https://it.wikipedia.org/wiki?curid=133301", "title": "Psx", "text": ""}
{"id": "133302", "revid": "106731340", "url": "https://it.wikipedia.org/wiki?curid=133302", "title": "Linfodrenaggio", "text": "Il linfodrenaggio, o \"drenaggio linfatico manuale\" (DLM) \u00e8 un particolare tipo di massaggio praticato nelle zone del corpo con un'eccessiva riduzione della circolazione linfatica e una stagnazione di liquido. La prima formalizzazione della tecnica, che sopravvive ancora oggi con questo nome, fu introdotta nel 1936 dal dottor Emil Vodder insieme alla moglie, la dottoressa Estrid Vodder, su alcune prime intuizioni di Alexander von Winiwarter.\nMetodi ed effetti.\nDurante la maggior parte di una seduta di DLM il massaggio si esegue dalla periferia verso gli organi interni (in senso centripeto), per aiutare l'effetto drenante delle valvole a nido di rondine nei vasi linfatici.\nSono due le metodologie classiche del massaggio linfodrenante, la prima formalizzata da Emil Vodder, la seconda da Albert Leduc. I due metodi concordano sui punti pi\u00f9 importanti, ossia:\nLe differenze si riscontrano nel tipo di movimenti che il terapeuta deve eseguire. \nIl metodo Vodder si basa su quattro movimenti: \nSecondo Leduc invece il trattamento deve essere svolto solo attraverso due manipolazioni, a seconda dell'affezione da trattare: \"la manovra di richiamo e la manovra di riassorbimento\". La prima consiste in manipolazioni da effettuare a valle della zona di interesse per aiutare il drenaggio fisiologico dei liquidi stagnanti nei vasi, mentre la seconda agisce sulle zone di ritenzione, manipolando il tessuto per favorire il riassorbimento dei fluidi a livello dei vasi linfatici superficiali.\nSolitamente il trattamento pu\u00f2 continuare anche dopo la seduta, comprendendo l'utilizzo di fasce elastiche che impediscano la stagnazione, soprattutto negli arti inferiori.\nTra benefici del trattamento, oltre la sensazione di calore muscolare, utile a rilasciare tensioni accumulate, vi \u00e8 la sensazione di leggerezza, poich\u00e9 i muscoli lavorano con meno carico di liquido.\nZone di interesse.\nDagli arti inferiori il centro di raccolta principale \u00e8 la cisterna di Pecquet, a livello delle prime due vertebre lombari, per poi passare al terminus tramite i tronchi linfatici principali. Dagli arti superiori la linfa si raccoglie nel terminus pi\u00f9 o meno direttamente, passando per varie stazioni linfonodali disseminate lungo il percorso, di cui le pi\u00f9 importanti sono quelle ascellari."}
{"id": "133306", "revid": "1543377", "url": "https://it.wikipedia.org/wiki?curid=133306", "title": "Apple Lossless Encoding", "text": "Apple Lossless Encoder (conosciuto anche come Apple Lossless, ALE, o Apple Lossless Audio Codec, ALAC) \u00e8 un codec audio sviluppato da Apple Inc. allo scopo di ottenere una compressione lossless (cio\u00e8 senza perdita di informazioni).\nStoria.\nIl codec \u00e8 stato introdotto dalla versione 6.5.1 di QuickTime presentata il 28 aprile 2004 e viene utilizzato da iTunes dalla versione 4.5. Il codec \u00e8 utilizzato per trasmettere la musica all'AirPort Express utilizzando AirTunes.\nDavid Hammerton e Cody Brocious hanno analizzato il codice del codec e hanno realizzato della documentazione. Il 5 marzo 2005 Hammerton ha pubblicato un decoder open source programmato in C basato sul reverse engineering del codec.\nNell'ottobre del 2011 Apple ha deciso di rendere disponibile il codice del codec con licenza open source.\nCaratteristiche.\nApple Lossless Encoder memorizza i dati in un contenitore MPEG-4 con estensione \".m4a\". Non \u00e8 una variante del AAC, dato che utilizza un metodo di compressione basato sulla predizione lineare simile a quello utilizzato da altri codec lossless come il FLAC o lo Shorten. iPod dotati di un firmware recente sono in grado di riprodurre la musica memorizzata con questo codec. Il codec non prevede una gestione dei diritti digitali (DRM) dato che questi vengono normalmente applicati al contenitore MPEG-4 o al file QuickTime che contiene la musica.\nApple dichiara che l'utilizzo di questo codec dimezza lo spazio occupato rispetto a un codec non compresso."}
{"id": "133307", "revid": "590", "url": "https://it.wikipedia.org/wiki?curid=133307", "title": "Kramer Gorni", "text": ""}
{"id": "133310", "revid": "2149966", "url": "https://it.wikipedia.org/wiki?curid=133310", "title": "Zona negativa", "text": "La Zona negativa \u00e8 una dimensione parallela nata dalla fantasia di Stan Lee e Jack Kirby. Comparsa per la prima volta nel numero 51 di \"Fantastic Four\" (prima serie, giugno 1966) pubblicato dalla Marvel Comics, la Zona negativa nella finzione narrativa consiste di antimateria, cio\u00e8 di elementi di carica elettrica opposta al nostro universo (nella Zona negativa gli elettroni possederebbero carica positiva e i protoni possederebbero carica negativa).\nAl suo centro sarebbe presente un vortice di potenza inaudita, formato di materia (non di antimateria), detto \"zona dei detriti\", che attrarrebbe tutto a s\u00e9. Al contatto della materia con l'antimateria si verificherebbero esplosioni (la materia si annichilerebbe con l'antimateria liberando energia).\nStoria.\nL'attrazione verso la \"zona dei detriti\" equivale ad un \"big crunch\" (in opposizione al senso di espansione del nostro universo, avvenuto a seguito del \"big bang\").\nL'accesso alla Zona negativa \u00e8 stato scoperto da Mister Fantastic (scienziato e leader dei Fantastici Quattro), nel tentativo di fornire un'alternativa di conquista a Galactus il divoratore di mondi dopo la sua prima minaccia alla Terra.\nTale accesso avviene per mezzo di un portale, che si trova nel Baxter Building, che permette di attraversare una \"zona di distorsione\" in cui i corpi di materia 'positiva' invertono la loro polarit\u00e0 e accedono definitivamente nella Zona negativa.\nCivil War.\nDurante la guerra civile tra supereroi Reed Richards, Tony Stark e Henry Pym allestiscono nella zona negativa un carcere di massima sicurezza, che Stark chiama \"Progetto 42\", creato appositamente per custodire coloro che rifiutano di adeguarsi all'Atto di registrazione dei superumani.\nAbitanti.\nAbitanti della Zona negativa sono numerose forme di vita, tra le quali Blastaar e Annihilus, due acerrimi nemici dei Fantastici Quattro.\nVersione Ultimate.\nNell'universo Ultimate Marvel, la Zona negativa \u00e8 chiamata Zona-N, ma la sua natura non \u00e8 ancora stata approfondita. Un errore nel primo tentativo di contatto con questa zona ha trasformato quattro giovani amici nei Fantastici Quattro Ultimate."}
{"id": "133312", "revid": "2006324", "url": "https://it.wikipedia.org/wiki?curid=133312", "title": "Ingegneria naturalistica", "text": "L'ingegneria naturalistica \u00e8 una disciplina tecnico-scientifica che studia le modalit\u00e0 di utilizzo, come materiale da costruzione, della componente vegetale viva (piante o parti di esse) in abbinamento con inerti non cementizi quali il pietrame, la terra, il legname, l'acciaio, nonch\u00e9 in unione con stuoie in fibre vegetali o sintetiche, principalmente per interventi di sistemazione idrogeologica legati alla consolidazione del terreno nelle zone soggette ad erosione. L\u2019utilizzo di materiali vivi con svariate funzioni \u00e8 una usanza abbastanza antica, ma un forte impulso allo sviluppo dell\u2019ingegneria naturalistica si \u00e8 avuto a partire dagli anni novanta circa nel tentativo di rispondere alla necessit\u00e0 di coniugare contemporaneamente la messa in di sicurezza delle zone a rischio idrogeologico con la salvaguardia dell\u2019ambiente minimizzando gli impatti ambientali delle opere di difesa del suolo. Si tratta di una scienza trasversale che, per le molteplici possibilit\u00e0 applicative, richiede da parte del tecnico operante una preparazione di base afferente a pi\u00f9 discipline scientifiche, che si integrano a seconda della complessit\u00e0 del contesto di intervento (topografia, geologia, pedologia, litologia, idrologia, ecologia, botanica, biologia, etologia, ingegneria idraulica, geotecnica e civile, selvicoltura e climatologia).\nMateriali.\nPeculiarit\u00e0 dell\u2019ingegneria naturalistica \u00e8 la possibilit\u00e0 di reperire in loco la maggior parte dei materiali utilizzati per gli interventi con minori impatti ambientali in fase di realizzazione e riduzione dei costi.\nSono impiegati principalmente materiali naturali vivi (vegetali) uniti a materiali inerti naturali (legname, pietrame, fibre vegetali) e industriali (ferro, fibre sintetiche).\nVegetali.\nLe piante svolgono un ruolo fondamentale nella prevenzione del dissesto idrogeologico con la stabilizzazione di scarpate e sponde sia da un punto di vista idrologico che meccanico. Nel primo caso, intercettando la pioggia proteggono il suolo dal fenomeno dello splash detachment ed incrementando l\u2019evapotraspirazione; nel secondo caso, tramite l\u2019apparato radicale, svolgono un\u2019azione coesiva nei confronti del terreno proteggendolo dall\u2019erosione legata allo scorrimento superficiale delle acque di runoff. Nei casi in cui le tecniche di ingegneria naturalistica siano applicate alla difesa spondale in ambiti fluviali, esse permettono di ottenere ulteriori benefici riducendo l\u2019espansione laterale dei corsi d\u2019acqua, e favorendo la rinaturalizzazione e il rafforzamento del ruolo ecologico del corridoio fluviale con lo sviluppo di condizioni favorevoli (ombreggiatura, diminuzione apporto sedimenti, rimozione inquinanti...) allo sviluppo di microhabitat. Infine, la componente vegetale ricopre un ruolo di mitigazione dell'impatto ambientale e ha forte valenza estetico-paesaggistica. Per questo motivo spesso le opere di ingegneria naturalistica ricadono nella categoria pi\u00f9 ampia di Nature-based solutions. Il materiale vegetale include sementi, talee, astoni, ramaglie e zolle erbose, il cui impiego \u00e8 differente ed \u00e8 legato alle caratteristiche del luogo e alle finalit\u00e0 dell\u2019intervento (riduzione dell\u2019erosione, stabilizzazione superficiale\u2026). Esistono regole ben precise al loro utilizzo e requisiti necessari alla buona riuscita degli interventi tra cui l\u2019essere specie autoctone e avere una veloce capacit\u00e0 rigenerativa, buone caratteristiche tecniche e un apparato radicale profondo. Tra le specie pi\u00f9 idonee figurano: salici, pioppi, ontani e tamerici.\nLegname.\nIl materiale ligneo svolge essenzialmente una funzione di sostegno, soprattutto nella fase appena successiva alla realizzazione dell\u2019intervento quando la componente vegetale non \u00e8 ancora sufficientemente sviluppata e in grado di assolvere a tutte le funzioni. Vengono utilizzati principalmente tronchi di varie dimensioni appartenenti a specie arboree con buone caratteristiche in termini di densit\u00e0, durabilit\u00e0 e resistenza (ad esempio: castagno, abete, larice).\nPietrame.\nSe di grandi dimensioni, viene impiegato con scopi di sostegno e consolidamento, altrimenti come materiale di riempimento ad esempio nelle gabbionate e nelle palificate. In ambito fluviale, in particolare, costituisce soluzioni idonee a proteggere il piede delle sponde dal fenomeno dello scalzamento, grazie alla elevata capacit\u00e0 di resistenza agli sforzi messi in campo dalle correnti, oltre che per la realizzazione di opere direttamente in alveo con funzioni ecologiche come nel caso delle scale di risalita per l\u2019ittiofauna.\nAcciaio.\nLe funzioni principali riguardano la giunzione degli elementi costruttivi tra loro e l\u2019ancoraggio degli stessi al terreno (tramite chiodi, graffe e funi) e il rivestimento di scarpate soggette a caduta massi qualora altri interventi non risultino praticabili.\nFibre.\nSi differenziano a seconda che siano di origine naturale e costituiti da fibre vegetali quali legno, cocco e paglia (ad esempio biostuoie) oppure di origine industriale e composti da materiali sintetici (ad esempio geostuoie). Svolgono svariati compiti tra cui prevenzione dell\u2019erosione, supporto allo sviluppo della vegetazione, drenaggio o impermeabilizzazione del terreno.\nFunzionalit\u00e0 e campi di applicazione.\nLe tecniche di ingegneria naturalistica assolvono molteplici funzioni tra cui le principali sono:\nA queste si aggiungono parallelamente le funzioni:\nIn virt\u00f9 della loro versatilit\u00e0 si prestano quindi per essere applicate in vari ambiti: sulle sponde di fiumi, torrenti e canali o direttamente nell\u2019alveo degli stessi, sui versanti instabili, nelle massicciate ferroviarie o nei rilevati stradali, in aree dismesse e cave e nelle zone costiere e lagunari.\nTecniche.\nAlcune tra le principali tecniche di ingegneria naturalistica sono:\nPalificata viva.\nConsiste nella realizzazione di un ampio scavo con fondo in leggera contropendenza. Sul piano d\u2019appoggio sono posizionati tronchi in legno in senso orizzontale (correnti), sia contro la parete che al margine dello scavo, legati tra loro con chiodature. Al di sopra si posizionano tronchi in senso perpendicolare (traversi) fissati a quelli sottostanti sempre tramite chiodature. Si prosegue in modo alternato per uno sviluppo verticale non superiore a 2-3 m. A seconda che le file di tronchi correnti siano due oppure una sola si parla rispettivamente di palificata doppia o semplice. In quest\u2019ultimo caso, essendo i tronchi traversi non pi\u00f9 fissati a quelli correnti nel lato di monte, hanno una forma appuntita per essere conficcati nel terreno. Le parti vuote vengono riempite con terra o anche con pietre mentre le talee sono messe a dimora esternamente.\nViminata viva.\nConsiste nella posa di picchetti di legno infissi in profondit\u00e0 nel terreno a distanza ravvicinata lungo la scarpata su cui vengono intrecciate nella parte affiorante ramaglie con buona elasticit\u00e0 poi ricoperte con terreno nella parte inferiore per facilitare l\u2019attecchimento. Nel caso in cui al posto delle ramaglie intrecciate si usino 2-3 file sovrapposte di tronchi tagliati a met\u00e0 si parla di palizzate, a monte delle quali si mettono a dimora le talee.\nFascinata viva.\nConsiste nella formazione di fascine di ramaglie con buone capacit\u00e0 vegetative posizionate poi all\u2019interno di un solco scavato lungo e largo non pi\u00f9 di mezzo metro e poi parzialmente ricoperte. Vengono fissate al terreno con picchetti di legno o materiale ferroso. \u00c8 possibile la posa di pi\u00f9 file di fascinate in genere seguendo l\u2019andamento delle curve di livello.\nScogliera in massi ciclopici.\nSi tratta di massi squadrati di grandi dimensioni (circa un metro di diametro) sovrapposti tra loro. Presentano un'elevata resistenza per cui vengono utilizzati con funzione di sostegno e, soprattutto negli ambienti fluviali, di protezione del piede di sponde e di altre opere di ingegneria naturalistica quali palificate e fascinate, soprattutto nella parte esterna delle anse fluviali dove la velocit\u00e0 della corrente e di conseguenza gli sforzi che questa esercita sono maggiori. Le fughe interstiziali possono essere riempite con terreno e adornate con piantine o talee, in questo caso si parla di scogliere rinverdite. I massi posti pi\u00f9 in basso devono essere posizionati in parte al di sotto della quota di fondo per evitare lo scalzamento.\nGabbionata.\n\u00c8 composta da una serie di gabbie prefabbricate di rete metallica, solitamente a maglia esagonale, affiancate e sovrapposte e riempite con ciottoli e pietre di almeno 15 cm di diametro o, in ogni caso, maggiori delle dimensioni delle maglie. Le fughe interstiziali possono essere riempite con terreno e vi si possono inserire piantine o talee, in questo caso si parla di gabbionate rinverdite. Come le scogliere, sono adatte alla protezione del piede di sponda in ambienti fluviali e dei versanti. La prima fila delle gabbionate deve essere posta in parte sotto la quota di fondo per evitare lo scalzamento.\nInerbimenti.\nSi tratta di tecniche di vario tipo che hanno come scopo la protezione dello strato superficiale del terreno da fenomeni erosivi dovuti al vento, alle precipitazioni e allo scorrimento delle acque. Comprende la semina semplice, la semina potenziata mediante l\u2019uso di un film con concime, la posa di zolle erbose e l\u2019idrosemina, che consiste nello spargere sul pendio una miscela di semi di varie specie erbacee e arbustive, fertilizzanti, collanti e sostanze ammendanti e fitoregolatrici.\nRivestimenti.\nCostituiscono un\u2019ampia famiglia di tecniche che utilizzano principalmente materiali fibrosi di origine naturale (ad esempio le biostuoie) o industriale (ad esempio le geostuoie), anche in combinazione tra loro, unitamente alle tecniche di inerbimento a scopi antierosivi. Le stuoie vengono stese sul pendio e fissate con picchetti. Nel caso di quelle in materiale naturale (cocco, paglia, legno..) la loro degradazione fornisce sostanza organica al terreno utile a far crescere la vegetazione.\nNon tutte le tecniche sono adatte a qualunque tipologia di intervento, per la cui progettazione \u00e8 necessaria un\u2019approfondita analisi multidisciplinare delle caratteristiche del luogo. Molto spesso, inoltre, queste tecniche non vengono utilizzate singolarmente ma in modo combinato per assolvere a pi\u00f9 funzioni contemporaneamente e migliorare l\u2019efficacia degli interventi."}
{"id": "133317", "revid": "392357", "url": "https://it.wikipedia.org/wiki?curid=133317", "title": "Gli antenati", "text": "Gli antenati (\"The Flintstones\", nota in Italia anche come \"I Flintstones\"), \u00e8 una serie televisiva animata statunitense del 1960, prodotta dalla Hanna-Barbera Productions.\nAmbientata nella fittizia cittadina di Bedrock nell'et\u00e0 della pietra, la serie segue le vicende della famiglia Flintstone e i loro vicini, nonch\u00e9 migliori amici, i Rubble.\nLa serie \u00e8 stata trasmessa negli Stati Uniti su ABC dal 30 settembre 1960 al 1\u00ba aprile 1966, per un totale di 166 episodi ripartiti su sei stagioni. In Italia la serie \u00e8 stata trasmessa su Rai 2 dal 30 agosto 1963.\nIl successo della serie televisiva ha portato a produrre riduzioni a fumetti, tre lungometraggi cinematografici nonch\u00e9 a un vasto merchandising.\nPer antonomasia, \"Flintstones\" risulta essere l'unione di due sostantivi in lingua inglese, i quali rimanendo separati la loro traduzione in italiano risulta essere \"Pietre focaie\".\nI Flintstones furono ispirati da \"The Honeymooners\", una serie televisiva andata in onda nel 1955-1956.\nTrama e caratterizzazione.\nI protagonisti sono Fred Flintstone, la moglie Wilma e gli amici Barney Rubble e sua moglie Betty che vengono puntualmente coinvolti in vicende nelle quali gli elementi del mondo moderno sono gi\u00e0 presenti ma contestualizzati nella preistoria. Vivono nella immaginaria citt\u00e0 di Bedrock, dell'et\u00e0 della pietra ma, come una metropoli moderna, dotata di aeroporto, centri commerciali, banche, alberghi, bowling e drive-in. Le loro vicende sono quelle vissute quotidianamente dalle famiglie statunitensi alle prese con i classici problemi del lavoro, della famiglia e dei rapporti di buon vicinato. I protagonisti guidano poi automobili fatte di pietra e legno che si muovono grazie ai piedi dei conducenti. Anche se ambientata durante l'et\u00e0 della pietra, i personaggi convivono con dinosauri, tigri dai denti a sciabola, e mammut impiegati come animali domestici o addirittura come elettrodomestici molto simili a quelli moderni ma basati sull'utilizzo di vari animali al posto dei dispositivi meccanici. All'interno delle macchine fotografiche vi sono uccelli che fanno un disegno dei soggetti fotografati con pietra e scalpello; piccoli mammut sono nascosti sotto i lavelli e usati come tritarifiuti; gli aeroplani consistono in giganteschi pterodattili sul cui dorso sono sistemati i sedili per i passeggeri; gli ascensori sono mossi dai brontosauri; piccoli volatili sulle automobili fungono da clacson, e spesso questi animali sfruttati e stanchi si rivolgono direttamente allo spettatore lamentandosi di cosa gli tocca fare per vivere.\nL'ambientazione nell'et\u00e0 della pietra port\u00f2 a gag basate sull'uso frequente del termine \"rock\" e altri simili come \"stone\" per parodiare nomi di celebrit\u00e0 per contestualizzarli all'epoca come \"Stony Curtis\" (Tony Curtis), \"Rock Hudstone\" (Rock Hudson), \"Ann-Margrock\" (Ann-Margret), \"Alvin Brickrock\" (Alfred Hitchcock) o \"Perry Masonary\" (Perry Mason) o \"Gary Granite\" (Cary Grant). Vi sono riferimenti ad altre serie televisive come \"Vita da strega\", parodiata in una coppia di loro vicini, e \"La famiglia Addams\".\nOgni episodio si apre con una breve sequenza trasmessa prima dei titoli di testa. Per le prime tre stagioni della serie questa sequenza prendeva alcune scene dell'episodio, utilizzandole come anteprima della storia. Dalla quarta stagione in poi, la maggior parte di queste sequenze vennero realizzate con materiale creato appositamente. La sigla \"Meet the Flintstones\" non fu introdotta nella serie prima della terza stagione, anche se diverse versioni della melodia portante erano state usate come musica di sottofondo in diversi episodi. La sua prima comparsa come canzone fu nei primi anni '60 in un disco de \"Gli antenati\". Il tema d'apertura delle prime due stagioni si chiama \"Rise and Shine\", ed era priva di una parte cantata. Nella prima stagione la sigla di apertura vedeva Fred girare per la citt\u00e0 a bordo della sua auto, passare da un sarto dove ritirava un vestito e arrivare a casa dove sedutosi sulla poltrona accendeva la televisione.\nPersonaggi e doppiatori.\nPersonaggi principali.\nIrritabile, poco sveglio ma spesso dotato d'intuizioni brillanti, innamoratissimo di Wilma e della loro piccola figlia Ciottolina (\"Pebbles\"), accanito giocatore di bowling. Celeberrimo il suo grido di battaglia: \"\"YABBA-DABBA-DOO\". \n\u00c8 invece solo italiana la celebrit\u00e0 della frase \"Wilma, dammi la clava!\"\", con cui il cavernicolo intenderebbe fare giustizia sommaria quando \u00e8 arrabbiato o spazientito (soprattutto dall'intransigente suocera): Fred infatti non pronuncia mai questa frase in nessuno dei 166 episodi della serie classica (1960-1966), divenuta celebre in Italia invece grazie al Carosello degli anni '60 dell'insetticida Neocid e ripresa poi nella versione italiana del primo lungometraggio e in alcuni fumetti.\nAdorabile e determinata moglie di Fred, ottima cuoca, abilissima nel cucinare o bruciare bistecche di brontosauro.\nIl grande e fedele amico di Fred, simile nei tratti (sembrerebbe quasi un Fred piccolo, salvo il biondo dei capelli che si contrappone al nero della capigliatura di Fred) e, a volte, nei ruoli a Stan Laurel: sempre un po' stranito, \u00e8 un buontempone amante delle macchine sportive, a volte per\u00f2 le sue intuizioni, senza che lui se ne renda perfettamente conto, salvano l'amico Fred dai guai in cui si era cacciato. \u00c8 marito di Betty e padre di Bam Bam. A differenza di Fred, \u00e8 pi\u00f9 fine, educato e dotato di autocontrollo.\nMoglie di Barney, amica intima di Wilma con la quale condivide pettegolezzi e shopping, nonch\u00e9 le avventure nelle quali finiscono i consorti.\nFiglia di Fred e Wilma. Si mostra come interesse amoroso di Bam Bam.\nFiglio adottivo di Barney e Betty, dalla forza enorme.\nIl cucciolo di compagnia (pi\u00f9 precisamente uno \"Snorkasauro\") di Fred, implacabile rullo compressore quando si tratta di fare le feste al padrone, avido divoratore di bistecche altrui.\nLa tigre dai denti a sciabola di Fred e Wilma, molto simpatica e comica.\nPersonaggi ricorrenti.\nIl capo della cava in cui Fred lavora.\nUn piccolo alieni verde.\nSequel e spin-off.\nLa serie televisiva ebbe nuova vita negli anni '70 in alcuni film animati destinati direttamente alla televisione. In questi e nelle altre serie animate (\"The Pebbles and Bamm-Bamm Show\", in italiano \"I figli degli antenati\"), Ciottolina e Bam Bam sono adolescenti; vengono apportati vari cambiamenti rispetto alla serie originale. In altri film invece vengono dipinte realt\u00e0 alternative rispetto a quelle della serie: per esempio in un film o nuove serie in cui Fred e Barney sono due agenti di polizia (\"The Flintstones: Little Big League\") oppure in un altro in cui tutti i personaggi sono dei bambini (\"The Flintstone Kids\"), o in un altro ancora in cui gli antenati incontravano gli eroi Marvel (\"La Cosa\" e \"Fred e Barney incontrano Shmoo\") oppure nel 1987 viene prodotto il lungometraggio animato \"I pronipoti incontrano gli antenati\" (\"The Jetsons Meet The Flintstones\"), in cui compaiono anche i personaggi della serie televisiva animata \"I Pronipoti\", sempre di Hanna &amp; Barbera. Altre serie animate sugli antenati sono \"Il nuovo Fred e Barney Show\", \"Risate con i Flintstones\", \"I figli dei Flintstones\", \"Cave Kids\" e \"Fred Flintstone and Friends\"\nControversie.\nNegli anni sessanta le serie televisive statunitensi erano fortemente dipendenti dai loro sponsor: nel caso de \"Gli antenati\" lo sponsor era la marca di sigarette Winston. In una pubblicit\u00e0 dell'epoca si vedevano Fred e Barney rilassarsi, mentre le rispettive mogli facevano le faccende di casa, fumando le Winston e recitando il jingle (\"Le Winston hanno il buon sapore che le sigarette dovrebbero avere!\"). Non essendoci all'epoca molta informazione relativamente ai danni dovuti al tabagismo non era inusuale assistere a pubblicit\u00e0 del genere, e la serie all'epoca della loro trasmissione era indirizzata a un target composto anche da adulti. Nel 1963 arriv\u00f2 nella serie Ciottolina, e fu decisa la sostituzione degli spot con altri in cui \"Gli antenati\" bevevano dei succhi di frutta. In un episodio de \"I Simpson\" viene trasmesso un episodio \"d'epoca\" di \"Grattachecca e Fichetto\" che \u00e8 una parodia della pubblicit\u00e0 de \"Gli antenati\" intenti a fumare.\nOpere derivate.\nCinema.\nLungometraggi d'animazione\nLungometraggi\nFumetti.\nNel 2016 la DC Comics ha iniziato la pubblicazione della serie a fumetti \"The Flintstones\", scritta da Mark Russell e disegnata da Steve Pugh, come parte dell'iniziativa editoriale Hanna-Barbera Beyond.\ntra il 1968 e il 1972 la Mondadori pubblic\u00f2 il mensile \"Braccobaldo presenta gli Antenati\", che conteneva le avventure dei Flintstones e di altri personaggi di Hanna e Barbera.\nIn altre serie.\nFred Flintstone compare nell'episodio \"Un cavernicolo in citt\u00e0\" (\"Modern Primitives\") della serie \"Le tenebrose avventure di Billy e Mandy\": la serie si svolge ai giorni nostri e Fred viene trovato ibernato e scongelato facendolo ritornare alla vita. Barney e Betty Rubble compaiono nell'episodio \"Pap\u00e0 \u00e8 disturbato\" de \"Il laboratorio di Dexter\", in cui i due sono amici dei genitori di Dexter. I personaggi appaiono anche in diversi episodi di \"Drawn Together\", come \"Persi nel parcheggio (Parte seconda)\", de \"I Griffin\", e de \"I Simpson\".\nImpatto culturale.\nCome altre serie animate, ad esempio \"Gatto Silvestro\" o \"I pronipoti\", anche \"Gli antenati\" sono stati utilizzati nella pubblicit\u00e0 televisiva italiana durante gli anni sessanta e settanta. La serie, intitolata \"O Neocid o mosche\" pubblicizzava l'insetticida \"Neocid Floreale\" e and\u00f2 in onda su Carosello dal 1965 al 1971. Il cartone animato fu realizzato prima da Toni e Nino Pagot, e, in seguito, dai fratelli Gavioli. La serie ha reso celebre la frase \"\"Wilma, dammi la clava!\" che concludeva regolarmente ogni episodio, insieme con lo slogan \"Wilma, dammi il Neocid!\"\". Una pubblicazione periodica, intitolata Gli Antenati pubblic\u00f2 fumetti con i personaggi della serie. Usc\u00ec a partire dal 1971, rivolgendosi per lo pi\u00f9 ad un pubblico giovanile di lettori in formazione."}
{"id": "133318", "revid": "260676", "url": "https://it.wikipedia.org/wiki?curid=133318", "title": "Fondazione Beyeler", "text": "La Fondation Beyeler \u00e8 un'istituzione creata per valorizzare una raccolta di opere d'arte moderna e contemporanea attraverso la gestione di un museo situato in Baselstrasse 101 nel comune di Riehen, nel Canton Basilea Citt\u00e0 in Svizzera. La sede \u00e8 in un edificio progettato da Renzo Piano.\nLa figura di Ernst Beyeler.\nFiglio di un impiegato delle Ferrovie, Ernst Beyeler nasce a Basilea nel 1921 e comincia a lavorare in giovane et\u00e0 presso una libreria antiquaria gestita da Oskar Schloss, un tedesco rifugiatosi in Svizzera per sfuggire alla persecuzione messo in atto dal nazismo contro ogni forma di autonomia culturale. Come si legge in numerose interviste nelle quali Beyeler parla volentieri della sua giovinezza, questo periodo \u00e8 importante per lui, poich\u00e9 il suo datore di lavoro, un intellettuale dotato di ampia e raffinata cultura, gli trasmette la propria passione per la letteratura, la filosofia e l'arte. Nel 1945 Schloss muore e Beyeler, che nel frattempo ha studiato storia dell'arte presso l'Universit\u00e0 di Basilea, gli succede nella gestione del negozio. I primi momenti sono difficili ma Beyeler viene aiutato, anche dal punto di vista finanziario dalla sua futura moglie, Hildy Kunz. Gradualmente, Beyeler affianca alla vendita di libri quella di stampe. Gradualmente la libreria diventa, a partire dal 1952, una galleria d'arte. Presso di essa si possono acquistare quadri di espressionisti tedeschi o di maestri francesi dell'incisione cos\u00ec come di artisti locali, magari poco conosciuti ma sempre in grado di distinguersi per originalit\u00e0 e doti espressive. Fin dalle origini, all'attivit\u00e0 di gallerista Beyeler affianca quella di collezionista. Il suo gusto \u00e8 sicuro, e il criterio in base al quale egli compie le sue scelte \u00e8 sempre quello dell'assoluta qualit\u00e0 artistica. La passione di Beyeler \u00e8 condivisa dalla moglie e la coppia, nel corso degli anni '50, riesce a dare alla galleria un respiro europeo. Un ulteriore salto di qualit\u00e0 avviene quando Beyeler stabilisce contatti con i grandi collezionisti d'oltre oceano. La sua galleria diviene una delle pi\u00f9 prestigiose del mondo e stabilisce rapporti con i maggiori musei, verso i quali Beyeler diventa un interlocutore di leggendaria affidabilit\u00e0. Con il passare degli anni la sua collezione personale si estende e giunge il momento di deciderne il futuro.\nLa sede della fondazione.\nDopo un infruttuoso contatto con il Kunstmuseum di Basilea, che offre una sistemazione ritenuta da Beyeler non soddisfacente, si giunge alla decisione di creare una sede specificamente concepita allo scopo di ospitare pi\u00f9 di 250 opere dipinte e scolpite i cui autori, per fare alcuni esempi, rispondono ai nomi di Van Gogh, Lichtenstein, Bacon, Monet, Braque, Picasso, Mondrian, Giacometti, Seurat, Klee, Rodin, Matisse, Calder, Degas, Chagall\u2026 La progettazione \u00e8 affidata a uno dei massimi architetti viventi: il genovese Renzo Piano. Fra Beyeler e Piano - come racconta l'architetto italiano - si stabilisce una profonda intesa. Gli incontri sono numerosi e a poco a poco si genera fra i due personaggi una sorta di simbiosi. Beyeler \u00e8 pignolo fino all'ossessione e vuole essere informato sui minimi particolari del progetto che l'architetto va elaborando nel suo studio parigino, mentre Piano \u00e8 affascinato dal rapporto diretto con le opere d'arte che saranno ospitate nel costruendo edificio. Il risultato \u00e8 un continuo scambio di esperienze e un integrarsi di sensibilit\u00e0: alla fine del lavoro - secondo quanto dichiara lo stesso Piano - l'architetto si sentir\u00e0 collezionista e il collezionista si sentir\u00e0 architetto. L'edificio (inaugurato nel 1997), non \u00e8 appariscente ma \u00e8 pensato nei minimi particolari per accogliere nel modo pi\u00f9 adeguato la collezione permanente e le mostre temporanee cui Beyeler attribuisce grandissima importanza. Ernst Beyeler muore nel mese di febbraio 2010.\nLe caratteristiche architettoniche dell'edificio.\nLa progettazione dell'edificio destinato ad accogliere una collezione d'arte fra le pi\u00f9 invidiabili al mondo \u00e8 laboriosa. Il primo problema \u00e8 il reperimento di un terreno adatto ad accogliere la costruzione. Si individua dopo lunghe ricerche un'ampia area verdeggiante situata nel comune di Riehen, non lontano dal nucleo urbano di Basilea, raggiungibile facilmente con i mezzi pubblici. Ottenuta, con qualche difficolt\u00e0, la cessione del terreno e superate le perplessit\u00e0 avanzate da alcuni abitanti del comune, si inizia la costruzione. La parte dell'edificio destinata al pubblico si estende su un solo livello, in modo da ottenere la massima accessibilit\u00e0. Ampie vetrate fanno s\u00ec che fra l'interno e l'esterno si produca una continuit\u00e0 tale da inserire le opere esposte nell'ambiente naturale circostante. Una cura particolare \u00e8 stata dedicata da Renzo Piano alla realizzazione del tetto che, attraverso un complesso sistema di alette mobili, analogo a quello installato dallo stesso Piano sulla Pinacoteca Agnelli di Torino, consente di diffondere all'interno dell'edificio la luce naturale nel modo pi\u00f9 efficace. Una veranda, nella quale i visitatori trovano poltrone e possono consultare testi di storia dell'arte, apre la visione su un paesaggio digradante fino ad una zona boschiva. I muri esterni della costruzione sono rivestiti con lastre di una particolare pietra reperita in Patagonia, scelta personalmente da Beyeler dopo lunghissime esitazioni - descritte da Piano in modo affettuosamente ironico - per generare una sensazione di solidit\u00e0 e continuit\u00e0 nel tempo.\nCollegamenti esterni.\nFondation Beyeler \u2013 Sito Ufficiale"}
{"id": "133321", "revid": "125699207", "url": "https://it.wikipedia.org/wiki?curid=133321", "title": "Vox Pop", "text": "La Vox Pop \u00e8 stata un'etichetta discografica indipendente italiana attiva tra il 1989 e il 1997.\nStoria.\nVox Pop si forma in embrione a Milano tra il 1986 e il 1987 su iniziativa dell'agitatore culturale Giacomo Spazio; si costituisce poi fiscalmente nel novembre del 1989 quando si uniscono in societ\u00e0 Giacomo Spazio, Carlo Albertoli (cofondatore insieme a Spazio e curatore della rivista \"Vinile\"), il produttore e tecnico del suono Paolo Mauri, il cantante e musicista Manuel Agnelli e il cantante e musicista Mauro Ermanno Giovanardi.\nAlcuni anni dopo verr\u00e0 realizzato un nuovo marchio dell'etichetta che verr\u00e0 ideato e realizzato da Giacomo Spazio e Matteo Bologna. Il nuovo marchio rappresenta una vagina stilizzata in maniera tribale. Il marchio ricever\u00e0 il premio compasso d'oro per la grafica nel 1991.\nLa casa discografica Vox Pop briller\u00e0 pi\u00f9 o meno, per un decennio, diventando punto di riferimento della musica indipendente italiana. Molti degli artisti scoperti e incoraggiati dalla piccola etichetta hanno ancora dopo pi\u00f9 di 10 anni un seguito notevole di pubblico in tutto il territorio italiano. Nonostante il crescente successo, la casa discografica chiuder\u00e0 per le difficolt\u00e0 economiche nell'indifferenza dell'industria e dei media specializzati, cessando definitivamente la sua attivit\u00e0 il 25 febbraio 1997.\nIn seguito il marchio viene acquisito da Flying Records di Napoli che lo user\u00e0 per produrre un singolo dei Prozac+ ed un album dei Pitch. Alla fine del 1997 Carlo Albertoli recuperer\u00e0 la propriet\u00e0 del marchio a seguito del collasso di Flying Records, senza pi\u00f9 produrre alcuna novit\u00e0.\nAlcuni artisti.\nTra i dischi pubblicati da segnalare il disco tributo \"Something about Joy Division\" del 1990."}
{"id": "133323", "revid": "1632387", "url": "https://it.wikipedia.org/wiki?curid=133323", "title": "Lelio Luttazzi", "text": "Biografia.\nPrimi anni ed esordi.\nFiglio di Sidonia Semani (maestra elementare a Prosecco) e Mario Luttazzi, rimane, a soli tre anni di et\u00e0, orfano di padre, morto nel 1926 di tubercolosi. La madre si stabilisce nel 1929 a Prosecco dove riprende a lavorare e, durante le elementari, \u00e8 allievo della madre nella scuola elementare del paese, unico italiano in una classe di sloveni; in seguito, parlando della sua infanzia, si definir\u00e0 un bambino triste e pessimista, a causa dei suoi problemi familiari.\nRiceve la prima formazione musicale da don Kri\u017eman, parroco di Prosecco, che gli impartisce lezioni di pianoforte per alcuni mesi nella canonica del paese. Dopo la scuola media inferiore s'iscrive al liceo Petrarca di Trieste, dove instaura una grande amicizia con un suo compagno di classe, Sergio Fonda Savio, nipote di Italo Svevo. Incominciano anche in questo periodo i dissidi ideologici con la madre, che \u00e8 una fascista convinta mentre Luttazzi si avvicina all'antifascismo.\nDurante la seconda guerra mondiale s'iscrive all'Universit\u00e0 di Trieste alla facolt\u00e0 di giurisprudenza, sostenendo soltanto due esami poich\u00e9 incomincia a suonare il pianoforte a Radio Trieste e a comporre le sue prime canzoni. Nel 1943, con alcuni suoi compagni di universit\u00e0, si esibisce al teatro Politeama in veste di direttore d'orchestra, per aprire il concerto di Ernesto Bonino, cantante torinese molto noto all'epoca, che rimane colpito da Luttazzi, al punto da chiedergli, al termine dello \"show\", di comporre una canzone per lui; Lelio accetta l'invito inviandogli una sua composizione, \"Il giovanotto matto\", che nello stesso anno Bonino incide e che diviene un grande successo. Terminata la guerra, apprende dalla SIAE di aver guadagnato con la canzone lire; decide quindi di fare il musicista in maniera professionale e, nel 1948, si trasferisce a Milano, dove comincia a lavorare presso la casa discografica CGD, fondata dal suo concittadino Teddy Reno, che lo ha contattato per dargli l'incarico di direttore artistico; sempre per Teddy Reno, nel 1948, scrive \"Muleta mia\". Nello stesso anno si sposa con la concittadina Magda Prendini (da cui si separer\u00e0 nel 1963) con l'annullamento del matrimonio dalla Sacra Rota. Nel 1948 diventa padre di Donatella, che intraprender\u00e0 in seguito la carriera di cantante.\nAnni cinquanta.\nNel 1950 a Torino assume l'incarico di direttore dell'orchestra RAI, creando la prima orchestra d'archi ritmica in Italia della Rai; nel 1954 si trasferisce a Roma per dirigere una delle orchestre delle Rai di musica leggera con le quali parteciper\u00e0 a diversi programmi di variet\u00e0. Negli anni seguenti lavora nel programma radiofonico a quiz \"Il motivo in maschera\" e, nella stagione 1956/1957 dirige l'orchestra nel variet\u00e0 radiofonico \"Rosso e nero\". Scrive canzoni dal carattere jazzistico e piene di \"swing\", interpretandole al pianoforte e cantandole in uno stile molto personale e, tra le pi\u00f9 note, si ricordano \"Chiedimi tutto\", \"Legata a uno scoglio\", \"Rabarbaro bles\", \"Senza cerini\", \"Timido twist\". Compone brani come \"Una zebra a pois\", cantata da Mina, \"Vecchia America\" per il Quartetto Cetra, \"Eccezionalmente, s\u00ec\" per Jula de Palma, \"You'll say tomorrow\" registrato in italiano da Sophia Loren, \"Souvenir d'Italie\"; \"El can de Trieste\", da lui stesso cantata in dialetto triestino. L'esordio televisivo come direttore d'orchestra avviene nel programma della RAI \"Musica in vacanza\", del 1955, programma di variet\u00e0 settimanale, assieme a Gorni Kramer e agli attori Isa Bellini, Alberto Bonucci, Paolo Ferrari, Adriana Serra.\nAnni sessanta.\nLa sua carriera di presentatore incomincia nel 1962, con la trasmissione \"Il paroliere, questo sconosciuto\", un programma musicale per la regia di Lino Procacci che vede affiancata a Luttazzi una giovanissima Raffaella Carr\u00e0. \nPresenta poi trasmissioni televisive come\" Studio Uno\" con Mina, \"Doppia coppia\" con Sylvie Vartan, \"Teatro 10\", \"Ieri e oggi\".\nCome autore partecipa al Festival di Sanremo 1964 con \"Piccolo Piccolo\", testo di Antonio Amurri, interpretata da Emilio Pericoli e Peter Kraus.\n\u00c8 anche attore, in \"L'avventura\" di Michelangelo Antonioni e \"L'ombrellone\" di Dino Risi, e in televisione in \"Biblioteca di Studio Uno\" con il Quartetto Cetra, dove recita la parte di messer Alvise Guoro nella puntata dedicata al \"Fornaretto di Venezia\"; \u00e8 inoltre compositore di colonne sonore di film, tra le quali \"Tot\u00f2, Peppino e la... malafemmina\", \"Tot\u00f2 lascia o raddoppia?\" e \"Venezia, la luna e tu\".\nCompone le musiche per le commedie musicali di Scarnicci e Tarabusi, e altri autori.\nAlla radio conduce \"Hit Parade\", una rubrica settimanale sui dischi a 45 giri pi\u00f9 venduti, andata in onda ininterrottamente dal 1967 al 1976, con la sigla Lelio Luttazzi presenta... Hiiit Parade! e seguita da un altissimo numero di ascoltatori.\nAnni settanta.\nNel giugno del 1970, all'apice del successo, viene arrestato insieme a Walter Chiari con l'accusa di detenzione e spaccio di stupefacenti; l'arresto avviene in seguito all'intercettazione di una telefonata in cui Luttazzi si era limitato a girare a uno sconosciuto un messaggio avuto da Walter Chiari. Lo sconosciuto si rivel\u00f2 uno spacciatore. Walter Chiari che si trovava a Bologna aveva telefonato a casa Luttazzi lasciando alla governante un messaggio: \u00ab Maria sono Walter Chiari, dica al Maestro Luttazzi di chiamare questo numero - detta alla governante di Luttazzi un numero di telefono di Roma - perch\u00e9 io qui dal Baglioni di Bologna non riesco a chiamare.\" Maria riferisce a Luttazzi il messaggio. \"Ha chiamato Walter Chiari, chiede di chiamare questo numero di telefono perch\u00e9 lui da Bologna non riesce. E a chi risponde di dire di chiamare Walter a Bologna all'Hotel Baglioni. \"Lelio compone il numero di telefono e riferisce il messaggio di Walter Chiari a un tizio mai conosciuto dal Maestro Luttazzi - un certo Lelio Bettarelli, che poi si scoprir\u00e0 essere uno spacciatore. La telefonata viene intercettata e Luttazzi dopo circa una settimana verr\u00e0 preso in custodia dalla polizia dalla sua casa di Piazza Trevi a Roma e portato prima a Rebibbia per poi essere rinchiuso nel carcere di Regina Coeli. Dopo ventisette giorni passati in carcere a Regina Coeli, viene rilasciato e la sua posizione stralciata, venendo di fatto prosciolto senza rinvio a giudizio.\nL'errore giudiziario ha per\u00f2 conseguenze personali e sulla carriera in quanto nel periodo della detenzione la conduzione di \"Hit parade\" viene affidata dapprima a Renzo Arbore e poi all'ex cantante Giancarlo Guardabassi. La trasmissione \"Ieri e oggi\", terminata prima dell'arresto, riprende il 12 marzo 1972 con la conduzione di Arnoldo Fo\u00e0 e di altri presentatori. La breve esperienza carceraria subita lo segna indelebilmente e gli fornisce lo spunto per il romanzo autobiografico \"Operazione Montecristo\" e il suo unico film da regista, mai trasmesso in televisione se non dopo la sua morte, \"L'illazione\" (1972). Inoltre, l'ispirazione per il film \"Detenuto in attesa di giudizio\" viene ad Alberto Sordi proprio con la lettura del libro scritto da Luttazzi nei giorni di detenzione in cella d'isolamento, per l'accusa puramente indiziaria che risulter\u00e0 poi del tutto infondata. Quando una vicenda simile toccher\u00e0 anni dopo al collega Enzo Tortora, prima condannato e poi assolto in appello, Luttazzi sar\u00e0 uno di coloro che spenderanno parole in sua difesa.\nLuttazzi ritorna alla radio a presentare \"Hit parade\" dal 26 febbraio 1971 fino alla chiusura della trasmissione nel 1976.\nNel 1979 sposa in seconde nozze Rossana Moretti, una giornalista conosciuta nel 1975 a Roma.\nAnni ottanta e novanta.\nNegli anni successivi lavora ancora saltuariamente in televisione: nel 1982 nella trasmissione \"Cipria\" di Enzo Tortora, nel 1984 in \"Al Paradise\" di Antonello Falqui, nel 1991 per Telemontecarlo a \"Festa di compleanno\". \nNel 1986 s'iscrive, con altri personaggi famosi (tra cui Dario Argento, Liliana Cavani, Damiano Damiani, Giorgio Albertazzi, Ugo Tognazzi, Domenico Modugno, Claudio Villa, Rita Pavone e Teddy Reno), al Partito Radicale, in seguito alla campagna di Marco Pannella \"Diecimila iscritti entro il 31 dicembre del 1986, pena lo scioglimento\".\nNel 1991 gli viene conferito il premio San Giusto d'Oro dai cronisti del Friuli-Venezia Giulia.\nNel 1992, dopo una serie di concerti jazz in Italia, \u00e8 insignito del Premio \"Una Vita per il Jazz\" dal Brass Group di Trapani. Dopo questo, Luttazzi decide di ritirarsi a vita privata.\nAnni duemila.\nNel 2003 scrive una canzone per Mina, \"Ma tu chi sei\", e negli anni successivi torna anche brevemente a esibirsi in pubblico, spesso in serate in suo onore.\nL'8 ottobre 2006 \u00e8 ospite d'onore della trasmissione \"Viva Radio2\", che in quell'occasione andava in onda contemporaneamente alla radio e in televisione, ritornando cos\u00ec in RAI 36 anni dopo l'arresto; \u00e8 ospite della stessa trasmissione anche il 27 febbraio 2008. Nel 2008 \u00e8 ospite di varie trasmissioni televisive e radiofoniche: il 23 febbraio del programma \"Che tempo che fa\", facendovi ritorno il 21 dicembre, il 16 maggio partecipa al \"Maurizio Costanzo Show\", suonando \"Ritorno a Trieste\", il 9 dicembre alla trasmissione radiofonica di \"Rai Radio Village\".\nNel novembre 2008 decide di ritornare definitivamente a vivere a Trieste, in un appartamento a Palazzo Pitteri, insieme alla moglie e per l'occasione il regista Pupi Avati gira un film-documentario, che andr\u00e0 in onda su Rai 5 il 30 ottobre 2011. Il 19 febbraio 2009 partecipa al Festival di Sanremo 2009 dove ritira il \"Premio alla musica 2009\" e accompagna al pianoforte Arisa nel brano \"Sincerit\u00e0\", nella serata dedicata ai duetti delle Proposte (Arisa vincer\u00e0 il Festival nella categoria dei giovani). Il 15 Agosto 2009 tiene il suo ultimo concerto a Trieste in piazza Unit\u00e0 d'Italia, esibendosi con il suo sestetto.\nMalato da tempo di una neuropatia periferica che si \u00e8 aggravata tre mesi prima, muore per complicazioni la notte dell'8 luglio 2010 a 87 anni di et\u00e0, nella sua casa di Trieste. Dopo una cerimonia privata, il corpo \u00e8 stato cremato e le ceneri disperse nel mare del golfo della citt\u00e0 giuliana, dalla sua barca chiamata \"Oblomov\".\nAlla 59\u00aa edizione dello Zecchino d'Oro partecipa il brano \"La vera storia di No\u00e8\", di cui Luttazzi fu autore: il brano fu recuperato e donato all'archivio dello Zecchino dalla Fondazione nata il 22 Ottobre 2010 in suo onore, voluta dalla moglie Rossana.\nTelevisione.\nHa inoltre partecipato ad alcune serie di \"sketch\" della rubrica pubblicitaria televisiva (RAI1) \"Carosello\":"}
{"id": "133325", "revid": "120913642", "url": "https://it.wikipedia.org/wiki?curid=133325", "title": "Consonante occlusiva", "text": "Nella fonetica articolatoria, una consonante occlusiva (nota anche come plosiva, o contoide occlusiva o, in breve, occlusiva) \u00e8 una consonante che viene generata mediante il blocco completo del flusso d'aria a livello della bocca, della faringe o della glottide, e il rilascio rapido di questo blocco e viene classificata secondo il proprio modo di articolazione.\nIl processo fonatorio.\nNella produzione di un'occlusiva, due organi entrano a contatto in modo da non permettere il passaggio dell'aria e la sua fuoriuscita: l'aria proveniente dai polmoni si accumula allora dietro quest'ostacolo fino a quando la sua pressione non riesce in qualche modo a forzarlo, proseguendo verso l'esterno. La prima fase, quella di blocco, viene detta \"occlusione\"; la brusca riapertura dell'occlusione viene detta \"esplosione\": il fono, cio\u00e8 il suono, viene prodotto da quest'ultima fase.\nAl posto dell'esplosione \u00e8 possibile avere anche un\"'implosione\", quando cio\u00e8 l'aria viene inspirata e quindi segue il percorso inverso rispetto al processo abituale (articolazione iniettiva). Il termine \"plosiva\", usato talvolta al posto di \"occlusiva\", tiene appunto conto anche di questa possibilit\u00e0.\nVengono occasionalmente dette occlusive anche le consonanti nasali, in quanto il condotto fonatorio \u00e8 chiuso, bench\u00e9 l'aria continui a scorrere attraverso la cavit\u00e0 nasale, producendo i suoni e .\nLe consonanti.\nLe consonanti occlusive si classificano in base al luogo di articolazione (cio\u00e8 in base a quali organi effettivamente producono l'occlusione) e al grado di sonorit\u00e0 (cio\u00e8 a seconda che vengano pronunciate con vibrazione o senza vibrazione delle corde vocali). Si noti che non esistono consonanti occlusive labiodentali e dentali in senso stretto, perch\u00e9 gli interstizi fra i denti permettono comunque il passaggio dell'aria. Le occlusive, inoltre, possono essere semplici o rafforzate (comunemente dette 'doppie'), cio\u00e8 variare di lunghezza e di forza a seconda della durata e dell'energia accumulata nella fase di \"occlusione\".\nLista delle consonanti occlusive.\nL'alfabeto fonetico internazionale classifica le seguenti consonanti occlusive:\nCoarticolazioni occlusive:\nImplosive:\nEiettive:\nClic:\nLe occlusive in italiano.\nLa lingua italiana standard possiede, come fonemi, le occlusive bilabiali e , le dentali e , le velari e , scempie o rafforzate; possiede, come varianti (o allofoni) dei fonemi e davanti a semivocale, le consonanti palatali occlusive e , che non vanno confuse con le palatali affricate (rispettivamente, di \"cena\" e di \"getto\"), e con la fricativa di \"scena\".\nAlcune lingue e dialetti dell'Italia meridionale, poi, presentano le retroflesse, articolate flettendo la lingua leggermente verso l'alto e all'indietro, subito sopra gli alveoli: compaiono e nella lingua siciliana e nella lingua sarda, come realizzazioni allofoniche regionali delle alveolari iniziali dei nessi &lt;tr&gt; e &lt;dr&gt; (per esempio in \"treno\" e \"ladro\").\nLe occlusive nelle altre lingue.\nQueste consonanti (tranne le retroflesse) si trovano pressappoco in tutte le altre lingue moderne, le quali per\u00f2 mancano in genere di consonanti rafforzate. Alcune lingue posseggono anche delle occlusive aspirate, cio\u00e8 pronunciate insieme a una leggera aspirazione (): occlusive aspirate sorde (, , ) erano presenti in greco antico; il sanscrito possedeva perfino una serie di occlusive aspirate sonore (, , ).\nCaratteristiche fisiche.\nIn fonetica acustica, analizzando queste consonanti da un punto di vista fisico, la fase di occlusione non produce naturalmente alcun effetto, mentre il sonogramma registrer\u00e0 il suono prodotto nella fase di esplosione. Si registra quindi un rumore intenso ma brevissimo, generalmente seguito da un secondo intervallo di silenzio, detto VOT (\"Voiced Onset Time\", cio\u00e8 \"tempo di attacco della sonorit\u00e0\"), dopo il quale inizia il fono successivo.\nPer le occlusive sorde, in corrispondenza della fase di esplosione si osserva una sottile riga verticale presente nel sonogramma, che viene detta \"spike\"; per le occlusive sonore, invece, tale traccia \u00e8 molto meno evidente, mentre l'attivit\u00e0 laringea caratteristica dei suoni sonori (cio\u00e8 il vibrare delle corde vocali) lascia una debole traccia detta \"barra sonora\", che corrisponde in pratica a una formante di bassa frequenza.\nQuando lo \"spike\" \u00e8 ben visibile, il suo spettro permette di differenziare le occlusive in base al luogo di articolazione. Nel parlato spontaneo, per\u00f2, quando l'articolazione \u00e8 per cos\u00ec dire meno netta, accurata, e pi\u00f9 omogenea, lo \"spike\" \u00e8 molto debole e pu\u00f2 essere addirittura assente (quando cio\u00e8 il parlante \"si mangia le parole\", e di conseguenza anche le consonanti): questo perch\u00e9 la fase di occlusione non \u00e8 sempre realizzata con cura, e quindi anche la fase di esplosione produce un suono meno potente, che pu\u00f2 arrivare anche a cadere del tutto; spesso infatti, in caso di eloquio molto veloce, capita che l'occlusiva non sia ben realizzata e venga al suo posto realizzata una fricativa, cio\u00e8 che gli organi all'interno della bocca non vengano completamente a contatto ma si limitino ad accostarsi.\nPer questa ragione, l'identificazione sonografica dell'occlusiva si basa non tanto sul segmento consonantico in s\u00e9, quanto su quello delle vocali che precedono e/o seguono: le loro formanti, infatti, presentano, in prossimit\u00e0 della consonante, nette deviazioni, dette \"transizioni formantiche\", che rappresentano la traccia visibile della rapida variazione del condotto vocale (cio\u00e8 della posizione degli organi all'interno della bocca) nel momento in cui esso si modifica nel passaggio da un fono a quello successivo. La frequenza di F, che rappresenta il grado di apertura del suono, ovviamente si abbassa nell'articolazione della consonante. La frequenza di F, invece, che corrisponde al grado di anteriorit\u00e0 della lingua nel condotto vocale, varia a seconda della consonante: passando da una vocale anteriore come per esempio la , la formante passa a frequenze pi\u00f9 basse per le bilabiali (\"transizione discendente\"), pi\u00f9 alte per le velari (\"transizione ascendente\"), o rimane pressappoco inalterata nel caso di consonanti alveolari (\"transizione costante\").\nLa percezione.\nIn fonetica uditiva, si \u00e8 appurato che il riconoscimento delle consonanti occlusive dipende dalla loro tipica struttura di \"occlusione\" (cio\u00e8 silenzio) + \"esplosione\". Questo fatto sembra essere confermato dal paragone con la percezione delle consonanti fricative: se infatti da una sequenza vocale + fricativa + vocale si cancella artificialmente il rumore di frizione tipico delle fricative, la sequenza sar\u00e0 percepita come vocale + occlusiva + vocale, dove l'occlusiva che si crede di udire \u00e8 quella corrispondente alla fricativa per luogo di articolazione e sonorit\u00e0.\nPi\u00f9 problematico \u00e8 capire in quale modo venga riconosciuto il luogo di articolazione di una consonante occlusiva. Spesso, infatti, nel parlato quotidiano (\"ipoarticolato\", cio\u00e8 articolato meno nettamente e con meno accuratezza di un parlato ricostruito in laboratorio), il rumore dell'esplosione \u00e8 debole o addirittura assente, come gi\u00e0 osservato a proposito delle caratteristiche acustiche di tali consonanti (vedi sopra). Inoltre, test di laboratorio dimostrano che, cancellando artificialmente l'esplosione, la consonante rimane comunque identificabile: sono allora le transizioni formantiche con le vocali adiacenti che consentono di distinguere il luogo di articolazione, esattamente come accade in fonetica acustica leggendo lo spettrogramma corrispondente.\nInfine, il riconoscimento della sordit\u00e0 o sonorit\u00e0 della consonante dipende dal riconoscimento di una periodicit\u00e0, dovuta alla presenza, nell'esecuzione della sonora, della vibrazione regolare delle corde vocali. In molte lingue \u00e8 utile anche la percezione della diversa durata del tempo di attacco della sonorit\u00e0, pi\u00f9 lungo nelle sorde rispetto alle sonore."}
{"id": "133327", "revid": "599013", "url": "https://it.wikipedia.org/wiki?curid=133327", "title": "Ecm", "text": ""}
{"id": "133328", "revid": "287204", "url": "https://it.wikipedia.org/wiki?curid=133328", "title": "Barth\u00e9lemy d'Eyck", "text": "Appartenne alla scuola provenzale in cui alla stilizzazione geometrica si unisce l'uso di una luce tersa e zenitale che blocca le figure imponenti in posizioni statuarie.\nBiografia.\nL'origine di questo maestro viene collocata nella diocesi di Liegi, come i fratelli Jan e Hubert van Eyck dei quali fu forse parente (ma poco verosimilmente fratello).\nLe notizie su Barth\u00e9lemy d'Eyck sono piuttosto scarse e dalla documentazione d'archivio e si riferiscono agli anni 1447-1470. Viene documentato in Provenza, ad Angers e poi a Napoli, alla corte di Renato d'Angi\u00f2. Nel febbraio 1444 era ad Aix-en-Provence insieme a Enguerrand Quarton, come testimone in un atto notarile.\nI testimoni dell'epoca lo ricordano come uno dei pi\u00f9 grandi artisti del suo tempo, per cui al suo nome sono state legate alcune opere di autori anonimi di altissimo livello, la cui attribuzione non vede concordi tutti gli storici, nella totale mancanza di riferimenti diretti. Tra le personalit\u00e0 che sono state legate al nome di Barth\u00e9lemy d'Eyck ci sono il Maestro dell'Annunciazione di Aix, il Maestro di Re Renato, il Maestro del C\u0153ur d'Amour \u00e9pris e il Maestro del 1456.\nOpere.\nVengono attribuite a Barth\u00e9lemy d'Eyck le ultime cinque scene miniate del Libro d'ore di re Renato ( 1437 circa), ora a Londra. Forse fu a Napoli tra il 1439 e il 1442 al seguito di re Renato.\nAl 1443 e il 1445 risale il \"Trittico dell'Annunciazione\", su commissione del mercante di tessuti Pierre Corpici per la chiesa di Saint-Sauveur a Aix-en-Provence, oggi smembrato: il profeta \"Geremia\" dello scomparto laterale destro si trova a Bruxelles ai Mus\u00e9es Royaux des Beaux-Arts de Belgique, mentre lo scomparto centrale con l\"'Annunciazione\" si trova ad Aix-en-Provence nella chiesa della Madeleine; lo scomparto laterale sinistro \u00e8 diviso in due parti: la parte col profeta \"Isaia\" \u00e8 al Museo Boijmans Van Beuningen di Rotterdam, mentre la parte alta con uno scaffale pieno di libri ed oggetti vari \u00e8 conservata al Rijksmuseum di Amsterdam col titolo di \"Natura morta\"; sul rovescio degli scomparti laterali era dipinto un \"Noli me tangere\". In quest'opera la luce unifica la scena ed \u00e8 di chiara derivazione fiamminga (Robert Campin), tuttavia viene trattata in modo prettamente provenzale, che blocca la composizione e definisce i singoli oggetti, mentre le figure monumentali sono modellate plasticamente e il panneggio, dalle pieghe pesanti, rivela l'influsso della scuola borgognona.\nNel 1445 circa sono collocate alcune miniature per un Libro d'ore ora a New York, a cui collabor\u00f2 anche Enguerrand Quarton. Del 1445-1450 circa \u00e8 la \"Crocifissione\" del Louvre, parte centrale della predella di un perduto polittico.\nDel 1456 \u00e8 il \"Ritratto d'uomo\" del Museo Liechtenstein a Vienna, un tempo attribuito ad un anonimo maestro detto \"Maestro del 1456\", dalla data incisa sullo sfondo dell'opera. Il ritratto \u00e8 una tempera su pergamena, poi incollata su una base di legno, caratterizzata da un sicuro impianto volumetrico dato dalla luce. Del 1460-1465 sono le miniature del \"Livre des Tournois\".\nA Barth\u00e9lemy d'Eyck sono poi attribuite da alcuni le miniature del \"Livre du coeur d'Amour \u00e9pris\", uno dei capolavori della miniatura europea del XV secolo. Su un testo scritto dal re Renato d'Angi\u00f2 nel 1465, le illustrazioni creano straordinari effetti di luce, come la celebre scena notturna di \"Amore che dona a Desiderio il cuore del re malato\". Negli ultimi anni della sua vita sono collocate anche le miniature per una \"Teseide\" di Giovanni Boccaccio, oggi a Vienna."}
{"id": "133329", "revid": "33689", "url": "https://it.wikipedia.org/wiki?curid=133329", "title": "Gamecube", "text": ""}
{"id": "133332", "revid": "1305772", "url": "https://it.wikipedia.org/wiki?curid=133332", "title": "Pok\u00e9mon Smeraldo", "text": ", o semplicemente Pok\u00e9mon Smeraldo, \u00e8 un videogioco di ruolo della serie \"Pok\u00e9mon\" pubblicato dalla Nintendo per Game Boy Advance.\nQuinto e ultimo titolo della serie creata da Game Freak ad essere sviluppato sul successore del Game Boy Color, \"Pok\u00e9mon Smeraldo\" \u00e8 ambientato nella regione di Hoenn come i giochi \"Pok\u00e9mon Rubino\" e \"Zaffiro\" che hanno introdotto la terza generazione, sebbene condivida alcune caratteristiche con i videogiochi direttamente precedenti, \"Pok\u00e9mon Rosso Fuoco\" e \"Verde Foglia\", pubblicati nel corso del 2004.\nOltre all'introduzione di alcune caratteristiche, come l'animazione dei Pok\u00e9mon durante gli scontri (ripresa da \"Pok\u00e9mon Cristallo\"), la versione Smeraldo introduce nuove localit\u00e0 come il Parco Lotta. Sono state inoltre apportate modifiche al sistema di battaglia in doppio.\nIl videogioco \u00e8 compatibile, oltre che con versioni \"Rubino\", \"Zaffiro\", \"Rosso Fuoco\" e \"Verde Foglia\", anche con i titoli per Nintendo GameCube.\nTrama.\nCome la trama di \"Pok\u00e9mon Cristallo\" non si discosta da \"Pok\u00e9mon Oro\" e \"Argento\" anche la storia di \"Pok\u00e9mon Smeraldo\" non \u00e8 dissimile da quella presente nei videogiochi \"Pok\u00e9mon Rubino\" e \"Zaffiro\". In Smeraldo sono tuttavia presenti entrambe le organizzazioni criminali che operano nella regione di Hoenn: il Team Magma e il Team Idro. Al contrario dei titoli precedenti la trama \u00e8 pi\u00f9 incentrata sul Pok\u00e9mon leggendario Rayquaza.\nPok\u00e9mon assenti.\nIn \"Pok\u00e9mon Smeraldo\" sono assenti alcuni dei Pok\u00e9mon appartenenti alla regioni di Kanto e di Johto, molti dei quali disponibili in \"Pok\u00e9mon Rosso Fuoco\" e \"Verde Foglia\". Sono tuttavia mancanti sette Pok\u00e9mon di terza generazione presenti in \"Pok\u00e9mon Rubino\" e \"Zaffiro\": Surskit, Masquerain, Meditite, Medicham, Roselia, Zangoose e Lunatone. Gli ultimi due sono rispettivamente esclusivi delle versioni Rubino e Zaffiro.\nNel videogioco, oltre a catturare Rayquaza, che compare nella copertina del gioco, sar\u00e0 possibile ottenere i Pok\u00e9mon leggendari Groudon e Kyogre, protagonisti dei titoli precedenti ambientati ad Hoenn, una volta sconfitti i Superquattro della Lega Pok\u00e9mon di Hoenn.\nIn \"Pok\u00e9mon Smeraldo\" \u00e8 stata inoltre introdotta una nuova forma del Pok\u00e9mon leggendario Deoxys, la forma Velocit\u00e0, assente nei videogiochi precedenti.\nLocalit\u00e0.\nTra i luoghi presenti esclusivamente in Pok\u00e9mon Smeraldo figurano la Torre Miraggio, la Galleria Deserto, la Grotta Mare e la Grotta Terra. In questo titolo inoltre il Rifugio Magma sar\u00e0 situato nel Passo Selvaggio.\nParco Lotta.\nIl Parco Lotta \u00e8 un'area di gioco introdotta per la prima volta in Pok\u00e9mon Smeraldo. \u00c8 composta da sette edifici che comprendono 7 arene, nella quale si svolgono vari tipi competizioni.\nAl termine delle competizioni (solitamente composte da 21 battaglie consecutive) \u00e8 possibile ricevere PL (Punti Lotta) che serviranno ad acquistare oggetti, strumenti o mosse (grazie ai due Guida Mosse all'interno del parco).\nDopo aver conseguito numerose vittorie all'interno di un'arena \u00e8 possibile sfidare l'Asso in due battaglie che daranno rispettivamente un Simbolo d'argento ed uno d'oro. I 7 Assi sono: Savino, Valentina, Baldo, Alberta, Tolomeo, Spartaco e Fortunata.\nI Pok\u00e9mon usati dall'Asso nel corso della seconda sfida saranno differenti e pi\u00f9 forti rispetto a quelli usati durante il primo incontro.\nOgni arena pu\u00f2 avere un mini-regolamento ma in genere all'interno degli edifici del Parco Lotta ci solo solamente tre regole:\nMonte Allenatori.\nIl Monte Allenatori \u00e8 un edificio esclusivo di \"Pok\u00e9mon Smeraldo\" situato lungo il Percorso 111. Simile alla Torre Allenatori presente su Settimisola, \u00e8 alto 3 piani ma \u00e8 espandibile tramite Nintendo e-Reader.\nSviluppo e promozione.\n\"Pok\u00e9mon Smeraldo\" \u00e8 stato sviluppato da Game Freak e pubblicato da Nintendo per Game Boy Advance. \u00c8 stato annunciato per la prima volta sulla rivista \"Coro Coro\". Essendo compatibile con il Nintendo e-Reader, 83 carte sono state distribuite il 7 ottobre 2004 appositamente per questo gioco. \u00c8 il terzo titolo associato a \"Rubino e Zaffiro\" e segue una tradizione di terze versioni, come erra avvenuto ad esempio \"Pok\u00e9mon Giallo\" per \"Pok\u00e9mon Rosso\" e \"Blu\". L'adattatore wireless \u00e8 stato fornito in bundle con le copie giapponesi, cosa che non \u00e8 avvenuta nelle versioni occidentali.\nAccoglienza.\n\"Pok\u00e9mon Smeraldo\" ha ricevuto un'accoglienza generalmente positiva e detiene punteggi complessivi di 76/100 e 76,65% rispettivamente su Metacritic e GameRankings. Ha ricevuto un premio per l'eccellenza nella nona edizione dei CESA Game Awards. Craig Harris di IGN ha dichiarato che, sebbene non fosse rimasto entusiasta di \"Smeraldo,\" il gioco fosse solido e che era la versione pi\u00f9 adatta per coloro che non avevano gi\u00e0 giocato a \"Rubino\" o \"Zaffiro\". Christian Nutt di \"1UP.com\" ha ritenuto che fosse la versione definitiva di \"Pok\u00e9mon\" per l'epoca, ma non fosse altro che un rimaneggiamento. Phil Theobald di \"GameSpy\" ha affermato che, bench\u00e9 si trattasse di un buon gioco, appariva identico a a \"Rubino\" o \"Zaffiro\". Ryan Davis di \"GameSpot\" lo ha definito un'esperienza di qualit\u00e0 nonostante fosse simile ai precedenti e che i fan pi\u00f9 accaniti avrebbero potuto apprezzarne i cambiamenti. Corey Brotherson di \"Eurogamer\" ha ritenuto che fosse un buon gioco a s\u00e9 stante, bench\u00e9 mancante di aggiunte convincenti. Tuttavia, ha aggiunto che era un valido titolo per i novizi della serie. Laurie Blake di \"Nintendo Life\" ha eseguito una revisione retroattiva di \"Smeraldo\": i giochi \"Pok\u00e9mon\" erano, secondo la sua opinione, invecchiati bene, ma lasciavano la stessa impressione del 1996. Ha inoltre affermato che le forti somiglianze tra \"Rubino\" o \"Zaffiro\" impedivano di definirlo un \"must-buy\", pur essendo buono. Julia Reges di \"Allgame\" ha ritenuto che il gioco avesse molto valore per i giocatori pi\u00f9 giovani, ma che i pi\u00f9 anziani sarebbero potuti rimanere delusi. Ha inoltre paragonato i remake dei giochi \"Pok\u00e9mon\" ai vari remake di \"Star Wars\".\nAudrey Drake di \"IGN\" ha elogiato il titolo per aver utilizzato entrambi i team malvagi e lo ha definito un \"netto allontanamento\" da \"Rubino\" o \"Zaffiro\". Ha ritenuto che la capacit\u00e0 di sfidare nuovamente i Capipalestra desse luogo a una \"sfida entusiasmante\" per i giocatori. Ha inoltre incluso questo titolo, insieme a \"Rubino\" o \"Zaffiro\", in un elenco di giochi per Game Boy Advance che avrebbe desiderato vedere sull'eShop di Nintendo 3DS. Lucas M. Thomas di \"1UP.com\" si \u00e8 lamentato del fatto che fosse necessario giocare l'intero gioco prima di poter entrare nel Parco Lotta. Jeremy Parish ha annoverato \"Smeraldo\" tra i migliori giochi da portare su un aereo. La collega editor di \"1UP.com\" Kat Bailey lo ha incluso nella sua lista di remake che \"hanno fatto mangiare la polvere agli originali\". Ha elogiato il Parco Lotta e le sue correzioni per i difetti trovati in \"Rubino\" o \"Zaffiro\".\nVendite.\nIn Giappone, \"Smeraldo\" si \u00e8 piazzato al primo posto nelle classifiche di vendita con copie vendute nel primo giorno e nella prima settimana. \u00c8 risultato il quarto gioco pi\u00f9 venduto in Giappone nel 2004. In quell'anno si \u00e8 classificato dietro a ', \"Pok\u00e9mon Rosso Fuoco\" e \"Verde Foglia\" (combinati) e \",\" con 1,4 milioni di copie vendute. Il gioco \u00e8 arrivato 779\u00b0 nella lista dei 1000 videogiochi pi\u00f9 venduti in Giappone nel 2010 con copie vendute per un totale di dalla pubblicazione, unico gioco per Game Boy Advance della lista. Pi\u00f9 di persone hanno prenotato copie di \"Smeraldo\" negli Stati Uniti, dove a maggio ha raggiunto la prima posizione in classifica; a giugno \u00e8 passato al secondo posto dietro ' per Xbox con copie vendute in quel mese. Aveva venduto 1,72 milioni di copie in tutto il mondo entro il 1\u00ba giugno 2005. \u00c8 stato il secondo gioco pi\u00f9 venduto per la prima met\u00e0 del 2005. In un sondaggio condotto da \"IGN\", i lettori hanno classificato \"Smeraldo\" come il gioco per Game Boy Advance pi\u00f9 popolare per le vacanze del 2005. Si \u00e8 classificato secondo per l'intero 2005 dietro \"Madden NFL 06\". Alla fine del 2005 aveva totalizzato 1,2 milioni in Europa e quasi 5 milioni nel mondo. Ad oggi \u00e8 uno dei tre giochi per Game Boy Advance pi\u00f9 venduti. Nel novembre 2005, \"Nintendo Power\" ha riportato erroneamente che \"le vendite totali supererebbero il valore di un vero e proprio smeraldo delle dimensioni di Nettuno\"."}
{"id": "133337", "revid": "767487", "url": "https://it.wikipedia.org/wiki?curid=133337", "title": "Pentametro dattilico", "text": "Il pentametro dattilico o semplicemente pentametro, \u00e8 una forma metrica della poesia greca e latina, il cui schema base pu\u00f2 essere cos\u00ec rappresentato:\nDi fatto il pentametro \u00e8 un metro composto, essendo formato da due \"hemiepe\", o tripodie dattiliche catalettiche. Il nome \u00abpentametro\u00bb gli deriva dal fatto di essere la somma di due unit\u00e0 da 2 piedi e mezzo; poich\u00e9 per\u00f2 \u00e8 un metro dattilico, di ritmo discendente, il pentametro conta \"sei\" arsi o tempi forti.\nCaratteristiche.\nLe principali caratteristiche del pentametro sono:\nAlcuni esempi di pentametro:\nUsi del pentametro.\nIl pentametro compare a volte nella poesia drammatica, o talvolta \u00e8 stato impiegato in versi stichici, ma il suo utilizzo pi\u00f9 importante rimane nel distico elegiaco, dove compare come secondo verso a seguito di un esametro.\nL'uso del distico elegiaco \u00e8 legato soprattutto a due generi letterari, strettamente legati tra loro che godettero di ininterrotta vitalit\u00e0 nel corso dell'epoca antica: l'elegia e l'epigramma. \nStoria.\nLe pi\u00f9 antiche elegie note risalgono al VII secolo a.C.: se in origine questo genere era legato al lamento funebre, nel corso del suo sviluppo si adatt\u00f2 a molteplici argomenti, dalla poesia erotica (da Mimnermo fino ai poeti latini, come Properzio e Tibullo), a quella politico sapienziale (Solone); da quella di esortazione guerresca (Tirteo), a quella di argomento mitologico ed erudito (gli Aitia di Callimaco).\nI poeti latini accentuarono l'elemento soggettivo dell'elegia e usarono il distico anche nell'epigramma, sin dall'epoca di Ennio, godendo di un'ininterrotta vitalit\u00e0 sino all'et\u00e0 tardoantica.\nLa variet\u00e0 di argomenti discorsivi si deve al fatto che il distico appare meno solenne dell'esametro e meno impetuoso, ritmicamente parlando, delle strofe liriche. Da questo punto di vista, la commistione di esametro e pentametro consentiva infatti ai poeti di smorzare il ritmo notoriamente solenne dell'esametro grazie alla cadenza tipica del pentametro, il cui secondo emistichio (= mezzo verso) era fisso (= dattilo + dattilo + sillaba finale accentata) e successivo a una cesura forte a conclusione del primo emistichio (= dattilo + dattilo + sillaba accentata; oppure: dattilo + spondeo + sillaba accentata; oppure spondeo + dattilo + sillaba accentata; oppure: spondeo + spondeo + sillaba accentata).\nInoltre due delle cinque sillabe accentate del pentametro, collocate perfettamente al centro e alla fine del verso, consentivano al poeta di caratterizzare il contenuto con la sapiente, ma naturale per lui, disposizione delle vocali."}
{"id": "133342", "revid": "115908857", "url": "https://it.wikipedia.org/wiki?curid=133342", "title": "Contromisure elettroniche", "text": "Le contromisure elettroniche (in inglese \"Electronic Countermeasure o ECM\") sono delle tecniche di guerra elettronica, o \"Electronic Warfare (EW)\", realizzate con dispositivi elettrici o elettronici, progettati per oscurare o ingannare radar, sonar o altri sensori di ricerca o di puntamento, che utilizzano gli infrarossi o i laser. Le contromisure possono essere usate sia in modo offensivo che difensivo, in quest'ultimo caso, per esempio per non consentire al nemico di acquisire i dati di puntamento da utilizzare con le sue armi.\nDescrizione.\nI sistemi ECM possono funzionare in modi diversi, per esempio creando elettronicamente falsi bersagli, oppure facendo apparire e scomparire dalla vista dei sensori nemici in modo casuale l'oggetto che si vuole proteggere. Le contromisure elettroniche sono utilizzate efficacemente per proteggere aeromobili, compresi i missili guidati. La maggior parte della aeronautiche militari del mondo utilizzano le ECM per proteggere i propri mezzi aerei, cos\u00ec come molte navi militari sono dotate di sistemi di guerra elettronica che comprendono le contromisure.\nRecentemente, alcuni carri armati di nuova generazione impiegano le ECM per ingannare i missili a guida laser o infrarosso. I sistemi di contromisure elettroniche vengono frequentemente installati sui sistemi d'arma che impiegano la tecnologia stealth, contribuendo al raggiungimento dello scopo di non consentire ai nemici l'individuazione. Le ECM offensive prendono spesso la forma del cosiddetto \"radar jamming\", il \"disturbo radar\", mentre le ECM difensive includono le tecniche di intensificazione dell'eco radar e di disturbo dei sistemi di guida dei missili in arrivo.\nContromisure passive.\nMolte moderne tecnologie relative alle contromisure elettroniche sono considerate informazioni ai pi\u00f9 alti livello di classifica di sicurezza militare."}
{"id": "133344", "revid": "267046", "url": "https://it.wikipedia.org/wiki?curid=133344", "title": "35 Leukothea", "text": "35 Leukothea (in italiano 35 Leucotea) \u00e8 un grande e scuro asteroide della fascia principale.\nFu scoperto da Karl Theodor Robert Luther il 19 aprile 1855 dall'osservatorio di D\u00fcsseldorf in Germania, di cui era direttore dal 1851. Fu battezzato cos\u00ec in onore di Leucotea, una dea del mare della mitologia greca.\nAl momento della scoperta dei primi asteroidi furono proposti dei simboli astronomici identificativi. Per Leukothea il simbolo adottato fu il seguente: ."}
{"id": "133349", "revid": "1543377", "url": "https://it.wikipedia.org/wiki?curid=133349", "title": "Angelo Di Livio", "text": "Vincitore di numerosi trofei con la maglia della tra cui la UEFA Champions League 1995-1996, conta 40 presenze in nazionale, per la quale ricopr\u00ec il ruolo di osservatore durante la gestione tecnica di Marcello Lippi.\nBiografia.\nHa due figli, tra cui Lorenzo, anche lui calciatore.\nCaratteristiche tecniche.\nGiocatore.\nAlla Juventus, durante la gestione di Marcello Lippi, ha giocato come ala tornante o terzino, sia a destra che a sinistra, mentre nella Fiorentina ha ricoperto anche il ruolo di centrocampista centrale. Abile in fase difensiva nonch\u00e9 dotato di scatto e resistenza, era noto come \u00abil soldatino\u00bb, soprannome originariamente coniato da Roberto Baggio per sottolineare la sua particolare andatura nella corsa, ma che divenne poi, nell'immaginario collettivo, un riconoscimento del suo spirito di sacrificio.\nCarriera.\nGiocatore.\nClub.\nGli inizi.\nInizia a giocare a calcio nella Polisportiva Bufalotta, che prende il nome dal quartiere omonimo di Roma in cui Di Livio \u00e8 cresciuto. All'et\u00e0 di quindici anni passa nelle giovanili della con cui vince nel 1983 il Torneo di Viareggio e l'anno seguente il Campionato Primavera.\nSuccessivamente passa in prestito prima alla , in Serie C1, poi alla , ancora nella medesima categoria. Approda infine nella stagione 1987-1988 al , in Serie C2, con cui vince il campionato mettendosi in evidenza assieme a un altro giovane prospetto, Fabrizio Ravanelli; al termine dell'annata la societ\u00e0 umbra lo riscatta dalla Roma, e coi biancorossi gioca in C1 fino all'ottobre del 1989, quando nella sessione autunnale di mercato passa al , in Serie B.\nMilita nella squadra veneta fino al 1993, realizzando 13 marcature in 138 partite di campionato.\nJuventus.\nDopo questa lunga trafila nelle serie minori, arriva alla per volont\u00e0 di Giovanni Trapattoni, acquistato per 4 miliardi di lire. Debutta cos\u00ec in Serie A all'et\u00e0 di ventisette anni, nella trasferta sul campo della Roma (2-1 per i padroni di casa) del 5 settembre 1993. Realizza il suo primo gol in bianconero il 27 ottobre seguente, nella partita di Coppa Italia persa per 4-3 contro il , mentre la prima marcatura in campionato arriva solo all'inizio della sua seconda stagione con la \"Vecchia Signora\", il 25 settembre 1994, nell'1-0 ai danni della . \u00c8 inoltre suo l'assist per il primo gol in bianconero di Alessandro Del Piero, gi\u00e0 suo compagno di squadra a Padova. Segna anche una rete in Champions League, nel settembre del 1995 contro i rumeni della , partita che vede i torinesi prevalere 3-0.\n\u00c8 stato uno dei titolari inamovibili nella plurivittoriosa Juventus di Marcello Lippi, con cui nella seconda met\u00e0 degli anni 1990 ha conquistato in ambito nazionale 3 scudetti, 1 Coppa Italia e 2 Supercoppe di Lega, e in campo internazionale 1 Champions League \u2014 entrando nel ristretto novero dei calciatori capaci di vincere il massimo trofeo europeo per club nella propria citt\u00e0 di nascita (Roma), preceduto da Mateos e Mu\u00f1oz (Madrid) e da Stepney (Londra), ed eguagliato da Anelka (Parigi) e Bale (Cardiff) \u2014, 1 Supercoppa UEFA e 1 Coppa Intercontinentale.\nFiorentina.\nNonostante il forte legame con la maglia bianconera, nell'estate del 1999 viene ceduto controvoglia dalla societ\u00e0 torinese alla . Con i viola vince la Coppa Italia 2000-2001, la sua seconda dopo quella con i bianconeri; tuttavia l'anno dopo non pu\u00f2 evitare la retrocessione in Serie B dei gigliati, nel frattempo caduti in una grave crisi societaria.\nDiventato capitano della squadra, scende quindi in Serie C2 quando la Fiorentina scompare nel 2002 per fallimento; in questa categoria gioca con la nuova Florentia Viola, societ\u00e0 che si fa portatrice della tradizione sportiva dello scomparso club viola, vincendo il torneo (e ottenendo al contempo la promozione d'ufficio in Serie B per meriti sportivi). Resta coi gigliati anche nelle due stagioni seguenti, la prima in serie cadetta e la seconda (dopo la vittoria nello spareggio interdivisionale contro il Perugia) in Serie A, categoria nella quale disputa la sua ultima gara nel 2005. A fine stagione la Fiorentina non gli rinnova il contratto, sicch\u00e9 Di Livio sceglie di chiudere l'attivit\u00e0 agonistica.\nNazionale.\nHa esordito in nazionale maggiore a 29 anni, il 6 settembre 1995, nella partita Italia- (1-0). Convocato nelle gestioni di quattro diversi commissari tecnici, ha preso parte al in Inghilterra (con Arrigo Sacchi), al in Francia (con Cesare Maldini), al in Belgio e nei Paesi Bassi (con Dino Zoff) e, a quasi trentasei anni, al in Corea del Sud e Giappone (con Giovanni Trapattoni).\nIl 18 giugno 2002 gioca la sua ultima partita in nazionale, negli ottavi di finale dei mondiali nippo-coreani, contro la : memorabile, nell'occasione, lo sguardo rivolto all'arbitro Byron Moreno, a seguito dell'espulsione di Francesco Totti. Ha collezionato 40 presenze con gli \"Azzurri\", di cui solo 12 per tutta la durata del match.\nDopo il ritiro.\n, poi chiusa per fallimento. Dal 2006 ha fatto parte dello staff tecnico delle giovanili della Roma in qualit\u00e0 di allenatore, mentre ha fatto parte dello staff di Marcello Lippi in nazionale.\nHa collaborato come inviato e commentatore con Dahlia TV. \u00c8 commentatore tecnico e opinionista televisivo per i canali nazionali Rai Sport 1 e Sky Sport, oltre alla rete locale Teleroma 56. \u00c8 inoltre opinionista per Tele Radio Stereo e per la web radio LiveRadio365, nonch\u00e9 per la web TV de \"La Gazzetta dello Sport\".\nHa interpretato se stesso nel film \"La mia squadra del cuore\" di Domenico Costanzo e Giuseppe Ferlito.\nStatistiche.\nPresenze e reti nei club.\n\"Statistiche aggiornate al 29 maggio 2005.\""}
{"id": "133353", "revid": "409613", "url": "https://it.wikipedia.org/wiki?curid=133353", "title": "Maestro dell'Annunciazione di Aix", "text": ""}
{"id": "133354", "revid": "287204", "url": "https://it.wikipedia.org/wiki?curid=133354", "title": "Lista di asteroidi (3001-4000)", "text": "Di seguito una lista di asteroidi dal numero 3001 al 4000 con data di scoperta e scopritore.\nIn questa sottolista si trova l'asteroide con il pi\u00f9 basso numero d'ordine che non ha ancora ricevuto un nome ufficiale (a maggio 2017): l'asteroide (3708) ."}
{"id": "133355", "revid": "14365", "url": "https://it.wikipedia.org/wiki?curid=133355", "title": "Statistica sufficiente", "text": ""}
{"id": "133357", "revid": "101426293", "url": "https://it.wikipedia.org/wiki?curid=133357", "title": "Sufficienza (statistica)", "text": "In statistica, la sufficienza di un'analisi statistica (intesa come funzione di un campione di osservazioni) definisce formalmente la capacit\u00e0 di tale funzione di rappresentare in maniera sintetica l'informazione contenuta nel campione. Una funzione che presenti tale caratteristica \u00e8 definita, a partire dal lavoro di Ronald Fisher, una statistica sufficiente.\nDefinizione formale.\nUna definizione formale del concetto di sufficienza \u00e8 la seguente:\nLa definizione sopra rappresenta una formalizzazione dell'idea che una statistica sufficiente sintetizzi tutta l'informazione sulla popolazione contenuta in un campione - variabile casuale formula_1. Nella prassi risulta ad ogni modo pi\u00f9 agevole lavorare con il seguente \"criterio di fattorizzazione\", originariamente proposto dallo stesso Fisher:\nUn modo per interpretare l'espressione sopra \u00e8 immaginare di far variare formula_1 in maniera tale che il valore della statistica formula_4 sia costante; che effetto avrebbe questo sull'inferenza circa il valore del parametro formula_2? Se il criterio di fattorizzazione \u00e8 soddisfatto, nessuno, dal momento che la dipendenza della funzione di verosimiglianza formula_10 da formula_2 risulta invariato.\nTeorema di Rao-Blackwell.\nPoich\u00e9 la distribuzione condizionata di formula_1 data formula_4 non dipende da formula_2, ci\u00f2 vale anche per il valore atteso condizionato di formula_47 data formula_4, dove formula_49 \u00e8 una funzione che soddisfa condizioni di regolarit\u00e0 che assicurano l'esistenza del valore atteso. Conseguentemente, tale valore atteso condizionato \u00e8 esso stesso una statistica, e pu\u00f2 essere utilizzato ai fini della stima. Se formula_47 \u00e8 un qualsiasi tipo di stimatore per formula_2, tipicamente il valore atteso condizionato formula_52 \u00e8 uno stimatore \"migliore\". Un modo per rendere questa affermazione pi\u00f9 precisa \u00e8 dato dal teorema di Rao-Blackwell. \u00c8 spesso possibile costruire uno stimatore di prima approssimazione formula_47, e quindi computarne il valore atteso condizionato, ottenendo uno stimatore che \u00e8, sotto diversi punti di vista, ottimale."}
{"id": "133358", "revid": "697352", "url": "https://it.wikipedia.org/wiki?curid=133358", "title": "Distribuzione di probabilit\u00e0", "text": ""}
{"id": "133360", "revid": "486946", "url": "https://it.wikipedia.org/wiki?curid=133360", "title": "TeV", "text": ""}
{"id": "133361", "revid": "767487", "url": "https://it.wikipedia.org/wiki?curid=133361", "title": "Pin Ups", "text": "Pin Ups \u00e8 un album dell'artista inglese David Bowie, pubblicato nel 1973 dalla RCA Records e ristampato su compact disc per la prima volta nel 1984.\nComposto interamente da cover del periodo 1964-1967, l'album rappresent\u00f2 uno dei maggiori successi commerciali di Bowie. Nel 1973 gli assicur\u00f2 peraltro lo status di artista con le migliori vendite nel Regno Unito. Inoltre nel mese di novembre, l'artista stabili' il primato di 6 album nella Top 40 britannica: Bowie ricevette il disco d'oro infatti per \"Ziggy Stardust\", \"Aladdin Sane\", le riedizioni di \"Space Oddity\", \"The Man Who Sold the World\" e \"Hunky Dory\", e appunto per \"Pin Ups\".\nPoche settimane prima che cominciassero le registrazioni anche Bryan Ferry aveva iniziato a lavorare ad un album di cover, intitolato \"These Foolish Things\", che sarebbe uscito il 5 ottobre. Secondo quanto riportato in \"Bowie: Loving the Alien\" di Christopher Sandford, quando scopr\u00ec che Bowie stava facendo altrettanto chiese alla Island Records di presentare un'ingiunzione contro la RCA per impedire che \"Pin Ups\" venisse pubblicato per primo. Nella biografia \"Stardust: The David Bowie Story\", Henry Edwards sostiene che Bowie disse a un amico che voleva \"avere un vantaggio su Ferry\", dopo aver appreso del suo album, mentre in \"Strange Fascination: David Bowie, the Definitive Story\" di David Buckley, la reazione dell'ex cantante dei Roxy Music viene descritta solo leggermente \"apprensiva\" e a quanto pare Bowie per primo gli telefon\u00f2 per risolvere eventuali problemi.\nIn origine l'idea di Bowie sarebbe stata quella di disseminare tra le tracce un verso alla volta di una nuova versione di \"The London Boys\", uscita come lato B nel 1966 che, come dichiar\u00f2 alla rivista \"Rock\", \u00abparla di un ragazzo che arriva a Londra, si impasticca e va fuori di testa, roba del genere\u00bb. Il progetto fu per\u00f2 abbandonato.\nIl disco.\n\"Pin Ups\" pu\u00f2 essere considerato lo spartiacque tra la fase glam di David Bowie e quella di stampo soul, che lo avrebbe caratterizzato negli anni successivi. \u00c8 una raccolta di canzoni pubblicate alla fine degli anni sessanta, in un percorso artistico che avrebbe portato all'avvento del glam rock, genere al quale il cantante stava dando l'addio. Bowie incorpora alcuni degli stili vocali e degli arrangiamenti che segneranno il suo lavoro tra il 1974 e il 1977 ed utilizza il sassofono in misura maggiore di quanto avesse mai fatto prima, anticipando il suo lavoro futuro.\nL'album venne concepito quasi come una \"sosta\" che permettesse a David di ricaricare le proprie batterie creative e forse, secondo quanto disse il presidente di MainMan Tony Zanetta, anche come manovra di stallo mentre la compagnia di management risolveva una disputa sui diritti d'autore con la Chrysalis Records.\nIn ogni caso si tratt\u00f2 di uno sguardo sul passato, che chiuse un capitolo artistico e decret\u00f2 definitivamente la morte di Ziggy Stardust, come ha dichiarato lo stesso Bowie: \u00ab\"Pin Ups\" \u00e8 stato davvero il mio modo di scrollarmi di dosso Ziggy completamente, pur mantenendo un po' di eccitazione nella musica. Era davvero un modo di rimanere a galla, ma ha finito per essere uno dei miei album preferiti\u00bb.\nLe canzoni sono rifacimenti radicali con il marchio glam della coppia Bowie/Ronson e gli interventi del pianoforte di Mike Garson e del sassofono di Ken Fordham. \u00abPrendevamo la struttura base degli accordi e cominciavamo a lavorare su quella\u00bb, spieg\u00f2 in seguito il cantante, \u00abalcune non richiesero alcun lavoro, come \"Rosalyn\" per esempio. La maggior parte degli arrangiamenti li abbiamo fatti io e Mick, e anche Aynsley\u00bb.\nIn effetti la prima delle due tracce incise in origine da The Pretty Things, primo successo del gruppo londinese nel 1964, \u00e8 allo stesso tempo energica e fedele. \u00abDavid strillava persino negli stessi punti in cui lo facevo io\u00bb, ha detto il cantante del gruppo Phil May al biografo Christopher Sandford. In Nuova Zelanda ne fu distribuito un 45 giri promozionale limitato ai membri del New Zealand RCA Victor Record Club. La seconda cover dei Pretty Things, \"Don't Bring Me Down\", vede un ritorno al sound R&amp;B delle radici prediletto da Bowie all'epoca delle sue prime incisioni, con una pulsante linea di basso e l'armonica blues.\n\"I Wish You Would\" e \"Shapes of Things\", entrambe degli Yardbirds, sono altre vetrine per le chitarre di Bowie e Mick Ronson. Nella prima, che a sua volta era la cover di una canzone di Billy Boy Arnold del 1955, il riff di chitarra di Ronson, che sostituisce anche le parti in origine riservate all'armonica, fa da contrappunto ad una parte vocale in stile R&amp;B.\nAltra band rappresentata con due brani sono gli Who: con \"Anyway, Anyhow, Anywhere\" e \"I Can't Explain.\" Quest'ultima era gia' stata eseguita occasionalmente dal vivo da Bowie e gli Spiders from Mars nel 1972 e rielaborata con un arrangiamento basato su pianoforte e sassofono. Nell'ottobre del 1973 ne fu inserita une versione live in \"The 1980 Floor Show\" e riapparve poi nelle prime date del Serious Moonlight Tour del 1983, anno in cui fu inclusa nella raccolta \"Golden Years\". La cover di \"Anyway, Anyhow, Anywhere\" pu\u00f2 essere invece vista come una prova del \"manierismo soul\" che il cantante adotter\u00e0 in \"Diamond Dogs\" e \"Young Americans\". In occasione del Bridge School Benefit del 19 ottobre 1996 inser\u00ec la strofa iniziale della canzone come omaggio a Pete Townshend, che nel corso della serata aveva eseguito alcuni brani degli Who.\nIl garage rock di \"Friday on My Mind\" degli Easybeats, a proposito della quale il coautore Harry Vanda ha dichiarato in un'intervista che la versione di Bowie \u00e8 la sua preferita (aggiungendo \u00abil che non \u00e8 strano perch\u00e9 Bowie \u00e8 una delle migliori menti pop del mondo in assoluto\u00bb) e le sfumature psichedeliche di \"See Emily Play\" mostrano l'orecchio di Bowie per la melodia e l'occhio per gli atteggiamenti della cultura pop. La cover del successo del 1967 dei Pink Floyd \u00e8 stato definito dal biografo Nicholas Pegg come uno dei momenti salienti di \"Pin Ups\", dal tic-toc iniziale della chitarra alla dissolvenza finale degli archi, con una produzione in stile \"Sgt. Pepper,\"fatta di linee di pianoforte e sintetizzatore e l'accompagnamento vocale un'ottava sotto alla voce solista, che ricorda alcune atmosfere di \"Hunky Dory\".\nLa cover di \"Here Comes the Night\" dei Them, secondo quanto sostiene James Perone in \"The Words and Music of David Bowie\", \u00abanticipa in alcuni punti il suono del British post-punk e della new wave di fine anni settanta e inizio anni ottanta\u00bb. Il successo del gruppo di Van Morrison del 1965 subisce una trasformazione nella versione di Bowie, con la voce teatrale punteggiata dalle esplosioni del sax baritono di Ken Fordham. \u00abCi \u00e8 piaciuto particolarmente\u00bb, raccontava all'epoca Bowie, \u00absiamo riusciti ad ottenere un vero sound da sezione fiati dei mitici dischi Atlantic\u00bb.\nLe rimanenti tracce includono \"Everything's Alright\", con cui il gruppo beat The Mojos aveva ottenuto il nono posto in classifica nel 1964 e che Bowie registr\u00f2 dal vivo per il \"1980 Floor Show\", \"Where Have All the Good Times Gone\" dei Kinks, dominata dalla chitarra di Mick Ronson e dalla batteria di Aynsley Dunbar, e \"Sorrow\", pubblicata nel 1965 dalla garage band americana The McCoys e portata al successo l'anno successivo dal duo inglese The Merseys. Quest'ultima rappresent\u00f2 l'unico singolo estratto da \"Pin Ups:\" raggiunse la 3\u00aa posizione in classifica nel Regno Unito.\nRegistrazione.\nLe sessioni di \"Pin Ups\" cominciarono il 10 luglio 1973 nello studio George Sand ricavato nelle scuderie dello Ch\u00e2teau d'H\u00e9rouville, vicino a Parigi, \u00abun bel posto per registrare un album\u00bb come lo defin\u00ec Bowie, \u00abcaldo, sole estivo, un castello incantevole e un fantastico studio di registrazione a sedici tracce\u00bb. Inaugurato di recente, lo Chateau era stato raccomandato a David da Marc Bolan, che con i T. Rex vi aveva appena registrato \"The Slider\", e le registrazioni andarono avanti fino ai primi di agosto, intervallate da una breve vacanza di David a Roma insieme alla famiglia ed alcuni amici.\nAnche se dopo \"Ziggy Stardust\" e \"Aladdin Sane\" l'intenzione di Bowie era quella di mantenere uniti gli Spiders from Mars in vista del nuovo disco, il fatto di non aver avvisato in anticipo Trevor Bolder e Mick Woodmansey del \"pensionamento\" di Ziggy Stardust port\u00f2 rapidamente ad una frattura. Il pianista Mike Garson ricevette una telefonata dagli uffici di MainMan il mattino del matrimonio di Woodmansey, al quale presiedeva come membro della Chiesa di Scientology, con la quale gli venne chiesto di informare lo sposo che per il nuovo disco i suoi servizi non erano pi\u00f9 richiesti. \u00abWoody era devastato\u00bb, ricord\u00f2 Garson nel 1986, \u00abquesta era la sua vita e pensava di raggiungere il top con David\u00bb.\nA Garson e Mick Ronson venne assicurato il posto insieme ai veterani di \"Aladdin Sane\", Ken Fordham e Geoffrey MacCormack, ma Trevor Bolder inizialmente sembr\u00f2 destinato a fare la stessa fine di Woodmansey. Vennero contattati Jack Bruce e il batterista Aynsley Dunbar, che in precedenza aveva lavorato con John Mayall &amp; the Bluesbreakers e Frank Zappa. Dunbar accett\u00f2 a differenza di Jack Bruce e alla fine Trevor Bolder fu richiamato. \u00abAnche Trevor sentiva che poteva perdere il suo ingaggio e cos\u00ec accett\u00f2\u00bb, disse Garson al giornalista e scrittore Jerry Hopkins, \u00abMick era in un'analoga situazione di incertezza, perci\u00f2 vi era tensione fra loro e David\u00bb.\nLe registrazioni si intrecciarono con un servizio fotografico di David e la moglie Angela per il \"Daily Mirror\" e da quello per la copertina del disco, oltre che con numerose interviste tra cui quella di Kid Jenson che il 14 luglio venne trasmessa da Radio Luxembourg.\nOltre al materiale di \"Pin Ups\" le sessioni produssero diverse tracce destinate ad una prevista \"versione americana\" dell'album rimasta inedita, tra cui \"God Only Knows\" dei Beach Boys (reincisa nel 1984 per l'album \"Tonight\"), \"White Light/White Heat\" dei Velvet Underground (la cui base sarebbe stata usata nel 1975 da Mick Ronson nel suo disco solista \"Play Don't Worry\"), \"No Fun\" degli Stooges, \"Summer in the City\" dei Lovin' Spoonful e \"Ladytron\" dei Roxy Music. Altre due cover, \"Pablo Picasso\" dei Modern Lovers e \"Try Some, Buy Some\" di George Harrison, avrebbero trovato posto in \"Reality\" nel 2003.\nUscita e accoglienza.\nL'album fu pubblicato il 19 ottobre 1973, con 100.000 copie gi\u00e0 prenotate, e due settimane dopo entr\u00f2 nella Official Albums Chart del Regno Unito direttamente al 1\u00ba posto, dove rimase per cinque settimane eguagliando il primato di \"Aladdin Sane\".\nLa rivista britannica \"Sounds\" dichiar\u00f2 che Bowie \u00abusava il R&amp;B come puntello, non come trampolino\u00bb, mentre su \"Melody Maker\" il giornalista Michael Watts defin\u00ec l'album \"divertente quanto meravigliosamente acuto\", aggiungendo che Bowie \u00absi muove verso l'irriverenza, tenendo in equilibrio su un sottile filo del rasoio il suo immenso gusto per le canzoni in s\u00e9 e il suo desiderio di reinventare. Il suo approccio \u00e8 quello di imitare ed \u00e8 magistrale, non tanto nella sua assoluta fedelt\u00e0 agli originali quanto nella sua capacit\u00e0 di fraseggio, sfumature e stile\u00bb.\nLa rivista statunitense \"Entertainment Weekly\" giudic\u00f2 l'interpretazione della maggior parte dei brani \"eccitante ed efficace\", mentre il magazine \"Musician\" riport\u00f2: \u00abMick Ronson fa esplodere alcuni dei suoi pezzi di chitarra migliori di sempre, mentre Bowie canta in modo sommesso e ispirato\u00bb.\nIl critico musicale Greg Shaw scrisse su \"Rolling Stone\": \u00abSebbene molte delle tracce siano eccellenti, nessuna supera l'originale... inizialmente concepite come materiale \"instant pop\" scadente, la loro semplicit\u00e0 avrebbe richiesto un taglio pi\u00f9 grezzo affinch\u00e9 ottenessero maggiore efficacia. Questo taglio non \u00e8 presente, dal momento che le tracce sono mixate per lasciare spazio alla voce di Bowie. E qui sta il vero fallimento di \"Pin Ups\"\u00bb. Nello stesso articolo Shaw prosegue sostenendo che \u00abla voce di Bowie galleggia con noncuranza sopra la musica, e la sua voce eccessivamente affettata \u00e8 una discrepanza ridicolmente debole per il tipo di materiale\u00bb, concludendo per\u00f2 che \"Pin Ups\" \u00ab\u00e8 anche una raccolta di grandi canzoni, molte delle quali hanno ricevuto un pi\u00f9 che adeguato e sempre amorevole trattamento. Forse la conclusione pi\u00f9 giusta da trarre \u00e8 che Bowie non pu\u00f2 cantare in un altro modo, ha fatto del suo meglio e il risultato non \u00e8 poi cos\u00ec male\u00bb.\nLa rivista canadese \"Music Scene\" riport\u00f2: \u00abHa fatto un tale lavoro di demolizione di alcuni dei brani pi\u00f9 noti e amati degli anni sessanta che \u00e8 ovvio che abbia perso la sua vocazione. O forse si dovrebbe prendere una lunga vacanza. Non \u00e8 tanto il fatto di aver prodotto copie quasi fedeli di pezzi come \"Friday on My Mind\", \"I Can't Explain\", \"Here Comes the Night\" e \"Shapes of Things\", quanto ci\u00f2 che sembra essere la sua totale mancanza di empatia per le canzoni\u00bb.\nClassifiche.\nOltre a raggiungere la vetta della classifica degli album in patria, l'album raggiunse il 6\u00ba posto in Francia e nei Paesi Bassi e il 4\u00ba in Australia, con 36 settimane di permanenza in classifica, mentre negli Stati Uniti arriv\u00f2 alla 23\u00aa posizione della Billboard 200.\nNel novembre 1973 \u00e8 stato certificato disco d'oro nel Regno Unito dalla BPI. Con le successive riedizioni \"Pin Ups\" \u00e8 tornato ad affacciarsi nella classifica del Regno Unito e nel 2016, dopo la morte di Bowie, l'album ha guadagnato nuova popolarit\u00e0 ed ha fatto nuovamente ingresso nella Official Albums Chart al 63\u00ba posto.\nCopertina.\nLa copertina di \"Pin Ups\", nella quale accanto a Bowie compare la supermodella Twiggy, uno dei simboli della Swinging London, era stata pensata inizialmente come parte di un servizio fotografico per la rivista \"Vogue\". Secondo le parole di Justin de Villeneuve, all'epoca manager e partner di Twiggy, Bowie aveva dichiarato di voler essere il primo uomo a comparire sulla copertina di \"Vogue\": \u00abQuando gli mostrai le polaroid di prova chiese se poteva usarle sulla copertina di \"Pin Ups\". Gli dissi: \"Non credo proprio, queste sono per \"Vogue\". Quante copie dell'album pensi di riuscire a vendere?\", \"Un milione\" rispose lui, ed io \"Questa sar\u00e0 la copertina del tuo album!\"\u00bb.\nNella sua autobiografia \"In Black and White\", Twiggy racconta: \u00abEro molto nervosa dal momento che ero una sua grande ammiratrice e intimidita come sarebbe stato chiunque altro... mi tranquillizz\u00f2 immediatamente. Era tutto ci\u00f2 che avrei potuto sperare e anche qualcosa di pi\u00f9, spiritoso, simpatico e incredibilmente brillante, esperto di cinema, registi, letteratura ed arte\u00bb.\nNel frattempo il manager di \"Vogue\" ebbe un ripensamento, come racconta ancora Twiggy: \u00ab\"Non possiamo mettere un uomo sulla copertina\" annunci\u00f2. Non potevo crederci... Bowie era entusiasta della foto cos\u00ec com'era. Siccome Justin deteneva il copyright, Bowie disse che \"Mentre quelli cazzeggiano con le loro discussioni\" gli sarebbe piaciuta per la copertina del disco che stava registrando. Alla fine \"Vogue\" non la us\u00f2 mai. Veramente patetico\u00bb.\nUna disparit\u00e0 nella tonalit\u00e0 delle abbronzature tra i due cre\u00f2 qualche problema ed il fotografo si rivolse a Pierre La Roche, che aveva ideato il trucco di \"Aladdin Sane\": \u00abEro appena tornata dalla California ed ero marrone come una noce\u00bb, spieg\u00f2 Twiggy, \u00abmentre Bowie sembrava che non avesse mai visto il sole, cos\u00ec ebbero l'idea di sbiancarmi la faccia, lasciandomi nude le spalle e il collo abbronzati, e di scurire Bowie. Comunque il risultato fu favoloso\u00bb.)\nA quanto pare, la foto scalz\u00f2 un'altra ipotesi di copertina alla quale aveva pensato il fotografo Alan Motz. Secondo quanto affermato al biografo Christopher Sandford, l'idea era quella di fotografare \"la metamorfosi di David in un animale\", idea che sarebbe stata riciclata l'anno dopo da Terry O'Neill e Guy Peellaert per \"Diamond Dogs\".\nRiedizioni.\n\"Pin Ups\" \u00e8 stato ripubblicato diverse volte a partire dal 1976. La prima versione in compact disc \u00e8 del 1984, anno in cui furono ripubblicati anche i dischi precedenti di Bowie, che divent\u00f2 cos\u00ec la prima rockstar ad avere l'intera produzione in formato digitale.\nTra le varie riedizioni da ricordare, quella rimasterizzata del 1990 distribuita dalla EMI/Rykodisc con due tracce bonus. Anche in questo caso due cover: \"Growin' Up\" di Bruce Springsteen, che Bowie registr\u00f2 agli Olympic Studios di Londra nel novembre 1973 (durante le sessioni di \"Diamond Dogs\" e che vide il contributo alla chitarra di Ronnie Wood) e \"Port of Amsterdam\" di Jacques Brel, registrata ai Trident Studios durante le sessioni di \"Ziggy Stardust\"."}
{"id": "133362", "revid": "1305772", "url": "https://it.wikipedia.org/wiki?curid=133362", "title": "Sergio di Costantinopoli", "text": "Sergio di Costantinopoli"}
{"id": "133365", "revid": "287204", "url": "https://it.wikipedia.org/wiki?curid=133365", "title": "Deployment Diagram", "text": "Il Deployment Diagram (\"diagramma di dispiegamento\") \u00e8 un diagramma di tipo statico previsto dal linguaggio di modellazione object-oriented UML per descrivere un sistema in termini di risorse hardware, dette \"nodi\", e di relazioni fra di esse. Spesso si utilizza un diagramma che mostra come le componenti software siano distribuite rispetto alle risorse hardware disponibili sul sistema; questo diagramma \u00e8 costruito unendo il Component Diagram e il Deployment Diagram.\nNodo.\nIl nodo \u00e8 rappresentato tramite un cubo ed un nome, e raffigura una risorsa hardware disponibile al sistema. Per esempio, in un sistema client-server a due livelli, i nodi potrebbero rappresentare il server e il client, oppure un pc potrebbe essere scomposto in unit\u00e0 centrale, video, tastiera e stampante, rappresentando ciascuna risorsa hardware un nodo del sistema.\nRelazione.\nIl diagramma descrive le relazioni in termini di linee che uniscono i diversi nodi."}
{"id": "133366", "revid": "1543377", "url": "https://it.wikipedia.org/wiki?curid=133366", "title": "324 Bamberga", "text": "324 Bamberga \u00e8 uno degli asteroidi pi\u00f9 grandi della Fascia principale, del diametro medio di circa 229,44\u00a0km.\nBamberga \u00e8 quindi uno degli ultimi grandi (oltre i 200 chilometri) asteroidi individuati; fu scoperto il 25 febbraio 1892 da Johann Palisa dall'osservatorio di Vienna, dove lavorava come assistente notturno, utilizzando uno dei due grandi telescopi rifrattori da 27 e 12 pollici. Fu battezzato cos\u00ec in onore della citt\u00e0 tedesca di Bamberga dal primo cittadino in persona, il Dr. von Brandt, durante una conferenza.\nHa un periodo di rotazione insolitamente lungo fra i pianetini delle sue dimensioni. La sua classe spettrale \u00e8 a met\u00e0 strada fra quella degli asteroidi di tipo C e di tipo P.\nL'8 dicembre 1987 \u00e8 stata osservata un'occultazione di Bamberga; le misure hanno indicato un diametro di circa 228\u00a0km, in linea con i risultati dell'IRAS.\nBamberga nella finzione.\nUn capitolo del romanzo \"Space Apprentice\" (1962) dei fratelli Arkadij e Boris Strugackij \u00e8 ambientato su Bamberga. Una miniera \u00e8 situata sull'asteroide e produce immaginarie \"perle spaziali\"."}
{"id": "133367", "revid": "287204", "url": "https://it.wikipedia.org/wiki?curid=133367", "title": "Jean Fouquet", "text": "Biografia.\nNacque a Tours, verso il 1415-1420, ma la sua formazione avvenne a Parigi, nell'ambito degli atelier di miniatura. Per tutta la sua carriera altern\u00f2 la pittura su tavola con opere di miniatura di straordinaria qualit\u00e0. La scarsit\u00e0 di documentazione rende difficoltosa la ricostruzione del suo percorso biografico, mentre \u00e8 ormai appurato, almeno nelle principali linee, l'evoluzione stilistica nelle sue opere. Della sua prima attivit\u00e0 si conoscono un \"Ritratto di Carlo VII\" e la \"Piet\u00e0\" di Nouans-les-Fontaines in Turenna, che risentono dell'insegnamento di Jan van Eyck e delle sculture di Claus Sluter.\nProbabilmente tra il 1445 e il 1447 comp\u00ec un viaggio in Italia, durante il quale fu fondamentale il soggiorno a Roma, alla corte di Eugenio IV del quale dipinse, forse, un perduto ritratto con due dignitari. Qui conobbe alcuni artisti, tra i quali forse il Filarete e quasi certamente Beato Angelico, ed ebbe modo di apprezzare le opere di Masolino e altri. Ne apprese le recenti formulazioni prospettiche e trasse inoltre, dai resti degli edifici romani, un repertorio classico che impieg\u00f2 nelle opere successive. L'influenza dell'Angelico \u00e8 visibile ad esempio nel \"Libro d'Ore di \u00c9tienne Chevalier\". Visit\u00f2, forse, anche Napoli, sost\u00f2 a Firenze, dove entr\u00f2 in contatto con la pittura di Piero della Francesca e di Domenico Veneziano, e Ferrara, dove gli viene attribuito il \"Ritratto del Buffone Gonella\", un nano della corte di Lionello d'Este. Comunque risultano evidenti sia la conoscenza dei monumenti italiani, che compaiono spesso raffigurati nelle sue opere, sia della prospettiva, dei volumi e della razionalit\u00e0 della luce dei pittori italiani.\nTornato in Francia nel 1448, fu attivo alla corte di Carlo VII, del quale dipinse un \"Ritratto\" (1448-1450), e poi di Luigi XI, del quale fu pittore ufficiale dal 1475. In Francia lavor\u00f2 per i pi\u00f9 alti funzionari statali, come Guillaume Jouvenel des Ursins, cancelliere di Francia (\"Ritratto\", 1460 circa), Simon de Varie (\"Libro d'Ore\", 1460 circa) o il tesoriere Etienne Chevalier\". Per quest'ultimo mini\u00f2 un \"Libro d'Ore oggi al Museo Cond\u00e9 di Chantilly, ma soprattutto dipinse quello che \u00e8 considerato il suo capolavoro, il \"Dittico di Melun\" (1450 circa), commissionato per un altare della cattedrale di Melun, eretto in memoria di Agn\u00e8s Sorel, amante di Carlo VII e morta nel 1450, di cui il committente era esecutore testamentario. Il dittico, da cui proviene anche il piccolo tondo con l'autoritratto dell'artista ora al Louvre, in cui riesce a conciliare le influenze fiamminghe, evidenziate dal realismo dei personaggi che si muovono in paesaggi di grande respiro, ed italiane, manifestate nel controllo dello spazio e nella definizione dei volumi, in un plasticismo nuovo che influenzer\u00e0 a lungo l'arte francese.\nTra il 1465 e il 1470 si dedic\u00f2 ad altri splendidi lavori di miniatura, tra cui le illustrazioni per le \"Antichit\u00e0 giudaiche\" di Flavio Giuseppe e per le \"Grandes chroniques de France\".\nTra il 1470 e il 1476 l'interesse dell'artista si orient\u00f2 verso composizioni pi\u00f9 complesse, descriventi movimenti di masse e la narrazione mut\u00f2 dalla focalizzazione dell'individuo verso un'azione corale di grandi folle.\nMor\u00ec tra il 1478 e il 1481."}
{"id": "133368", "revid": "228587", "url": "https://it.wikipedia.org/wiki?curid=133368", "title": "Audi A4", "text": "LAudi A4 \u00e8 un'automobile di Segmento D prodotta dalla casa automobilistica tedesca Audi, a partire dal 1994 come erede della Audi 80.\nIl contesto.\nLa piattaforma meccanica di questa vettura verr\u00e0 utilizzata anche per derivare altre vetture del gruppo Volkswagen, dalla prima serie vennero derivate la Volkswagen Passat B5 e la prima generazione della Skoda Superb, dalla terza serie venne creata la SEAT Exeo, mentre la quarta generazione fa uso della piattaforma modulare \"MLB\" che fece il suo debutto nell'Audi A5. Degna di nota \u00e8 la sospensione anteriore che fin dalla prima serie fa uso di un quadrilatero alto ad asse sterzante virtuale e poi mantenuta per tutte le generazioni.\nGenerazioni e sigle delle varie versioni.\nFondamentalmente, la storia della produzione della \"A4\" si suddivide a oggi in cinque generazioni, che per continuit\u00e0 con la precedente Audi \"80\" vengono indicate con la lettera \"B\" seguita da un numero progressivo. Cos\u00ec, se l'ultima generazione dell'Audi \"80\" era indicata con la sigla \"B4\", la prima generazione dell'Audi \"A4\" viene indicata invece con la sigla B5, e cos\u00ec via per le generazioni successive. \nUn discorso diverso \u00e8 invece quello relativo alle sigle di progetto delle varianti di carrozzeria previste per ogni generazione dell'Audi \"A4\". Va detto innanzitutto che tutte le cinque generazioni finora prodotte hanno avuto una loro variante berlina e una loro variante station wagon, ma che solo la seconda e la terza generazione sono state prodotte anche con carrozzeria cabriolet. A partire dalla quarta generazione dell'Audi \"A4\", le versioni cabriolet, ma anche la nuova versione coup\u00e9 vennero separate dalla gamma \"A4\" per andare a costituire la nuova gamma A5, che in ogni caso avrebbe condiviso sempre la base meccanica con la \"A4\". Detto questo, queste erano le sigle delle versioni costituenti l'Audi \"A4\" nel corso della sua carriera commerciale:\nDa notare che la seconda e la terza generazione recavano la stessa sigla di progetto a parit\u00e0 di carrozzeria. Questo perch\u00e9, pur essendo le due generazioni indicate con sigle differenti, in realt\u00e0 la terza \u00e8 in pratica un profondo restyling della seconda, perci\u00f2 la struttura di base restava praticamente la stessa.\nVersioni sportive.\nDalla gamma delle normali \"A4\" vennero derivate anche delle versioni sportive, denominate \"S4\", esuberanti ma non estreme, e RS4, capaci invece di prestazioni impressionanti e di scatti brucianti. Va notato come la primissima Audi a portare la sigla \"S4\" fu in realt\u00e0 basata sull'ultima generazione dell'Audi \"100\". Con la rivoluzione nel cambio delle denominazioni commerciali dei modelli Audi, avvenuta nel 1994, le sigle identificative delle versioni sportive dei vari modelli in gamma presero a essere ottenute sostituendo la \"A\" con una \"S\" oppure con la sigla \"RS\" nel caso delle versioni pi\u00f9 potenti. Per questo, le versioni sportive dell'Audi \"A4\" vennero denominate \"S4\" ed \"RS4\", mentre l'eredit\u00e0 della prima \"100 S4\" prese la sigla S6 in quanto nel frattempo l'Audi \"100\" sub\u00ec un restyling e mut\u00f2 la propria denominazione in A6.\nLe varianti di carrozzeria con cui \u00e8 sempre stata prevista l'Audi \"S4\" hanno sempre ricalcato le varianti previste per la gamma delle \"A4\" pi\u00f9 tranquille. Quanto alla \"RS4\", invece, venne quasi sempre prodotta in versione \"Avant\", cio\u00e8 la station wagon, con l'eccezione della versione basata sulla \"B7\", prodotta anche come berlina e cabriolet. Non vi \u00e8 mai stata, invece, una \"RS4\" su base \"A4 B6\".\nAttivit\u00e0 sportiva.\nDTM.\nDal 2004 al 2011 l'Audi schiera le proprie A4 ufficiali nel prestigioso campionato DTM. La vettura, nonostante riprenda per motivi di regolamento e di marketing gran parte della linea della versione stradale, \u00e8 in realt\u00e0 un prototipo con telaio a traliccio tubolare e carrozzeria in fibra di carbonio costruito appositamente per correre in pista. Il propulsore della vettura \u00e8 un V8 di 4 litri di cilindrata da 460 CV collocato in posizione anteriore centrale longitudinale, per avere una ridistribuzione migliore del peso. Le carreggiate e la veste aerodinamica sono state riviste per garantire molta pi\u00f9 aderenza, numerosi spoiler, diffusori e alettoni contribuiscono a generare un importante effetto suolo. Le vetture schierate sono sei, affidate a due scuderie, la ABT Sportsline e la Joest. Con questa vettura l'Audi ha vinto il titolo piloti nel 2004, 2007, 2008, 2009 e 2011, per poi essere sostituita a partire dalla stagione 2012 dalla versione da corsa dell'Audi A5.\nWorld Touring Car Cup.\nNel 1995 l'Audi A4 venne impiegata dal team francese Racing Organisation Course nella World Touring Car Cup. Pilotata dal pilota tedesco Frank Biela, l'auto ottenne la vittoria nel campionato.\nWy\u015bcigowych Samochodowych Mistrzostw Polski.\nTra il 2002 e il 2003 l'Audi A4 venne utilizzata dal Gladysz Racing Team nel campionato polacco riservato alle vetture turismo. Pilotata da Adam Gladysz, si conferm\u00f2 campionessa in entrambe le edizioni del campionato.\nSouth African Super Touring Championship.\nNel 1996 il pilota sudafricano Terry Moss impieg\u00f2 un'Audi A4 nel South African Super Touring Championship, conquistandolo conseguentemente.\nCampionato Italiano Superturismo.\nL'edizione 1996 del Campionato Italiano Superturismo venne vinta dal pilota Rinaldo Capello a bordo di un'Audi A4.\nCzech Touring Car Championship.\nTra il 2005 e il 2007 il Bohemia Racing Team impieg\u00f2 nel campionato ceco delle vetture turismo un'A4, vincendo tutte le stagioni.\nPirelli Touring Car Trophy.\nNel 2004 la squadra Hombre Motorsport vinse la Pirelli Touring Car Trophy con il pilota Werner Huber."}
{"id": "133370", "revid": "125018236", "url": "https://it.wikipedia.org/wiki?curid=133370", "title": "Parsing", "text": "In informatica, il parsing, analisi sintattica o parsificazione \u00e8 un processo che analizza un flusso continuo di dati in ingresso (input, letti per esempio da un file o una tastiera) in modo da determinare la correttezza della sua struttura grazie ad una data grammatica formale. Un parser \u00e8 un programma che esegue questo compito.\nIl termine \"parsing\" proviene dal Latino \"pars\" che indica una parte di un discorso pi\u00f9 ampio.\nDi solito i parser non sono scritti a mano, ma realizzati attraverso dei generatori di parser.\nTipicamente, il termine italiano viene utilizzato per riferirsi al riconoscimento di una grammatica e alla conseguente costruzione di un albero sintattico, che mostra le regole utilizzate durante il riconoscimento dall'input; l'albero sintattico viene poi visitato (anche pi\u00f9 volte) durante l'esecuzione di un interprete o di un compilatore.\nNella maggior parte dei linguaggi, tuttavia, l'analisi sintattica opera su una sequenza di \"token\" in cui l'analizzatore lessicale spezzetta l\"input\". Pertanto, il termine inglese spesso viene usato per indicare l'insieme dell'analisi lessicale e della analisi sintattica vera e propria.\nDescrizione.\nEsempio.\nL'esempio seguente mostra un caso comune di parsing di un linguaggio per un calcolatore (o calcolatrice) con due livelli di grammatica: lessicale e sintattica.\nCome detto, il primo passo \u00e8 la generazione di token, o analisi lessicale. Per esempio, l'input potrebbe essere il seguente \"12*(3+4)^2\", in questo caso il parser divide l'input in token nel modo seguente: 12, *, (, 3, +, 4, ), ^ e 2, ognuno dei quali \u00e8 un simbolo con significato in un'espressione matematica. Il parser potrebbe contenere regole che gli dicono che i caratteri *, +, ^, ( e ) determinano l'inizio di un nuovo token, quindi i token come \"12*\" o \"(3\" non verrebbero generati.\nL'analisi sintattica propriamente detta riceve in input la sequenza dei token e controlla che i token formino espressioni valide. Questo lavoro \u00e8 svolto basandosi su una grammatica libera dal contesto, che ricorsivamente definisce i componenti che determinano un'espressione e l'ordine in cui devono comparire.\nLa fase finale \u00e8 l'analisi semantica, che trova le implicazioni dell'espressione appena validata ed esegue le conseguenti azioni. Nel caso del calcolatore, l'azione \u00e8 quella di valutare l'espressione; un compilatore, d'altra parte, pu\u00f2 generare il linguaggio macchina che esegue la funzionalit\u00e0 presente nel codice.\nTipi di parser.\nIl lavoro del parser \u00e8 essenzialmente quello di determinare se e come l'input pu\u00f2 essere derivato dal simbolo iniziale con le regole della grammatica formale. Questo pu\u00f2 essere fatto essenzialmente in due modi:\nUn'altra importante distinzione \u00e8 quella tra parser che generano per \"leftmost derivation\" o per \"rightmost derivation\". I parser LL generano una derivazione leftmost e i parser LR una derivazione rightmost.\nLinguaggi di programmazione.\nGenericamente i parser sono utilizzati con i linguaggi di programmazione, i quali hanno delle grammatiche semplici e regolari; i parser di questo tipo tendono ad essere basati su grammatiche libere dal contesto poich\u00e9 con queste grammatiche si possono scrivere parser veloci ed efficienti.\nIn realt\u00e0, le grammatiche libere dal contesto non riescono a descrivere da sole la maggior parte dei linguaggi di programmazione di uso comune. Informalmente, la ragione \u00e8 che la memoria di ogni linguaggio \u00e8 limitata; la grammatica non pu\u00f2 ricordare la presenza di un costrutto dopo un'arbitraria lunghezza in input, \u00e8 necessario per esempio in quei linguaggi dove i nomi possono essere referenziati.\nUsare grammatiche pi\u00f9 potenti, quali quelle grammatiche dipendenti dal contesto, tuttavia, vuol dire perdere in efficienza. Di conseguenza \u00e8 una strategia comune quella di utilizzare grammatiche libere dal contesto per una versione \"rilassata\" (con minori vincoli) del linguaggio. Queste grammatiche accetteranno tutti i costrutti validi del linguaggio in considerazione, oltre ad altri costrutti non validi che vengono scartati durante l'analisi semantica dell'input. Per esempio, la grammatica potrebbe accettare un programma che usa una variabile non dichiarata in precedenza."}
{"id": "133373", "revid": "287204", "url": "https://it.wikipedia.org/wiki?curid=133373", "title": "Giovanni Baglione", "text": "\u00c8 noto soprattutto per aver scritto \"Le vite de' pittori, scultori et architetti dal pontificato di Gregorio XIII del 1572 in fino a' tempi di Papa Urbano Ottavo nel 1642\", prima raccolta edita di biografie d'artista nella Roma del secolo XVII. Di notevole importanza anche il suo scritto \"Le nove chiese di Roma\", edito nel 1639.\nBiografia.\n\u00c8 lo stesso Giovanni Baglione a fornire notizie circa il suo apprendistato, avvenuto in ambito tardomanierista presso il pittore fiorentino Francesco Morelli. La sua prima attivit\u00e0 si svolse tra Roma e Napoli e, nel 1600, collabor\u00f2 con il Cavalier d'Arpino alla decorazione del transetto della Basilica di San Giovanni in Laterano, dipingendo l\"'Offerta dei vasi d'oro fatta da Costantino a papa Silvestro\". Tuttavia, in seguito al grande successo della pittura di Michelangelo Merisi da Caravaggio che, proprio nel 1600, aveva completato la decorazione della Cappella Contarelli nella Chiesa di San Luigi dei Francesi con il \"Ciclo di San Matteo\", Baglione abbandon\u00f2 il suo stile tardomanierista a favore di quello caravaggesco.\nLa sua adesione allo stile naturalista di Merisi provoc\u00f2 lo sdegno di Caravaggio che, com'\u00e8 noto, non gradiva essere imitato. \nQuando, nel 1603, fu esposta la \"Resurrezione\" di Giovanni Baglione alla Chiesa del Ges\u00f9, il dipinto riscosse poco successo tra i pittori, almeno a detta di Caravaggio, Orazio Gentileschi, Ottavio Leoni e Onorio Longhi, i quali composero due poemetti satirici ai danni dello stesso Baglione e del suo amico e collega pittore Tommaso Salini. Con un linguaggio volgare, i poemetti satirici rivolgevano accuse pesanti a Giovanni Baglione e Tommaso Salini: il primo veniva tacciato di incompetenza e di essere addirittura il vituperio della pittura, mentre Salini - soprannominato \"l'angelo custode\" di Baglione - era accusato di essere una malalingua, di parlare male di tutti gli artisti eccetto Baglione e, in buona sostanza, di essere il suo tirapiedi. In seguito alla distribuzione di questi versi, sempre nel 1603, Giovanni Baglione sporse denuncia per diffamazione ai danni - appunto - di Caravaggio, Orazio Gentileschi, Ottavio Leoni e Onorio Longhi. Dopo questo processo, Baglione abbandon\u00f2 il caravaggismo per tornare a quella che Carla Guglielmi Faldi chiama la \"maniera propria\". \nInsomma, nonostante Baglione non fosse ben considerato dai suoi colleghi, era ben visto dall'alta societ\u00e0 e dalle alte istituzioni della Chiesa, soprattutto per il suo modo di fare con cui si ingraziava i potenti.\nLe sue opere pi\u00f9 importanti sono gli \"Affreschi con storie di Maria\" a Santa Maria dell'Orto (1598-99), chiesa romana nella quale lavor\u00f2 con molte opere addirittura fino al 1641, lasciandovi forse la maggior concentrazione di sue opere; \"San Filippo\", \"Offerta dei vasi fatta da Costantino a Silvestro\" nel transetto di San Giovanni in Laterano (1600) (del periodo tardomanierista romano); \"Estasi di San Francesco\" (Collezione privata, 1601); \"Santi Pietro e Paolo\" (Santa Cecilia in Trastevere, 1601), \"Amor divino che abbatte il profano\" (Dahlem di Berlino: sono opere con chiara influenza caravaggesca). Nelle opere successive (tra cui la perduta \"Resurrezione di Tabita\" per la Basilica di San Pietro in Vaticano (1607), che gli valse il Cavalierato di Cristo) si stacc\u00f2 dal caravaggismo."}
{"id": "133374", "revid": "1964823", "url": "https://it.wikipedia.org/wiki?curid=133374", "title": "Enzo Francescoli", "text": "Occupa la 24\u00aa posizione nella classifica dei migliori calciatori sudamericani del XX secolo pubblicata per IFFHS nel 2004. Nello stesso anno \u00e8 stato inserito nel FIFA 100, una lista dei 125 pi\u00f9 grandi giocatori viventi, selezionata da Pel\u00e9 e dalla FIFA in occasione del centenario della federazione. \u00c8 stato inoltre inserito alla posizione n. 80 dei 100 migliori giocatori del XX secolo dalla rivista britannica World Soccer. \n\u00c8 soprannominato \"El Pr\u00edncipe\".\nCarriera.\nGiocatore.\nNato a Montevideo da famiglia di origine italiana, inizi\u00f2 la carriera professionistica nel Montevideo Wanderers, club di medio-alto livello della sua citt\u00e0, nelle cui giovanili milit\u00f2 dal 1977 al 1979 e nella cui prima squadra tra il 1980 e il 1982.\nNell'estate di quell'anno pass\u00f2 agli argentini del , con cui divenne alla prima stagione capocannoniere del campionato con 24 goal in 32 incontri.\nL'anno seguente si ripet\u00e9, stavolta con 25 centri in 34 match. Stup\u00ec tutti quando, nel 1986, lasci\u00f2 l'Argentina per una modesta squadra francese, il Racing Club de France (che poi assumer\u00e0 il nome di 'Matra Racing Paris'). Stella assoluta di questa societ\u00e0, dopo tre anni pass\u00f2 all'Olympique de Marseille, con cui gioc\u00f2 28 partite (condite da 11 gol) nella Ligue 1, vincendola.\nSi trasfer\u00ec in Italia nel 1990, anno in cui venne ingaggiato dal Cagliari insieme ad altri due uruguaiani: \"Pepe\" Herrera e Daniel Fonseca. Con i rossobl\u00f9 Francescoli arretr\u00f2 la sua posizione in campo, perdendo quasi totalmente la sua verve offensiva: in tre anni segn\u00f2 solo 17 reti in 98 sfide di campionato, ma i tifosi sardi lo ricordano comunque ancora come uno dei pi\u00f9 grandi calciatori della storia del Cagliari. Infatti, anche se in Italia non si caratterizz\u00f2 come un prolifico realizzatore, fu comunque grande il contributo che diede al Cagliari per raggiungere le salvezze nelle stagioni 1990-91 e 1991-92. Ma soprattutto, Francescoli con le sue reti e le sue giocate, diede un fondamentale apporto ai rossobl\u00f9 per la qualificazione alla la Coppa UEFA nella stagione 1992-93. Indelebile nella memoria dei tifosi del Cagliari, resta il gol contro la campione d'Italia nella prima giornata del campionato 1991-92. Nel 1993 pass\u00f2 al , con cui gioc\u00f2 solo una stagione (24 presenze e appena 3 centri).\nNel 1994 torn\u00f2 al River Plate, il club in cui Francescoli si era meglio espresso. Rest\u00f2 fino al 1997, anno del suo ritiro dall'agonismo, e pur sommerso da infortuni e acciacchi riusc\u00ec a tornare grande (19 goal nel 1996). Con il River inizi\u00f2 la stagione 1997-98, ma la interruppe a dicembre dopo essere sceso in campo sei volte e aver messo la palla in fondo alla rete una volta. A tutt'oggi \u00e8 il terzo miglior bomber della storia del River Plate.\nMolto stimato da Zin\u00e9dine Zidane (che ha chiamato il suo primogenito Enzo in suo onore), Francescoli era soprannominato \"El Flaco\" per la sua magrezza ed era considerato l'alter ego sudamericano di Roberto Baggio. Con la nazionale del suo paese ha disputato sia i mondiali del 1986 che quelli del 1990, riuscendo a riportare il calcio uruguagio a discreti livelli.\nNel marzo 2004 \u00e8 stato inserito dal grande attaccante brasiliano Pel\u00e9 all'interno del FIFA 100, la speciale classifica che include i migliori calciatori del mondo di tutti i tempi. A causa della forte somiglianza, il calciatore Diego Milito ha ereditato da lui il soprannome \"El Pr\u00edncipe\".\nDirigente.\nIl 18 dicembre 2013 viene nominato dalla nuova presidenza del River Plate direttore sportivo del club.\nRiconoscimenti.\nIl Cagliari lo ha inserito nella sua Hall of Fame.\n\u00c8 inserito nella \"Top 11 Rossobl\u00f9 - I pi\u00f9 forti di sempre\", la formazione votata dai tifosi comprendente i migliori rossobl\u00f9 di sempre."}
{"id": "133377", "revid": "287204", "url": "https://it.wikipedia.org/wiki?curid=133377", "title": "Bordeaux (disambigua)", "text": ""}
{"id": "133378", "revid": "73843", "url": "https://it.wikipedia.org/wiki?curid=133378", "title": "Metropolitana di Madrid", "text": "La metropolitana di Madrid (in spagnolo: \"Metro de Madrid\") \u00e8 la metropolitana della citt\u00e0 di Madrid, capitale della Spagna. La sua rete costituisce la terza metropolitana pi\u00f9 estesa d'Europa dopo quelle di Londra e Mosca e la nona del mondo, vantando 294\u00a0km di linee. Negli ultimi 20 anni, il sistema metropolitano ha visto una veloce crescita, diventando una delle reti con la crescita pi\u00f9 elevata in tutto il mondo, arrivando a competere con molte metropolitane asiatiche, come quelle di Delhi, Shanghai, Canton o di Pechino.\nLa metropolitana di Madrid \u00e8 gestita dal \"Consorcio Regional de Transportes de Madrid\", fu inaugurata il 17 ottobre 1919 dal re Alfonso XIII e conta 277 stazioni, delle quali 235 servono una sola linea, 28 ne servono due, 12 ne servono tre e la stazione di Avenida de Am\u00e9rica ne serve quattro. In tre stazioni (Tres Olivos, Estadio Ol\u00edmpico e Puerta de Arganda) bisogna effettuare un cambio di treno all'interno della linea e 21 stazioni hanno corrispondenza con la rete di Cercan\u00edas di Madrid. Se si tiene conto delle linee che passano per ogni stazione, il numero delle stazioni sale a 302.\n\u00c8 composta da 12 linee principali e da un collegamento, chiamato Ramal o Linea R, tra le stazioni \u00d3pera e Pr\u00edncipe P\u00edo.\nNel 2017 sono stati registrati accessi e la linea pi\u00f9 frequentata \u00e8 stata la linea 6 (circolare) con 103,4 milioni di utenti.\nLa metropolitana di Madrid \u00e8 in funzione ogni giorno dalle 6:00 all'1:30.\nLa rete.\nDati generali.\n\u00c8 composta da 12 linee principali e da un collegamento, chiamato Ramal o Linea R, tra le stazioni \u00d3pera e Pr\u00edncipe P\u00edo. La metropolitana di Madrid \u00e8 gestita dal Consorcio Regional de Transportes de Madrid e conta 302 stazioni.\nI treni circolano sulla loro sinistra, a differenza di quanto accade nella maggior parte delle reti ferroviarie esistenti in Spagna in cui i treni circolano a destra. La metropolitana \u00e8 in funzione ogni giorno dalle 6:00 all'1:30.\nLa maggior parte della linea \u00e8 sotterranea, eccezion fatta per alcuni tratti delle linee 5, 8, 9 e 10, nonch\u00e9 la totalit\u00e0 delle linee ML-1, ML-2 e ML-3 della metropolitana leggera.\nLe linee.\nLa rete consta di 16 linee (12 principali, 3 leggere e 1 collegamento chiamato \"Ramal\")\nMetropolitana leggera.\nLa metropolitana leggera di Madrid (in spagnolo: \"Metro Ligero\" o \"Tranv\u00eda\") \u00e8 costituita da due sistemi di metrotranvia separati tra loro e tre linee. Le linee sono gestite da due diverse aziende: Metros Ligeros de Madrid S.A., concessionaria della linea ML1 e Metro Ligero Oeste S.A., concessionaria della linea ML2 e della linea ML3. Entrambi i sistemi sono stati inaugurati il 24 maggio 2007.\nLa storia.\nLa costruzione della metropolitana situ\u00f2 Madrid all'altezza delle altre grandi citt\u00e0 europee che gi\u00e0 utilizzavano un sistema di trasporto di questo tipo, quali Londra (1863), Budapest (1896), Parigi (1900) e Berlino (1902).\nIl 24 gennaio 1917 si costitu\u00ec la \"Compa\u00f1ia Metropolitano Alfonso XIII\", cos\u00ec battezzata in onore del monarca, che apport\u00f2 all'impresa un milione di pesetas a titolo personale. Il progetto originale proponeva la costruzione di 4 linee che servissero il centro urbano cos\u00ec come alcuni abitati vicini. La lunghezza prevista era di 14\u00a0km. I treni, composti da 5 vagoni con capacit\u00e0 per 250 persone, avrebbero dovuto circolare ad una velocit\u00e0 di 25\u00a0km/h e a una profondit\u00e0 media di 10 metri, con una frequenza di passaggio di 2-3 minuti.\nIl primo tratto (\"Cuatro Caminos \u2013 Sol\", linea 1), fu inaugurato il 17 ottobre 1919 dal re Alfonso XIII; misurava 3,5\u00a0km e contava 8 stazioni.\nOggi la rete metropolitana di Madrid si estende su 294\u00a0km di rotaie, 13 linee e 302 stazioni e offre i suoi servizi a oltre 600 milioni di utenti annuali. La rete \u00e8 la seconda pi\u00f9 estesa dell'Unione europea e la quinta del mondo, dopo quelle di Shanghai, Londra, New York e Tokyo. \u00c8 inoltre una delle reti maggiormente in espansione, con ampliamenti durante gli ultimi decenni e non meno ambiziosi progetti in corso.\nLa linea 8 collega la zona dei Nuevos Ministerios (Nuovi Ministeri) con l'Aeroporto di Madrid-Barajas. La linea pi\u00f9 recente \u00e8 la 12 (\"MetroSur\") che, con un percorso circolare, collega i sobborghi meridionali di Alcorc\u00f3n, M\u00f3stoles, Fuenlabrada, Getafe e Legan\u00e9s.\nQuest'ultima \u00e8 uno dei pi\u00f9 grossi progetti di ingegneria civile in Europa; i lavori, iniziati nel 2000 e portati a termine l'11 aprile 2003 con l'inaugurazione dopo soli 3 anni, hanno comportato la costruzione di oltre 40\u00a0km di tunnel e di 28 nuove stazioni, comprendendo anche l'interscambio con la linea 10 che la collega al centro della citt\u00e0. Nell'ultima legislatura autonoma sotto l'amministrazione della presidentessa Esperanza Aguirre il metro \u00e8 stato ampliato di 84\u00a0km e 95 nuove stazioni; di questo ampliamento fanno parte anche le tre nuove linee di Metro Ligero (metrotranvia), realizzate per collegare i comuni limitrofi con la rete di metropolitana della capitale.\nIl parco macchine che percorre le linee metropolitane \u00e8 superiore alle 1.500 unit\u00e0. La maggior parte dei mezzi \u00e8 stata costruita dalla spagnola CAF, mentre sulle linee 7 e 10 sono operativi veicoli costruiti da AnsaldoBreda.\nL'espansione maggiore delle linee si \u00e8 avuta dopo il 1995, portando la Metropolitana di Madrid ad essere inserita tra le 10 pi\u00f9 lunghe al mondo, nonostante la citt\u00e0 stessa ed il suo hinterland raggiungano solo il 50\u00ba posto tra i maggiori agglomerati mondiali con pi\u00f9 di 5 milioni di abitanti.\nMateriale rotabile.\nParco mezzi.\nAl 2018 la rete della metropolitana conta 2322 vagoni. Le unit\u00e0 che circolano appartengono alle seguenti serie:\nQuando alcune linee hanno una mancanza di treni, specialmente nelle ore di punta, le unit\u00e0 provenienti da altre linee vengono di solito trasferite in esse.\nLa maggior parte del materiale rotabile viene costruita dalla CAF in particolare la serie 2000, 3000, 5000, 6000 e 8000. Il resto del materiale, in particolare la serie 7000 e 9000, vengono costruite dalla AnsaldoBreda.\nDepositi e officine.\nLa linea metropolitana dispone di uno o pi\u00f9 depositi per la manutenzione e il rimessaggio dei treni.\nAnche le linee della metropolitana leggera hanno le loro officine, che sono collocate a \"Sanchinarro\", \"Boadilla\" e \"Pozuelo\".\nServizio.\nOrari.\nIl servizio inizia, su tutte le linee, alle 6:05 e termina all'1:30. Fino al 31 dicembre 2018, le stazioni della linea 9 gestite dalla TMF erano aperte fino alle 23:00 (dalla domenica al gioved\u00ec) e fino alle 24:00 (venerd\u00ec e sabato). Dal 1\u00ba gennaio 2019 ne \u00e8 stato prolungato l\u2019orario di apertura, adeguandolo a quello di tutte le altre linee.\nTariffazione.\nIl sistema metropolitano di Madrid \u00e8 diviso in zone \"funzionali\". Ognuna ha un biglietto \"singolo\" (in spagnolo: \"Billete Sencillo\"), valido per un solo viaggio all'interno della zona, e un biglietto comprensivo di 10 viaggi ad un prezzo pi\u00f9 agevolato. Quando si viaggia da una zona ad un'altra, si deve comprare il nuovo biglietto per la zona di destinazione. Esiste anche un biglietto \"combinato\" (in spagnolo: \"Sencillo Combinado\"), valido per un singolo viaggio tra qualsiasi zona del network, eccetto la stazione per l'Aeroporto di Madrid-Barajas che prevede un supplemento aggiuntivo di 3\u20ac. \u00c8 possibile viaggiare dalla stazione dell'aeroporto in qualsiasi punto della rete al costo di 4,5\u20ac.\nAnche il Consorcio Regional de Transportes (CRT) ha una propria suddivisione, con zone geografiche identificate con nomi che vanno dalla A a C2. Questo ente vende sia abbonamenti mensili e annuali per un numero illimitato di viaggi entro la zona di validit\u00e0, sia una serie di biglietti per turisti per 1, 3, 5 o 7 giorni. Questi abbonamenti vengono accettati per le stazioni metropolitane, nelle rispettive zone, e i passeggeri possono utilizzare i biglietti del CRT senza dover pagare il supplemento per l'aeroporto.\nLe zone corrispondenti alla metropolitana di Madrid sono le seguenti:\nAccessibilit\u00e0.\nNon tutte le stazioni della metropolitana madrilena permettono un facile accesso alle persone con disabilit\u00e0 motoria, ma in anni recenti la percentuale di stazioni che permettono l'accesso sta aumentando per due motivi:\nAd oggi le linee meno accessibili sono le linee 1, 2, 4, 5 e 9, mentre le pi\u00f9 accessibili sono tutte le tre linee della metropolitana leggera, le linee 3, 8, 11, 12 e il Ramal.\nNella tabella viene indicato il numero di stazioni, con relativa percentuale, che permettono l'accesso a persone con disabilit\u00e0 motoria.\nCopertura GSM/UMTS.\nA gennaio 2018 non tutte le linee risultano coperte da GSM-UMTS/HSPA, infatti alcune lo sono solo parzialmente. La linea 11 \u00e8 l'unica linea a risultare totalmente priva di copertura telefonica.\nLa copertura GSM/UMTS si trova sulle seguenti tratte delle linee della metropolitana:\nBibliometro e Canalmetro.\nIl servizio \"Bibliometro\" \u00e8 entrato in servizio nell'aprile 2005, in concomitanza del quarto centenario del Don Chisciotte. Questo servizio mette a disposizione degli utenti un servizio di prestito di libri: gli utenti possono trovare all'interno di alcune stazioni dei chioschi dove possono prendere in prestito dei libri come se si trattasse di una biblioteca. Lo scopo del servizio \u00e8 la promozione della lettura. Il servizio del \"Bibliometro\" \u00e8 presente nelle stazioni di Nuevos Ministerios, Canal, Aluche, Moncloa, Chamart\u00edn, Sierra de Guadalupe, Puerta de Arganda, Embajadores, Mar de Cristal, Carabanchel Alto, Legazpi e Puerta del Sur.\nAltro servizio presente sulla rete metropolitana madrilena \u00e8 il \"Canalmetro\", servizio che funziona sugli schermi presenti nei vagoni di ultima generazione il quale consiste in una serie di informazioni passate sui monitor, senza audio e senza pubblicit\u00e0, alle quali si alternano informazioni sulla stazione successiva, gli interscambio e il capolinea.\nMetrob\u00fahos.\nLo B\u00faho Metro o Metrob\u00faho era un servizio di autobus notturni che sostituiva la metropolitana il venerd\u00ec e il sabato nelle ore di chiusura della suddetta. Era composta da 15 linee che copriva parzialmente il percorso delle linee metro. Il servizio \u00e8 stato abolito il 1\u00ba ottobre 2013. Le linee di cui era composto erano le seguenti:\nProgetti.\nEstensioni.\nLinea 3.\n\u00c8 in fase di progettazione il prolungamento della linea dall'attuale capolinea Villaverde Alto alla stazione El Casar, dove sar\u00e0 collegata alla linea 12 della metropolitana e alla linea C3 della rete Cercan\u00edas.\nLinea 5.\n\u00c8 in fase di progettazione il prolungamento della linea dall'attuale capolinea Alameda de Osuna alla stazione Aeropuerto T1-T2-T3, dove si collegher\u00e0 alla linea 8 permettendo un collegamento diretto dal centro all'aeroporto.\nLinea 8.\n\u00c8 in fase di progettazione la realizzazione di un ramo dalla stazione Feria de Madrid per collegare l'area residenziale di Valdebebas con tre nuove stazioni.\nLinea 11.\nIl 3 luglio 2018 il \"Consorcio Regional de Transportes de Madrid\" ha confermato l'estensione della linea fino a Conde de Casal (destinazione delle linee di autobus interurbane dai comuni dell'asse dell'A-3), passando per le gi\u00e0 esistenti stazioni Palos de la Frontera e Atocha Renfe, dove si collegher\u00e0 alle linee della rete Cercan\u00edas e all'AVE. Inoltre saranno costruite le due nuove stazioni Comillas e Madrid R\u00edo. Il costo dei lavori \u00e8 stato stimato in circa 265 milioni, il nuovo percorso sar\u00e0 lungo 6,5 km e l'entrata in funzione \u00e8 prevista per il 2023.\n\u00c8 stato anche approvato lo studio per un progetto di espansione della linea 11 dalla stazione La Fortuna alla stazione San Nicasio per il collegamento con la linea 12 e per avere un nuovo collegamento diretto con Madrid, poich\u00e9 la linea 12 \u00e8 attualmente collegata solo alla linea 10 con l'interscambio della stazione Puerta del Sur."}
{"id": "133380", "revid": "287204", "url": "https://it.wikipedia.org/wiki?curid=133380", "title": "Modello autoregressivo a eteroschedasticit\u00e0 condizionata", "text": "In econometria, un modello autoregressivo a eteroschedasticit\u00e0 condizionata o modello ARCH (dall'inglese \"AutoRegressive Conditional Heteroskedasticity\") \u00e8 un modello utilizzato nell'analisi delle serie storiche. \u00c8 una funzione dei valori assunti dal processo agli istanti precedenti. Secondo una tipica formulazione, dato un processo formula_1 per i rendimenti di un titolo, si ipotizza che formula_2, dove formula_3 e formula_4 segue un processo AR(p):\nin questo caso si parla di un modello ARCH(p), il quale pu\u00f2 essere stimato usando il metodo dei minimi quadrati. \nLaddove la varianza dei disturbi di un modello ARCH segue un processo ARMA(p,q), si parla di modello GARCH(p,q) (\"Generalized ARCH\", o ARCH generalizzato):\nI processi ARCH e GARCH trovano ampio impiego nella finanza, come modelli per serie storiche di variabili finanziarie, che esibiscono eteroschedasticit\u00e0. Lo sviluppo dei modelli ARCH ha fruttato a Robert Engle il Premio della Banca di Svezia per le scienze economiche in memoria di Alfred Nobel (Premio Nobel per l'economia) nel 2003.\nVerifica dei ritardi negli errori per modello ARCH: il metodo dei moltiplicatori di Lagrange.\nUna metodologia utile per verificare la lunghezza dei ritardi degli errori ARCH \u00e8 quella del test del moltiplicatore di Lagrange, utilizzando la procedura seguente:\nformula_7. \nformula_8"}
{"id": "133381", "revid": "767487", "url": "https://it.wikipedia.org/wiki?curid=133381", "title": "Distico elegiaco", "text": "Nella metrica classica, e in particolare nella metrica greca e latina, per distico elegiaco si intende un distico (insieme di due versi, dal gr. \u03b4\u03b9\u03c3\u03c4\u03b9\u03c7\u03bf\u03bd \"distichon\" comp. della particella \u03b4\u03b9\u03c3 \"dis\"- due volte - e \u03c3\u03c4\u03af\u03c7\u03bf\u03c2 \"stichos\" - fila, schiera e, parlando di poesie, verso) composto da un esametro e un pentametro. Esso \u00e8 tipico della poesia elegiaca.\nInizialmente era caratteristico di brevi testi scritti su oggetti di vita quotidiana (vasellame, ...), poi divenne una vera e propria forma poetica.\nLo schema metrico \u00e8:\nLetteratura classica.\nNella poesia greca fu introdotto a partire dalla lirica arcaica nel genere dell'elegia, da cui il nome, la quale comprendeva tematiche assai varie, dall'elegia guerresca di Callino e Tirteo, a quella politica di Solone fino ad arrivare alle tematiche esistenziali di Mimnermo e Teognide. Tuttavia non bisogna dimenticare che il metro elegiaco fu utilizzato anche da autori dell'invettiva giambica, ad esempio Archiloco. In seguito, il distico fu utilizzato largamente nella letteratura ellenistica, ad esempio da Callimaco nella sua opera pi\u00f9 celebre, gli Aitia, come anche nel diffuso genere dell'epigramma.\nNella poesia latina fu adoperato tra gli altri da Catullo e da Tibullo. Quest'ultimo fu un maestro del distico elegiaco e propose frequenti rime interne nel pentametro. Successivamente Ovidio scrisse in distici elegiaci pressoch\u00e9 tutte le sue opere, tranne le \"Metamorfosi\" e il poemetto \"Halieutica\", mentre Marziale utilizz\u00f2 i distici elegiaci nei suoi epigrammi.\nLetteratura moderna.\nGiosu\u00e8 Carducci lo trasfer\u00ec nella metrica italiana combinando, per l'esametro, prevalentemente un settenario piano con un novenario piano e, per il pentametro, un settenario o un quinario piano con un settenario piano."}
{"id": "133382", "revid": "1564499", "url": "https://it.wikipedia.org/wiki?curid=133382", "title": "Emidio d'Ascoli", "text": "Biografia.\nEmidio nacque a Treviri nel 273 da una nobile famiglia pagana. Sui primi anni della sua vita fonti e tradizioni sono assai povere e divergono: le due ipotesi pi\u00f9 probabili vedono Emidio dedicato allo studio delle arti liberali oppure arruolato nelle milizie romane.\nLa sua conversione al Cristianesimo (290?) avvenne grazie alla predicazione dei santi Nazario e Celso: divent\u00f2 catecumeno, fu battezzato e si dedic\u00f2 allo studio delle Sacre Scritture. Entrato in conflitto con la famiglia che tent\u00f2 in tutti i modi di ricondurlo al paganesimo, part\u00ec per l'Italia insieme ai tre amici Euplo, Germano e Valentino (cui viene attribuita la prima agiografia del santo). Giunto a Milano, fu consacrato sacerdote (296?) dal vescovo Materno e stette per tre anni all'oratorio di San Nazario. In questo periodo la sua attivit\u00e0 di predicatore fu particolarmente feconda ed ebbe come risultato la conversione di molti dei suoi ascoltatori.\nA causa della persecuzione di Diocleziano dovette fuggire a Roma dove trov\u00f2 rifugio presso un certo Graziano. Qui gli vennero attribuite molte guarigioni miracolose (tra cui la figlia paralitica dello stesso Graziano), tanto che il popolo lo credette la reincarnazione del dio Esculapio.\nLa fama del sacerdote ben presto dest\u00f2 l'interesse di Papa Marcellino (secondo un'altra versione si tratt\u00f2 invece del suo successore Marcello ma le date non corrispondono, dato che quest'ultimo fu eletto nel novembre 306) che ordin\u00f2 Emidio vescovo di Ascoli, ed Euplo diacono, e affid\u00f2 loro la difficile missione di diffondere il cristianesimo nell'importante centro Piceno (ancora quasi completamente pagano).\nDurante la strada Emidio si ferm\u00f2 a evangelizzare i centri di Pitino, L'Aquila e Teramo, e infine giunse ad Ascoli (300?).\nAd Ascoli era prefetto Polimio, autore di dure repressioni contro i cristiani, che ordin\u00f2 subito a Emidio di non predicare la buona novella, ordine che fu completamente ignorato. Anche ad Ascoli, Emidio si prodig\u00f2 nella guarigione dei malati, cosa che gli consent\u00ec di convertire un gran numero di Ascolani.\nPolimio lo credette la reincarnazione del dio Esculapio, e gli chiese di offrire sacrifici agli d\u00e8i, promettendogli in matrimonio Polisia, sua figlia. Il Santo non solo rifiut\u00f2 di offrire agli d\u00e8i, ma addirittura convert\u00ec Polisia alla fede cristiana e la battezz\u00f2 nelle acque del fiume Tronto.\nPolimio, avvertito di questo, ordin\u00f2 l'arresto di Emidio e lo condann\u00f2 alla pena capitale. Il vescovo non si nascose e fu decapitato (303 sotto Papa Marcellino o, secondo un'altra tradizione, 309 sotto Papa Eusebio), mentre Polisia, fatta ricercare dal padre, fugg\u00ec sul monte Ascensione e scomparve in un crepaccio (nei pressi del quale in s\u00e8guito nacque il paese di Polesio).\nI miracoli e le credenze popolari.\nOltre alle pi\u00f9 volte citate capacit\u00e0 di guarigione, la tradizione popolare e cattolica tende ad attribuire a Sant'Emidio una serie di miracoli isolati.\nCulto.\nLa sua festa per la Chiesa cattolica ricorre il 5 agosto.\nLe spoglie del santo sono conservate nella cripta sotterranea del duomo di Ascoli Piceno detta Cripta di Sant'Emidio, mentre il tempietto di Sant'Emidio Rosso ricorda il luogo dell'esecuzione. L'ultima ricognizione canonica delle sue spoglie mortali fu effettuata nella seconda met\u00e0 degli anni sessanta.\nAl culto emidiano \u00e8 strettamente associato quello minore di santa Polisia (o Polesia), figlia del prefetto romano Polimio, che abbracci\u00f2 la fede cristiana dopo aver ascoltato la predicazione del primo vescovo di Ascoli.\nSant'Emidio \u00e8 il patrono di Ascoli Piceno, Leporano, Fabriano dal 21 agosto 1742, Cerro al Volturno, e compatrono di Placanica, Castel Bolognese, Cingoli dal 1747, Colli a Volturno, Macerata, Tolentino, Recanati, Gubbio, Perugia, Foligno, Guardia (Acireale), Zagarolo (RM)\n\u00c8 il protettore di Ostra Vetere dal 1781, Serra San Quirico, Serra de' Conti dal 1781, e della borgata Monteverde di Bojano, perch\u00e9 qui migrarono gli abitanti del capoluogo del Sannio Pentro subito dopo il terribile terremoto del 1805. Gli sfollati portarono con loro una pietra della chiesa di San Martino delle Monache, distrutta dal sisma, messa a gradino della porta principale della nuova chiesa dedicata a sant'Emidio. Il santo \u00e8 dunque molto venerato a Monteverde, come patrono contro il terremoto.\n\u00c8 co-protettore di Sarnano dal 1760, Gualdo Tadino dal 1751, Nocera Umbra dal 1747, Norcia dal 1703, L'Aquila, Catania, Napoli e Caldari dal 1881.\nIl suo culto \u00e8 diffuso al livello mondiale e il santo \u00e8 particolarmente venerato nei luoghi della terra soggetti a frequenti fenomeni di sismicit\u00e0.\nLa devozione nella regione Marche.\nNel territorio della regione Marche il culto di sant'Emidio era gi\u00e0 diffuso in modo capillare nel Settecento e, in s\u00e8guito, vi furono periodi di maggiore venerazione negli anni che seguirono i terremoti del XVIII e XIX secolo.\nIn molti documenti appartenenti ad archivi parrocchiali e ad archivi storici comunali sono riportate trascritte le iniziative attuate per favorirne la devozione.\nLa citt\u00e0 di Ancona chiese pi\u00f9 volte una reliquia del santo alla citt\u00e0 di Ascoli tra il 1701 e il 1755; Arcevia, nell'anno 1741, acquist\u00f2 un dipinto che ne ritraeva l'immagine; la citt\u00e0 di Cagli, nel 1781, gli dedic\u00f2 un oratorio extra-muros nel luogo dove furono sepolte le vittime del sisma; Fano per la sua venerazione rese \"annuale e perpetua\" la festa in onore del santo e acquist\u00f2 una statua lignea rivestita in oro e argento.\nUna storia di particolare interesse \u00e8 quella che lega il santo alla cittadina di Fabriano che inizi\u00f2 a venerarlo dopo un violento sisma della durata di due minuti avvenuto il 24 aprile 1741. A s\u00e8guito di questo disastroso avvenimento le autorit\u00e0 civili e religiose decretarono sant'Emidio patrono della citt\u00e0 e stabilirono che ogni anno, in perpetuo, fosse celebrata una messa nella cappella priorale dov'era custodita una sua immagine. Nel 1743 nella chiesa di san Filippo Neri fu edificata una cappella in onore del santo.\nLa citt\u00e0 di Potenza Picena (MC), chiamata fino al 1862 Monte Santo, conserva un'opera pittorica dedicata al santo. Realizzata da Benedetto Biancolini (Ascoli 1717, Monte Santo 1797), la tela ha dimensioni di cm 177\u00d7113 e fu commissionata dalla comunit\u00e0 santese al pittore ascolano in memoria di un evento sismico che non provoc\u00f2 danni di particolare entit\u00e0. Nella scritta in latino della lapide posta sulla destra del quadro si legge \u201cterra tremuit et con tutore nostro quievit MDCCLXX B.B.P.P.\u201d (la terra ha tremato ma grazie all\u2019intervento del nostro protettore (Sant\u2019Emidio) si \u00e8 calmata 1770, Benedetto Biancolini pictor pinxit).Inoltre in segno di ringraziamento Sant\u2019Emidio verr\u00e0 considerato comprotettore della citt\u00e0.\nLa citt\u00e0 di Fermo, nell'anno 1783, lo scelse come protettore dal terremoto al posto di san Francesco Borgia; a Matelica fu spostato un quadro che raffigurava sant'Emidio in un luogo pi\u00f9 facilmente raggiungibile dai fedeli; a Montecassiano una sua reliquia venne racchiusa in un reliquiario particolarmente prezioso; San Severino inizi\u00f2 a venerarlo nel 1799, anno in cui acquist\u00f2 un quadro con la rappresentazione del santo; la cittadina di Senigallia, tra il 1737 e il 1734, commission\u00f2 l'esecuzione di un quadro in cui vi fossero raffigurati i santi potenti contro i flagelli e tra questi vi incluse anche sant'Emidio; a Tolentino, fu utilizzato il denaro del palio di San Catervo per l'acquisto di un dipinto del compatrono sant'Emidio; la citt\u00e0 di Urbino nel 1741 richiese alla citt\u00e0 di Ascoli una reliquia e si aggreg\u00f2 alla cittadinanza ascolana nell'anno 1784.\nNel 1703 la citt\u00e0 di Ascoli fu risparmiata dal violento sisma delle Marche. La cittadinanza ne attribu\u00ec il merito a sant'Emidio e, in segno di gratitudine, eresse nel 1717 il tempio di Sant'Emidio alle Grotte, che fu il primo luogo della sua sepoltura. La piccola chiesa custodisce al suo interno la grotta dove, secondo la tradizione, fu rinvenuta la tomba ricoperta dal basilico.\nSant'Emidio \u00e8 anche il nome di uno dei sei sestieri della citt\u00e0 che nella ricorrenza della quintana si danno battaglia per conquistare l'ambito palio.\nDedicata al santo \u00e8 nata, nel 2008, ad Ascoli Piceno l'Associazione \"Sant'Emidio nel Mondo\".\nNel 2009 in occasione del tragico terremoto che ha colpito l'Abruzzo \u00e8 stato compiuto, da Assisi, il primo pellegrinaggio a piedi verso la tomba di sant'Emidio nel duomo di Ascoli, organizzato dalla Confraternita di San Jacopo di Compostella.\nSempre ad Ascoli Piceno nel 2018, \u00e8 stato inaugurato l\"'Emygdius museum\". Il museo, realizzato d'associazione \"Sant'Emidio nel Mondo\", descrive la storia, il culto e la diffusione nel mondo di Santo Patrono della citt\u00e0 picena ed \u00e8 composto da pannelli illustrativi, preziose testimonianze, reperti storici e altri oggetti. Una piccola parte \u00e8 dedicata ai rapporti tra la citt\u00e0 di Treviri, citt\u00e0 natale di Sant'Emidio, e Ascoli, gemellate tra loro dal 1958. Il museo si trova nell'ex chiesa di Sant'Ilario.\nLa devozione nella regione Abruzzo.\nIl culto emidiano in Abruzzo risulta molto diffuso nel territorio. I \"Libri instrumentoum seu chronicorum\" dei conventi locali ne riportano le testimonianze descrivendo i terremoti avvenuti nella regione che gi\u00e0 dal II secolo d.C. era nota per la sua sismicit\u00e0.\nLa cittadina di Atri, nell'anno 1731, richiese ed ebbe dalla citt\u00e0 di Ascoli una reliquia del santo; il comune di Canzano consacr\u00f2 a sant'Emidio una campana della chiesa parrocchiale il 20 novembre dell'anno 1742; la piccola frazione di Caprafico dedic\u00f2 la sua chiesa parrocchiale ai santi Emidio e Colomba nel 1324, come si apprende dai Registri delle decime della diocesi; nel borgo medioevale di Civitella del Tronto, all'interno della chiesa di Santa Maria delle Laudi sono conservati un affresco che ritrae il santo e una reliquia che ogni mercoled\u00ec dopo la Pentecoste viene portata in processione da una confraternita; a Collevecchio di Montorio, in provincia di Teramo, nell'anno 1927, le reliquie di sant'Emidio, che erano state conservate fino ad allora nella chiesa di San Sebastiano, trovarono la loro definitiva collocazione in una nuova chiesa a lui intitolata; nelle chiese parrocchiali dei paesi di Corropoli e Morro d'Oro vi sono altari dedicati alla venerazione del santo e vi si trovano collocate le sue statue; anche nella chiesa di San Giovanni di Mosciano Sant'Angelo \u00e8 esposta una statua di sant'Emidio; il paese di Rocca Santa Maria gli dedic\u00f2 nel 1324 la chiesa parrocchiale; la cittadina di Sulmona ottenne l'aggregazione alla citt\u00e0 di Ascoli concessa dal consiglio degli Anziani il 31 maggio 1777; nella citt\u00e0 di Teramo si trova conservata l'immagine di sant'Emidio nella chiesa di Santo Spirito. Qui la cittadinanza locale si raccolse in preghiera ed espresse una sentita e grata venerazione per il protettore dai terremoti a s\u00e8guito della scossa sismica del 28 luglio 1799 e istitu\u00ec le celebrazioni della festa di ringraziamento che dovevano tenersi dal 29 al 31 agosto. Nel paese di Torricella Sicura la chiesa di San Paolo ospita un altare dedicato al culto del santo.\nSant'Emidio era molto venerato in Avezzano per la protezione dai terremoti. Nota infatti nella Marsica l'espressione: \"Sante Middie, je tarramute\". Esisteva anche una processione nella citt\u00e0 che si svolgeva il 5 agosto di ogni anno partendo dalla Collegiata di San Bartolomeo dove si conservava una statua del santo. Tuttavia a s\u00e8guito del terribile terremoto del 13 gennaio 1915 che distrusse completamente Avezzano uccidendo 10.719 persone in Avezzano e frazioni, e causando 28.500 vittime nelle 7 province colpite, considerato il II terremoto per gravit\u00e0 di perdite umane in Italia, da allora il santo non \u00e8 pi\u00f9 venerato in Avezzano.\nLa venerazione per sant'Emidio nel culto della citt\u00e0 di Chieti era gi\u00e0 nota nella seconda met\u00e0 del XVIII secolo quando nella chiesa della Santissima Trinit\u00e0 erano presenti un altare dedicato al santo e una sua reliquia. Sulla parete destra dell'ingresso della chiesa \u00e8 immurata una lapide, scritta in latino, che riporta il racconto della protezione miracolosa del santo nei confronti della comunit\u00e0. A s\u00e8guito di un grave evento sismico verificatosi durante la notte del 12 luglio 1805 l'arcivescovo chietino e i cittadini si raccolsero in preghiera presso questa chiesa e avviarono una processione per invocarne la protezione. Sebbene, sempre durante la stessa notte, vi fu una seconda forte scossa sia nella citt\u00e0 di Chieti che nel territorio della diocesi, non si registrarono danni.\nNel territorio della provincia di Pescara il culto \u00e8 praticato in molti piccoli centri dove si conservano immagini che riproducono l'effigie del santo, come statue e dipinti, e si celebra la sua festa nel mese di agosto come a Bolognano, Bussi sul Tirino, Corvara, Pescosansonesco, San Valentino in Abruzzo Citeriore, mentre a Tocco da Casauria si festeggia il 19 settembre, vigilia della festa patronale di sant'Eustachio; a Lettomanoppello si festeggia il sabato che precede la 1\u00aa domenica di ottobre, e a Civitella Casanova viene recato in processione nelle festivit\u00e0 di Pentecoste insieme alla Madonna delle Grazie, protettrice del paese.\nNella citt\u00e0 di Teramo \u00e8 venerata un'immagine del santo ascolano. La raffigurazione si trova nel quartiere di Porta Romana, custodita nella nicchia rettangolare, protetta da un vetro, ricavata sulla facciata di un antico palazzetto, restaurato nel XIX secolo, all'angolo tra Via del Carro e Vico della Luna. Si tratta dell'unica effigie del martire presente nella cittadina abruzzese. Il ritratto \u00e8 stato eseguito seguendo i canoni iconografici che contraddistinguono la sua immagine devozionale: indossa abiti da vescovo mentre sostiene con la mano il muro di un'abitazione per impedirne il crollo durante un terremoto. Il dipinto \u00e8 stato realizzato nel 1800 con la tecnica mista della tempera e del collage di foglietti in argento. Questi ultimi, utilizzati per ricoprire il manto e il copricapo, conferiscono un aspetto prezioso al ritratto dalle dimensioni di 50x40 cm.\nLa devozione in altre citt\u00e0.\nLeporano (TA).\nNel comune di Leporano, in provincia di Taranto, il culto del santo nasce a s\u00e8guito di una violenta scossa di terremoto che avvenne il 20 febbraio 1743. Il sisma distrusse quasi tutti gli edifici del piccolo centro pugliese ma lasci\u00f2, miracolosamente, illesi gli abitanti. I leporanesi vollero leggere in quest'avvenimento il segno di una particolare protezione che fu individuata nel santo che per la chiesa cattolica \u00e8 il protettore dai terremoti. Da allora sant'Emidio \u00e8 stato proclamato patrono principale e protettore di Leporano e venerato con grande devozione. Al santo fu dedicato un altare con nicchia e statua di legno nel cappellone barocco della nuova chiesa ricostruita dopo il sisma.\nIl vescovo diocesano Giuseppe Capocelatro, recatosi in visita pastorale a Leporano nell'anno 1794, su richiesta dei fedeli, emise un decreto che autorizzava la celebrazione nel giorno 5 agosto della festa di sant'Emidio. La conferma della Sacra Congregazione dei Riti arriv\u00f2 molti anni dopo, durante il pontificato di Papa Pio XI, il giorno 12 agosto 1925.\nIl paese di Leporano, nell'anno 1882, dedic\u00f2 al santo una statua in pietra, posta sulla strada che conduce verso Saturo e Gandoli, che reca la scritta \u00ab\"Noli timere, Leporane; ego protector tuus sum. A.D. 1882\"\u00bb \u00ab\"non temere Leporano, io sono il tuo protettore. A.D. 1882\"\u00bb Qualche anno pi\u00f9 tardi, nel 1914, fu realizzato in onore di sant'Emidio un reliquiario in argento; nel 1924 sono stati eseguiti l'anello episcopale in oro, le chiavi e il pastorale in argento che adornano la sua statua nei giorni di festa. Nel 1927 fu dipinto un quadro a rilievo, nell'anno 1942 fu rinnovato l'altare di marmo del santo e infine nel 1949 fu dipinto un nuovo affresco. La festa in suo onore si svolge, ogni anno, nei giorni dal 3 al 5 agosto.\nNel 2005 il Parroco Mons. Pasquale Morelli ha fatto realizzare il nuovo Pastorale in argento e oro, e nel 2007 dagli orafi napoletani la nuova croce pettorale in argento e placcature d'oro. Nel 2010 per volere di tutta la popolazione \u00e8 stato realizzato il reliquiario argenteo che custodisce le reliquie del Santo, gelosamente custodite nella Chiesa Madre di Leporano.\nBosco (SA).\nIl culto di Sant'Emidio si \u00e8 diffuso a Bosco nei primi del Novecento, quando una signora del posto che viveva a Messina scamp\u00f2 al famoso terremoto e volle donare la statua del Santo al suo paese. Da quel giorno ogni 8 agosto viene celebrata la Festa in Onore al Santo con la processione per le vie del paese e l'invocazione contro il flagello del terremoto.\nCasale del Pozzo di Nocera Inferiore (SA).\nOgni Domenica delle palme dal santuario di Montalbino, vengono portate in processione le statue della Vergine Maria, di Sant'Eligio e Sant'Emidio. Le statue vengono riposte nella cappella di San Rocco, situata nel Casale del Pozzo, rione di Nocera Inferiore, ove rimangono fino al luned\u00ec in Albis, quando vengono portate in processione per la zona montana dei Casali e riposte nella parrocchia di Santa Maria del Presepe.\nIl marted\u00ec, la cosiddetta \"Pasquetta Nocerina\", i santi risalgono al santuario dove, nei giorni successivi, riceveranno la visita dei fedeli dell'Agro.\nSansepolcro (AR).\nLa devozione a sant'Emidio di diffonde a Sansepolcro, in Alta Valle del Tevere, a motivo dei frequenti terremoti che hanno interessato la citt\u00e0, specialmente nei secoli XVII (1694) e XVIII (1781 e 1789). Una statua di sant'Emidio si trova nel santuario cittadino della Madonna delle Grazie, luogo di preghiera per la protezione dal terremoto.\nNel 1920 la memoria \u00e8 stata inserita nel calendario liturgico proprio della Diocesi di Sansepolcro, che lo ha mantenuto nelle successive modifiche alla data dell'11 agosto. Nel giorno della festa, fino agli anni '70 del XX secolo, i canonici della Basilica Cattedrale al termine della celebrazione eucaristica compivano una processione verso l'Oratorio di San Rocco a seguito di un antico voto.\nLagonegro (PZ).\nNella chiesa della Madonna del Carmine, sede dell'arciconfraternita del S.S. Sacramento, \u00e8 presente una statua di Sant'Emidio al lato dell'altare maggiore. Benedicente, \u00e8 vestito con abiti vescovili. Ai suoi piedi un agglomerato di case. In passato si svolgeva nel mese di agosto una processione per il quartiere e si organizzava una fiera molto partecipata.\nRivello (PZ).\nNella chiesa parrocchiale di San Nicola di Bari, nella navata destra, \u00e8 presente una statua del santo. Vestito con paramenti sacri, ha ai suoi piedi il modellino di una chiesa."}
{"id": "133383", "revid": "466539", "url": "https://it.wikipedia.org/wiki?curid=133383", "title": "Robert Aldrich", "text": "Pi\u00f9 apprezzato dalla critica europea che da quella statunitense, ha sempre mantenuto un approccio indipendente per affrontare questioni politiche e sociali controverse, descrivere personaggi perdenti, cinici e violenti e ambienti (non ultimo quello di Hollywood) in cui l'avidit\u00e0 e la sete di potere sfidano l'individuo a sopravvivere.\nNella sua trentennale carriera ha spaziato dal western (\"Vera Cruz\") al noir (\"Un bacio e una pistola\"), dal film di guerra (\"Prima linea\") alla commedia (\"Scusi, dov'\u00e8 il West?\") alternando enormi successi al box office tra cui \"Che fine ha fatto Baby Jane?\", \"Quella sporca dozzina\" e \"Quella sporca ultima meta\" a clamorosi fallimenti come \"Quando muore una stella\", \"L'assassinio di Sister George\" e \"California Dolls\".\nNel 2017 l'attore Alfred Molina ha impersonato il regista nella miniserie \"Feud - Bette and Joan\", trasmessa in Italia nel gennaio 2018 dal canale Studio Universal e incentrata sulla rivalit\u00e0 tra Bette Davis e Joan Crawford durante la lavorazione di \"Che fine ha fatto Baby Jane?\".\nBiografia.\nNato nel 1918 a Cranston nel Rhode Island, Robert Aldrich crebbe in una famiglia di politici e banchieri (il nonno paterno era il senatore repubblicano Nelson Wilmarth Aldrich e uno degli zii l'imprenditore John D. Rockefeller Jr.) e inizi\u00f2 a lavorare nel cinema nel 1941, subito dopo la laurea in economia all'Universit\u00e0 della Virginia. Assunto dalla RKO come addetto alla produzione, si trasfer\u00ec a Hollywood dove poco tempo dopo inizi\u00f2 a lavorare come assistente di registi quali Edward Dmytryk, Lewis Milestone, Joseph Losey e Charlie Chaplin. Nei successivi dieci anni Aldrich impar\u00f2 il mestiere con film come \"I forzati della gloria\" (1945), \"Anima e corpo\" (1947), \"Arco di trionfo\" (1948) e \"Luci della ribalta\" (1952).\nGli anni cinquanta.\nNel 1952 debutt\u00f2 alla regia in alcune serie televisive che lo fecero conoscere al pubblico americano, tra cui \"Schlitz Playhouse of Stars\" e \"The Doctor\". L'esordio sul grande schermo avvenne l'anno successivo con \"Il grande alleato\", dramma ambientato nel mondo del baseball prodotto dalla MGM cui segu\u00ec il thriller \"Singapore intrigo internazionale\", ma la svolta ci fu nel 1954 grazie all'incontro con l'attore Burt Lancaster, che lo stesso anno diresse nei western \"L'ultimo Apache\" e \"Vera Cruz\" prodotti dalla Hecht-Lancaster Productions. Pur non particolarmente apprezzati dalla critica, entrambi furono dei successi al botteghino e assicurarono al regista una maggiore libert\u00e0 per il film successivo.\nIl produttore Victor Saville gli chiese di adattare un romanzo di Mickey Spillane intitolato \"Kiss Me, Deadly\" (edito in Italia come \"Bacio mortale\"), uno dei gialli con protagonista l'investigatore privato Mike Hammer. Il soggetto non trov\u00f2 l'approvazione della Production Code Administration a causa dei riferimenti al narcotraffico e alla mafia, nonch\u00e9 il ritratto di Hammer come \u00abassassino a sangue freddo i cui numerosi omicidi sono totalmente giustificati\u00bb. Aldrich e lo sceneggiatore A. I. Bezzerides trasformarono perci\u00f2 il romanzo aggiungendo riferimenti alla guerra fredda e sostituendo la droga con la minaccia nucleare e nel novembre del 1954 la sceneggiatura fu approvata.\nIl risultato fu \"Un bacio e una pistola\", definito dal critico Tim Dirks \u00abil film noir definitivo, apocalittico e nichilista\u00bb, che cominci\u00f2 a mostrare la cifra stilistica e narrativa che Robert Aldrich avrebbe ulteriormente sviluppato in seguito. Il film usc\u00ec nel maggio 1955 e ottenne un riscontro sufficiente a permettergli di fondare la compagnia Associates &amp; Aldrich, con la quale lo stesso anno realizz\u00f2 \"Il grande coltello\", adattamento di \"The Big Knife\" di Clifford Odets interpretato da Jack Palance, Shelley Winters e Rod Steiger.\nIl graffiante ritratto di Hollywood e di uno star system fatto di personaggi egomaniaci, pavidi e amorali vinse il Leone d'argento alla Mostra di Venezia, ci\u00f2 nonostante fu accolto da recensioni negative in patria mentre in Europa ottenne il plauso della critica. I \"Cahiers du cin\u00e9ma\" accolsero Aldrich come protagonista di una nuova \"rivoluzione autoriale\" e inclusero tre dei suoi film (\"L'ultimo Apache\", \"Vera Cruz\" e \"Il grande coltello\") tra i dieci migliori dell'anno. \u00abNon c'\u00e8 dubbio che la rivelazione di Robert Aldrich sar\u00e0 l'evento cinematografico del 1955\u00bb, scrisse Fran\u00e7ois Truffaut, \u00aball'inizio dell'anno non conoscevamo nemmeno il suo nome\u00bb.\n\"Il grande coltello\" fu un insuccesso anche al \"box office\" e i risultati non migliorarono con il dramma \"Foglie d'autunno\" (1956), con il quale vinse l'Orso d'argento al Festival di Berlino, il film antimilitarista \"Prima linea\" (1956), interpretato ancora da Jack Palance e vincitore del Premio Pasinetti a Venezia, e il noir \"La giungla della settima strada\" (1957), prodotto dalla Columbia Pictures che non approv\u00f2 la dura descrizione di un'industria di New York corrotta e infestata da criminali e rimpiazz\u00f2 il regista con Vincent Sherman.\nAldrich continu\u00f2 a ricevere riconoscimenti in Europa, tanto che in Belgio il Club du Livre du Cin\u00e9ma gli riserv\u00f2 una delle monografie della collana \"Les Grands Cr\u00e9ateurs du Cin\u00e9ma\", accanto a cineasti quali John Huston, Jean Renoir e Vittorio De Sica. Il decennio si chiuse proprio oltreoceano, dove nel 1959 gir\u00f2 i film di guerra \"Le colline dell'odio\" e \"Dieci secondi col diavolo\", due co-produzioni che ottennero una tiepida accoglienza da parte di pubblico e critica. Lo stesso anno fu chiamato a presiedere la giuria della 9\u00aa edizione del Festival di Berlino.\nGli anni sessanta.\nNel 1961 Aldrich torn\u00f2 al western con \"L'occhio caldo del cielo\", girato in Messico con Rock Hudson e Kirk Douglas come protagonisti. Il regista defin\u00ec il periodo delle riprese \u00abun'esperienza estremamente spiacevole\u00bb e fu particolarmente insoddisfatto della sceneggiatura di Dalton Trumbo, che nello stesso periodo stava scrivendo anche quelle di \"Exodus\" di Otto Preminger e \"Spartacus\" di Stanley Kubrick. Allo stesso tempo dichiar\u00f2 per\u00f2 di condividere in pieno la scelta di Trumbo di lavorare a pi\u00f9 progetti contemporaneamente, dato che dopo oltre dieci anni era \"uscito\" dalla lista nera di Hollywood e aveva bisogno di riaffermare il proprio nome. L'anno successivo gir\u00f2 in Italia e in Marocco il film storico \"Sodoma e Gomorra\", al quale contribu\u00ec anche Sergio Leone come direttore della seconda unit\u00e0 prima di lasciare la produzione per cause mai conosciute.\nIl 6 settembre 1961 la stampa riport\u00f2 che Robert Aldrich avrebbe diretto l'adattamento del romanzo \"What Ever Happened to Baby Jane?\" di Henry Farrell, progetto in sospeso da quando il produttore Richard Rush aveva acquisito i diritti cinematografici oltre un anno prima. Secondo quanto scrisse il \"New York Times\", Joan Crawford si era rivolta al regista gi\u00e0 alcuni anni prima suggerendogli di girare un film con lei e Bette Davis. Da allora Aldrich era rimasto affascinato dall'idea delle due dive come co-protagoniste e il 29 luglio 1962 dichiar\u00f2 che lui e la Crawford avevano concordato sulla storia da portare sullo schermo e che aveva incaricato Lukas Heller di scrivere la sceneggiatura.\n\"Che fine ha fatto Baby Jane?\" fu proiettato nel maggio 1963 al Festival di Cannes e ricevette cinque candidature agli Oscar, inclusa quella a Bette Davis come miglior attrice protagonista, ma vincendo solo quello per i migliori costumi. Venne accolto da recensioni prevalentemente positive e fu il pi\u00f9 grande successo di Aldrich al botteghino dai tempi di \"Vera Cruz\". Dopo una serie di film piuttosto ignorati, il regista riusc\u00ec a \"ringiovanire\" la sua carriera con un'accusa al vecchio star system di Hollywood, un thriller psicologico che con il tempo sarebbe diventato un classico per il suo kitsch intenzionale e per le performance delle due co-protagoniste.\nIl 28 agosto 1963, dopo la commedia western \"I 4 del Texas\" realizzata per la Warner Bros. e quasi un anno dopo il successo di \"Baby Jane\", la rivista \"Variety\" annunci\u00f2 che Aldrich stava lavorando ad un progetto intitolato \"What Ever Happened to Cousin Charlotte?\", suggerendo l'idea di un sequel. In realt\u00e0 la Crawford e la Davis avevano firmato per interpretare nuovi personaggi per un soggetto originale scritto da Henry Farrell, per cui nel marzo 1964 il titolo fu prudentemente cambiato in \"Hush... Hush, Sweet Charlotte\" (\"Piano... piano, dolce Carlotta\"). Le riprese, subirono numerose interruzioni, dovute anche a una polmonite virale che aveva colpito Joan Crawford, e il regista decise di sostituirla e di volare a Parigi per ingaggiare Olivia de Havilland.\nLa 20th Century Fox increment\u00f2 la campagna pubblicitaria per anticipare l'uscita nazionale in tempo per una possibile candidatura agli Oscar, tanto che Aldrich fu ricoverato in ospedale per un esaurimento nervoso mentre tentava freneticamente di terminare la post-produzione in tempo per la scadenza. Il film ottenne sette nomination, tra cui quella a Agnes Moorehead come miglior attrice non protagonista, e fu un altro successo di critica e pubblico, anche se non al livello di \"Baby Jane\".\nAltre due candidature arrivarono nel 1965 grazie a \"Il volo della fenice\", una storia di sopravvivenza ambientata nel deserto del Sahara che nonostante la presenza di James Stewart, Richard Attenborough, Peter Finch e Ernest Borgnine si rivel\u00f2 un fallimento commerciale. Lo stesso anno E. M. Nathanson pubblic\u00f2 il romanzo \"The Dirty Dozen\", ispirato alla vera storia di un gruppo di condannati a morte costretti a partecipare ad una pericolosa missione in cambio della salvezza durante la seconda guerra mondiale. La MGM assegn\u00f2 la regia a Aldrich e il film fu girato in Inghilterra nel 1966. Forte di un cast che includeva Lee Marvin, John Cassavetes, Charles Bronson, Ernest Borgnine, Donald Sutherland e Telly Savalas, \"Quella sporca dozzina\" divent\u00f2 il pi\u00f9 grande successo di pubblico del 1967 e uno dei maggiori degli anni sessanta, oltre che un modello per molti film d'azione dei decenni successivi.\nIl successo del film permise al regista di acquistare uno studio cinematografico che inaugur\u00f2 nell'agosto 1968, ma il piano di produrre fino a 16 film nei successivi cinque anni dovette fare i conti con il fallimento delle prime due produzioni: il dramma anti-Hollywood \"Quando muore una stella\" e il controverso \"L'assassinio di Sister George\", adattamento della commedia teatrale di Frank Marcus su un'affascinante attrice di soap opera (Beryl Reid) che teme di perdere sia il lavoro che la giovane amante (Susannah York). Il film fu distribuito col divieto ai minori di 18 anni, che condann\u00f2 le sue prospettive commerciali e costrinse Aldrich a un accordo con la ABC-Palomar.\nGli anni settanta.\nLe cose non andarono meglio con \"Non \u00e8 pi\u00f9 tempo d'eroi\" (1970), forse il film di guerra pi\u00f9 apertamente antimilitarista di Aldrich che contribu\u00ec anche alla sceneggiatura, il \"gangster movie\" ultraviolento \"Grissom Gang (Niente orchidee per Miss Blandish)\" (1971), e il western revisionista \"Nessuna piet\u00e0 per Ulzana\" (1972), nonostante la presenza in quest'ultimo del vecchio amico Burt Lancaster che rimont\u00f2 una versione alternativa del film per il mercato europeo. Aldrich fu costretto a mettere in vendita il suo studio e nel 1973 realizz\u00f2 per la 20th Century Fox il dramma ambientato durante la grande depressione \"L'imperatore del Nord\", mostrato fuori concorso a Berlino dove i due protagonisti Lee Marvin e Ernest Borgnine furono tra le celebrit\u00e0 pi\u00f9 acclamate dal pubblico.\nNel 1974 avvenne un altro incontro fortunato per Aldrich, quello con l'attore Burt Reynolds che diresse nel dramma sportivo \"Quella sporca ultima meta\" e l'anno successivo in \"Un gioco estremamente pericoloso\", film \"neo-noir\" co-prodotto grazie alla creazione della RoBurt Productions. Il primo si aggiudic\u00f2 un Golden Globe come miglior commedia ed entrambi risultarono molto apprezzati dal pubblico, risollevando momentaneamente il regista dalla crisi professionale e consolidando la celebrit\u00e0 di Reynolds. Nel 1975 subentr\u00f2 a Robert Wise come presidente della Directors Guild of America, corporazione dei registi cinematografici e televisivi statunitensi che guid\u00f2 per quattro anni, e nel 1977 diresse per la quarta e ultima volta Burt Lancaster in \"Ultimi bagliori di un crepuscolo\", uno dei primi film apertamente critici verso la guerra del Vietnam tratto dal romanzo \"Viper Three\" di Walter Wager.\nDopo il flop de \"I ragazzi del coro\", nel 1979 diresse la commedia western \"Scusi, dov'\u00e8 il West?\", dopo la rinuncia di registi come Mike Nichols, Milo\u0161 Forman e Bud Yorkin. Aldrich accett\u00f2 soprattutto perch\u00e9 a interpretare il ruolo del fuorilegge Tommy Lillard avrebbe dovuto essere John Wayne, rimanendo profondamente deluso quando l'attore si ritir\u00f2 dal progetto per questioni economiche e fu sostituito da Harrison Ford. \u00abOgni volta che dirigeva una scena, nella sua mente vedeva John Wayne\u00bb, ha dichiarato il produttore Mace Neufeld, \u00abtrattava \"mentalmente\" con un'icona dello schermo, non aiutava Harrison come attore e gli metteva una pressione enorme\u00bb. Il film raccolse recensioni modeste, anche se la critica sottoline\u00f2 il talento di Ford e soprattutto la performance del protagonista Gene Wilder, che in seguito ha espresso la sua ammirazione per il regista: \u00abEra intelligente e in ogni momento sapeva esattamente quello che stava facendo. Come tutti i migliori registi, ti dava sempre l'opportunit\u00e0 di sorprenderlo\u00bb.\nGli ultimi anni.\nNel 1981 Robert Aldrich diresse \"California Dolls\", commedia ambientata nel mondo del wrestling femminile interpretata da Peter Falk. Mentre negli Stati Uniti si rivel\u00f2 un clamoroso insuccesso (\"The Village Voice\" lo elenc\u00f2 tra i \"disastri cinematografici\" dell'anno) il film ottenne un riscontro positivo oltreoceano e spinse il regista a considerare l'idea di un sequel. Le cattive condizioni di salute non gli permisero per\u00f2 di portare avanti il suo progetto e pochi mesi dopo l'uscita del film, Aldrich dovette subire un intervento chirurgico che gli caus\u00f2 un'insufficienza renale. Mor\u00ec il 5 dicembre 1983 a Los Angeles, dove fu sepolto nel Forest Lawn Memorial Park di Hollywood Hills.\nVita privata.\nRobert Aldrich \u00e8 stato sposato dal 1941 al 1965 con Harriet Foster, dalla quale ha avuto quattro figli tutti impegnati nell'industria cinematografica: Adell, William, Alida e Kelly. Dopo il divorzio, l'11 novembre 1966 ha sposato la modella Sibylle Siegfried, rimasta accanto al regista fino alla morte di quest'ultimo nel 1983."}
{"id": "133388", "revid": "1318658", "url": "https://it.wikipedia.org/wiki?curid=133388", "title": "Fausto Gresini", "text": "Ritiratosi alla fine della stagione 1994, fond\u00f2 il team Gresini Racing, di cui fu anche manager.\nCarriera.\nPilota.\nEsord\u00ec nel motomondiale partecipando al GP delle Nazioni del 1982, che non conclude a causa di un ritiro.\nNel 1983 corse l'intero campionato con la MBA nella classe 125. I 37 punti ottenuti in classifica generale non convinsero la sua squadra, che l'anno successivo lo cedette alla Garelli, con cui Gresini vinse il suo primo Gran Premio, in Svezia, giungendo terzo nella classifica generale (davanti a lui \u00c1ngel Nieto ed Eugenio Lazzarini) con 51 punti complessivi.\nFausto Gresini, che nella sua carriera corse sempre nella 125, vinse il suo primo titolo mondiale nel 1985, con tre vittorie (in Austria, Belgio e San Marino), cinque pole position e 109 punti conquistati. L'anno seguente si aggiudic\u00f2 quattro GP (in Spagna, Europa, Svezia e Germania), ma fu superato di sole 12 lunghezze da Luca Cadalora, che si laure\u00f2 campione del mondo.\nNel 1987 Gresini si prese la rivincita: vinse 10 delle 11 gare in calendario (tutte tranne quella in Portogallo, in cui ebbe una foratura mentre era largamente in testa) e ridivenne campione della 125 dopo aver collezionato 150 punti. Nel 1988 un infortunio lo tenne lontano dalle piste, peraltro la Garelli pag\u00f2 il cambio di regolamento per la 125 e, conseguentemente, cal\u00f2 la competitivit\u00e0 in gara. Poco dopo la fine della stagione matur\u00f2 il divorzio dalla Garelli, che aveva gi\u00e0 provveduto a trovargli come sostituto Domenico Brigaglia. \nNel 1989 si trasfer\u00ec all'Aprilia: con l'altra casa italiana fece una stagione anonima, corredata dal 5\u00ba posto in classifica generale con 102 punti. Nel 1990 pass\u00f2 alla Honda, con cui ebbe un altro brutto infortunio a seguito di una caduta: si limit\u00f2 quindi a fare il secondo di Loris Capirossi, che in quell'anno riusc\u00ec a vincere il mondiale. Nel 1991 invece i due lottarono senza strategie di squadra, ma fu ancora Capirossi a conquistare il primo posto in classifica generale, distanziando Gresini di 19 lunghezze (200 punti a 181; in quell'anno Gresini vinse le gare svoltesi in Italia e Austria).\nNel 1992 Gresini arriv\u00f2 ancora una volta secondo in classifica generale, dopo aver vinto una prova in Gran Bretagna e aver collezionato 118 punti. Le sue ultime due stagioni da pilota (1993 e 1994), disputate sempre con la Honda e sempre in 125, videro un Gresini sempre fuori dal podio. Poco prima dell'inizio della stagione 1995 annunci\u00f2 il suo ritiro dall'agonismo.\nDirigente.\nDopo il ritiro dalle competizioni fond\u00f2 nel 1997 un team motociclistico, il Gresini Racing, che tuttora disputa le gare del motomondiale. Come team manager del team, vinse tre titoli iridati nelle categorie minori: nella classe 250 col giapponese Daijir\u014d Kat\u014d nel motomondiale 2001, con Toni El\u00edas nella stagione 2010 in Moto2 e nel 2018 con Jorge Mart\u00edn in Moto 3. Con il suo team partecip\u00f2 ininterrottamente nella classe regina della MotoGP dal 2002 al 2020 (fino al 2014 con la Honda, dal 2015 con l'Aprilia) e le migliori stagioni in assoluto furono il 2004 e il 2005, chiuse al secondo e terzo posto iridato con Sete Gibernau, Colin Edwards e Marco Melandri.\nMorte.\nIl 27 dicembre 2020 venne ricoverato per COVID-19 all'Ospedale Maggiore di Bologna, dove morir\u00e0 il 23 febbraio 2021."}
{"id": "133390", "revid": "14365", "url": "https://it.wikipedia.org/wiki?curid=133390", "title": "Equazione di Black-Scholes", "text": ""}
{"id": "133405", "revid": "125202955", "url": "https://it.wikipedia.org/wiki?curid=133405", "title": "International Security Assistance Force", "text": "La Forza Internazionale di Assistenza per la Sicurezza (in inglese: \"International Security Assistance Force\", abbreviato: ISAF) \u00e8 stata una missione della NATO, autorizzata dall'ONU, di supporto al governo dell'Afghanistan nella guerra contro i Talebani e al-Qaida dopo il rovesciamento dell'Emirato islamico dell'Afghanistan.\nEra composta da una forza internazionale che impiegava circa 58.300 militari provenienti da una quarantina di nazioni. \u00c8 stata costituita su mandato del Consiglio di Sicurezza delle Nazioni Unite il 20 dicembre 2001 con il compito di sorvegliare la capitale Kabul e la vicina base aerea di Bagram da Talebani, elementi di al-Q\u0101\u02bfida ed eserciti mercenari, e in particolar modo proteggere il governo transitorio guidato da Hamid Karzai.\nDurante i primi due anni l'ISAF non oper\u00f2 oltre i confini della citt\u00e0 di Kabul. L'incarico della sicurezza nel resto del territorio nazionale fu affidato al neocostituito Esercito Nazionale Afghano. Comunque il 13 ottobre 2003, il Consiglio di Sicurezza vot\u00f2 per estendere il mandato dell'ISAF anche al resto dell'Afghanistan. In seguito il Primo Ministro canadese Jean Chr\u00e9tien disse che le truppe canadesi (quasi la met\u00e0 dell'intera forza) non sarebbero state impiegate al di fuori di Kabul. Il 24 ottobre il Bundestag approv\u00f2 l'impiego delle truppe tedesche nella regione di Kunduz. Circa 230 soldati furono inviati nella regione, i primi dell'ISAF ad essere impiegati al di fuori di Kabul.\nIl 28 dicembre 2014, dopo 13 anni di attivit\u00e0, termina la missione ISAF ed inizia la missione Sostegno Risoluto (\"Resolute Support Mission\") in ambito NATO.\nComando.\nIl comando dell'ISAF inizialmente era a rotazione semestrale fra le diverse nazioni partecipanti ma, a causa di seri problemi incontrati con questa modalit\u00e0 di gestione, l'11 agosto 2003 fu affidato a tempo indeterminato alle forze NATO. Questo fu il primo incarico fuori dall'Europa e dall'America del Nord. La NATO partecip\u00f2 anche ai \"Provincial Reconstruction Teams\", cio\u00e8 piccoli gruppi di circa 100 militari e operatori umanitari coinvolti in operazioni di ricostruzione nelle varie province afghane; l'Esercito Italiano era dislocato nella provincia di Herat.\nLista dei comandanti dell'ISAF (COMISAF):\nPaesi Contributori.\nItalia.\nL\u2019Italia ha fornito, sin dal 2002, un contributo alla Missione ISAF, detenendone anche il Comando tra il 2005 e il 2006. Gli italiani, in due occasioni (2006 e 2008), sono stati i Comandanti della Regione di Kabul, e \nl'Italia contribuisce alla Missione ISAF con circa 4.200 unit\u00e0, risultando il quinto fornitore di truppe. \nIl contributo italiano \u00e8 suddiviso tra Kabul e la regione occidentale, soprattutto nelle Province di Herat e Farah (provincia). \nI bombardieri Panavia Tornado dell'Aeronautica Militare, impiegati dalla base tedesca di Mazar-i Sharif, nel nord dell\u2019Afghanistan, sono stati poi avvicendati a novembre 2009 dagli aerei da attacco al suolo AMX International AMX, che hanno iniziato ad operare dalla Forward Support Base (FSB) di Herat, sulla cui pista dell\u2019aeroporto sono stati effettuati dei lavori di adeguamento.\nJoint Air Task Force (JATF) - ISAF.\nNell\u2019ambito del Regional Command-West (RC-W) e dall\u2019Air Component Element di ISAF a Kabul il 1\u00ba giugno 2007 \u00e8 stata costituita la Joint Air Task Force (JATF), componente aerea nazionale della presenza italiana ad Herat. \nLa Task Force \u00e8 coinvolta negli aspetti di coordinamento di quegli assetti che sono sotto il Controllo Operativo diretto della NATO. \nAltri assetti, quali i velivoli da trasporto C-27J e C-130 Hercules-J, i bombardieri tattici AMX (precedentemente sono stati impiegati i Tornado IDS) e gli UAV (od Aeromobile a pilotaggio remoto) stessi, ricevono invece \"ordini operativi\" per l\u2019impiego direttamente dal Comandante della Componente Aerea NATO, poich\u00e9 operano su larga scala su tutto il territorio afghano.\nGli aeromobili dell'A.M. sono presenti nei Task Group:\nPerdite.\nIn totale 53 soldati italiani sono morti in Afghanistan: 31 uccisi in azioni ostili (uno \u00e8 morto una settimana dopo essere stato ferito durante il raid in cui \u00e8 stato salvato dopo la sua cattura), dieci in incidenti stradali, due di infarto, uno per un colpo partito accidentalmente durante il caricamento della propria arma, uno di malattia. I feriti sono stati 651"}
{"id": "133406", "revid": "93745213", "url": "https://it.wikipedia.org/wiki?curid=133406", "title": "Design by contract", "text": "Design by contract (in sigla: DBC ) o progettazione per contratto \u00e8 una metodologia per progettare il software. Prescrive che i progettisti di software debbano definire specifiche precise e verificabili delle interfacce dei componenti software, basandosi sulla teoria dei tipi di dati astratti e sulla metafora di un contratto legale.\nDescrizione.\nL'idea centrale del DBC \u00e8 che le entit\u00e0 software hanno degli obblighi nei confronti di altre entit\u00e0 in base a regole formalizzate fra di essi. Una specifica funzionale, o 'contratto', viene creato per ogni modulo nel sistema prima che sia codificato. L'esecuzione del programma \u00e8 quindi vista come l'interazione fra i vari moduli vincolati da questi contratti.\nIn generale, le routine hanno \"precondizioni\" esplicite che il chiamante deve soddisfare prima di chiamare la routine, e postcondizioni esplicite che descrivono le condizioni che la routine garantir\u00e0 essere vere nel momento in cui la routine finisce. Cos\u00ec, un contratto assume la seguente forma generale: \"Se tu, il chiamante, predisponi certe precondizioni, allora io stabilir\u00f2 certi altri risultati quando ti avr\u00f2 terminato. Se tu violi le precondizioni, allora non ti prometto niente.\" L'implementazione di ogni modulo pu\u00f2 allora essere scritta assumendo la correttezza dei moduli che usa (i suoi subappaltatori), purch\u00e9 soddisfi le loro precondizioni.\nMolti linguaggi forniscono la possibilit\u00e0 di fare asserzioni come queste.\nTuttavia, il DBC \u00e8 innovativo nel riconoscere che questi contratti sono cos\u00ec cruciali per la correttezza del software da dover far parte del processo di progettazione. In effetti, se si vogliono usare le asserzioni come garanzia del fatto che l'implementazione svolta rispetti tutte le specifiche funzionali descritte in fase di analisi, tali asserzioni dovrebbero essere scritte prima del codice.\nIl concetto di contratto si estende verso il basso fino al livello dei metodi/routine; il contratto per ogni metodo conterr\u00e0 normalmente le seguenti informazioni:\nUsando la metodologia DBC, in caso di codice scritto a malo modo, il codice stesso del programma presumibilmente non verificher\u00e0 le condizioni del contratto; la codifica in tal caso fallir\u00e0, avendo la verifica del contratto come rete di sicurezza. (Questo si pone in netto contrasto con la metodologia della \"programmazione difensiva\".) Questo facilita molto il debugging, perch\u00e9 il comportamento inteso di ogni routine viene specificato chiaramente."}
{"id": "133408", "revid": "306856", "url": "https://it.wikipedia.org/wiki?curid=133408", "title": "Capitale sociale (sociologia)", "text": "Il concetto di capitale sociale pu\u00f2 essere definito in generale come un corpus di regole che facilitano la collaborazione all'interno dei gruppi o tra essi.\nLe origini.\nIl trattato in cui compare il primo, isolato accenno al capitale sociale \u00e8 un articolo del 1916 seguito da un saggio del 1920 di cui \u00e8 autore lo statunitense Lyda Judson Hanifan, un riformatore scolastico della Virginia occidentale, che gi\u00e0 allora sosteneva che: \"il capitale sociale si riferisce a quei beni intangibili che hanno valore pi\u00f9 di ogni altro nella vita quotidiana delle persone: precisamente, la buona volont\u00e0, l'appartenenza ad organizzazioni, la solidariet\u00e0 e i rapporti sociali tra individui e famiglie che compongono un'unit\u00e0 sociale\". Una definizione pi\u00f9 recente \u00e8 stata coniata da Jane Jacobs, che la usa in \"The death and life of great american cities\", edito nel 1961, con riferimento alle relazioni interpersonali informali essenziali anche per il funzionamento di societ\u00e0 complesse ed altamente organizzate. Il tema \u00e8 stato studiato dall'economista statunitense Gary Becker, Premio Nobel per l'economia nel 1992.\nBourdieu (1980, p.\u00a0119) ha definito il capitale sociale come \u00abla somma delle risorse, materiali o meno, che ciascun individuo o gruppo sociale ottiene grazie alla partecipazione a una rete di relazioni interpersonali basate su principi di reciprocit\u00e0 e mutuo riconoscimento\u00bb. Si tratta quindi di una risorsa individuale, che \u00e8 connessa all'appartenenza a un gruppo o a una rete sociale, ed \u00e8 collegata all'interazione tra le persone.\nChi inizia a farne uno strumento di analisi sociale \u00e8 Glenn Loury che, nel 1977, nella sua ricerca sulla disuguaglianza negli stipendi dovuta alla razza, critica le sanzioni legali contro i datori di lavoro rei di discriminazioni e i programmi attuati dalle imprese per ridurre questo divario come misure sterili e improduttive. La povert\u00e0 dei lavoratori di colore viene ereditata dai figli che godono di minori risorse materiali e hanno sfruttato opportunit\u00e0 educative meno formative dei bianchi, quindi dispongono di un pi\u00f9 scarso capitale economico e umano rispettivamente.\nI giovani neri, per\u00f2, manifestano anche un insieme di conoscenze e relazioni col mercato del lavoro pi\u00f9 superficiale e limitato e una certa mancanza di informazioni riguardanti le eventuali opportunit\u00e0 che potrebbero cogliere, mostrando quindi anche un pi\u00f9 carente possesso di capitale sociale. Se la scarsit\u00e0 di risorse economiche, culturali e relazionali dei giovani neri condiziona negativamente la loro capacit\u00e0 di accesso al mercato del lavoro, a detta di Loury le teorie economiche classiche perdono di efficacia esplicativa, propense come sono a vedere le differenze individuali nella resa produttiva e quindi nel guadagno determinate soltanto dal livello delle competenze lavorative di ciascuno.\nL'autore ha scritto in proposito: \"Nessuno percorre la strada completamente da solo. Il contesto sociale in cui avviene la maturazione individuale condiziona fortemente ci\u00f2 che individui ugualmente competenti possono ottenere\".\nCapitale, ovvero: stock di risorse.\nQuello di \"capitale\" \u00e8 un concetto economico indicante l'insieme dei mezzi umani, materiali e finanziari necessari per la produzione di beni e servizi (capitali finanziari e capitali fisici). Anche il capitale sociale pu\u00f2 essere inteso in questa accezione, sebbene abbia un significato pi\u00f9 ampio, non limitato alle scienze economiche. Lo si pu\u00f2 definire come l'insieme delle risorse di tipo relazionale durature che un attore sociale (individuo, gruppo ecc.) pu\u00f2 utilizzare, insieme ad altre risorse, per perseguire i propri fini. Relazioni che esistono indipendentemente dai fini e dalla loro mobilitazione o meno. Pizzorno nei suoi studi distingue 2 tipi di capitale sociale:\nIn sostanza distingue l'elemento relazionale (dipendente dalle reti create nella socializzazione) da quello strutturale (derivato dall'appartenenza ad un gruppo).\nLa teoria sociale di Coleman.\nIl sociologo James Coleman ha utilizzato il concetto di capitale sociale nella sua costruzione di una teoria sociale generale imperniata sull'assunto della fondamentale razionalit\u00e0 degli esseri umani, ma che - proprio grazie al capitale sociale - risulta opposta alla tesi individualista tipica dell'economia classica e neoclassica.\nLa sua categorizzazione del capitale sociale \u00e8 molto diffusa nelle opere che hanno lo stesso argomento ed \u00e8 utile richiamarla.\nBasandosi sulle relazioni di \"autorit\u00e0\", di \"fiducia\" e di \"norma\", Coleman ha definito le seguenti forme che pu\u00f2 assumere il capitale sociale:\nA queste forme, basata sull'informalit\u00e0 delle strutture di relazione diretta, Coleman oppone le \"organizzazioni intenzionali\", che vengono costruite di proposito al fine di avere altro capitale sociale - si tratta di quelle che, nella sociologia dell'organizzazione, sono appunto dette organizzazioni.\nColeman tra l'altro sostiene (1990) che \u00ab\u00e8 l'organizzazione sociale a costruire il capitale sociale, e in ci\u00f2 si facilita il perseguimento di fini che non sarebbero affatto raggiungibili in sua assenza o che comunque sarebbero affatto raggiungibili in sua assenza o che comunque sarebbero raggiunti solo a prezzi molto elevati\u00bb. Gli elementi fondamentali sono due: il livello di fiducia presente nell'ambiente sociale (l'aspettativa che le obbligazioni sociali siano ripagate) e il numero delle obbligazioni in atto. Perci\u00f2 il capitale sociale \u00e8, nello stesso tempo, un attributo del sistema, quindi dipendente da norme, istituzioni, aspetti organizzativi, e risorsa individuale. Il c.s. collettivo influenza le possibilit\u00e0 per i singoli di costruirsi c.s. personale. Tuttavia, in un determinato contesto, i singoli soggetti possono differire notevolmente tra loro quanto a c.s. individuale. Inoltre, \u00e8 spesso un sottoprodotto di attivit\u00e0 intraprese per altri scopi. Ad esempio, un'associazione di residenti nata per contrastare un determinato progetto, pu\u00f2 poi utilizzare i legami formati nell'ambito di quest'obiettivo per gli scopi pi\u00f9 diversi.\nL'approccio di Putnam.\nL'approccio di Coleman, sostiene Belussi (2002), \u00e8 di tipo \u201cmicro\u201d, mentre quello di Putnam opera una concettualizzazione \u201cmacro\u201d del fenomeno, in quanto analizza e confronta le prestazioni di diverse societ\u00e0 civili in relazione ai livelli di fiducia collettiva e di c.s. Infatti, Robert Putnam (2004), esamina due aspetti fondamentali che rendono vantaggiosa la presenza di elevati livelli di capitale sociale nella societ\u00e0: il primo \u00e8 che esso rappresenta un meccanismo che determina l'osservanza di un comportamento collettivamente desiderabile (ad esempio, dove gli indicatori segnalano alti livelli di capitale sociale presenti nella societ\u00e0, i livelli di criminalit\u00e0 sono relativamente bassi, e viceversa). Il secondo \u00e8 che \u201clubrifica\u201d gli ingranaggi che permettono alla societ\u00e0 di progredire senza intoppi, in quanto dove le persone si fidano tra loro e sono sottoposte a ripetute interazioni con i propri concittadini, gli affari e le transazioni sono meno costosi.\nAnche a livello individuale, per Putnam, gli effetti del c.s. sono benefici, risultando statisticamente che le persone con vita ricca di capitale sociale affrontano con maggiore successo traumi e malattie. L'isolamento sociale, all'opposto, provoca danni non solo al benessere psichico, ma anche al sistema immunitario e a varie funzionalit\u00e0 biologiche, come verificato da numerosi studi, non solo sull'uomo ma su tutti gli animali che normalmente vivono una vita in gruppo. Putnam dimostra che negli Stati nord-americani dove, in base ad indicatori statistici, i livelli di capitale sociale risultano pi\u00f9 elevati, corrispondentemente risultano pi\u00f9 bassi i valori di indicatori quali, ad esempio, il tasso di mortalit\u00e0 per cancro, la diffusione dell'alcolismo, le morti per suicidio, la mortalit\u00e0 infantile. Dimostra anche che, prendendo come riferimento lo stesso Stato, negli anni in cui si verifica una diminuzione delle connessioni sociali aumentano i casi di depressione e suicidio (Hunout 2003-2004).\nAltri approcci al capitale sociale.\nPer il politologo statunitense Francis Fukuyama (1996) il capitale sociale \u00e8 una risorsa che \u00e8 presente dove prevale, in tutta o in parte della societ\u00e0, la fiducia.\nSimilmente, secondo Pittamiglio (2003) \u00e8 costituito dall'insieme delle risorse, concretamente e immediatamente disponibili, che derivano sia dalle reti in cui il soggetto \u00e8 inserito che dalla posizione che il soggetto stesso assume in ciascuna rete. Si tratta delle reti interpersonali amicali, che inglobano al loro interno reti di categoria, di relazioni e interazioni economiche, di scambi culturali e di informazioni. Ovviamente si tratta di reti soggette a continui cambiamenti, che determinano variazioni nel capitale sociale disponibile.\nCome evidenzia Burt (1998), il capitale sociale \u00e8 una qualit\u00e0 che scaturisce dall'interazione tra persone, mentre il capitale umano \u00e8 una qualit\u00e0 dell'individuo. Perci\u00f2, il capitale sociale \u00e8 il complemento contestuale del capitale umano. Croce e Ottolini (2003) sottolineano che il c.s. non risiede, come il capitale umano, nelle persone, ma tra le persone. Lo stesso Bordieu (1980) precisava ulteriormente che il volume di capitale sociale posseduto da un particolare agente dipende dall'ampiezza dei legami che pu\u00f2 efficacemente mobilitare e dal volume di capitale (economico, culturale e simbolico) detenuto da ciascuno di coloro cui \u00e8 legato.\nIl c.s. \u00e8 quindi distinto dagli altri tipi di capitale che possono essere posseduti, ma \u00e8 legato a tutti i tipi di capitale in possesso di coloro con cui si sono instaurati legami sociali di tale tipo. Mentre Fukuyama precisa che il capitale sociale differisce dalle altre forme di capitale in quanto si costituisce e viene tramandato con meccanismi culturali, e non pu\u00f2 essere acquisito con una decisione razionale di investimento, come per le altre forme di capitale. A quest'ultima affermazione si potrebbe obiettare che, in realt\u00e0, \u00e8 possibile che un individuo adotti in maniera razionale una strategia volta a migliorare il proprio capitale sociale, ad esempio cercando di privilegiare, a questo scopo, determinati contatti sociali rispetto ad altri.\nInfatti, per Mutti A. (1998) il capitale sociale \u00e8 costituito da relazioni fiduciarie, sia di tipo forte che debole, formali e informali, regolate da norme che definiscono, anche in modo flessibile, forma e contenuti degli scambi, regolati anche da sanzioni sociali di vario tipo. La rete di relazioni \u00e8 il prodotto, intenzionale o inintenzionale, sia di strategie di investimento sociale, sia di eredit\u00e0 ascrittive (come per le relazioni parentali e di ceto). Il c.s. ha la natura di bene pubblico, nel senso che coloro che rafforzano queste strutture di reciprocit\u00e0 producono benefici per tutti gli individui che fanno parte di tali strutture.\nAttraverso il capitale di relazioni si rendono disponibili risorse cognitive o normative (la fiducia) che permettono ai detentori di realizzare obiettivi altrimenti non raggiungibili, oppure ottenibili a costo maggiore (Trigilia, 2001).\nIl concetto di \u201cbeni relazionali\u00bb proposto da Donati (1991), Colozzi (2005), indicante \u00abun tipo specifico di beni che nascono dalle relazioni e attraverso le relazioni fra persone e consistono essenzialmente in queste stesse relazioni\u00bb (Colozzi, 2005, p.\u00a013) appare sostanzialmente sovrapponibile a quello di c.s. Anche l'antico concetto cinese di guanxi (kuan-hsi), che descrive l'importanza accordata dalla cultura cinese alla coltivazione dei legami personali (Wong e Salaff, 1998), si inserisce in questo discorso.\nSecondo Bianco ed Eve (1999) e Morlicchio (1999) gli elementi fondamentali del c.s. sopra evidenziati, hanno dato luogo a processi di ricerca distinti. Alcuni, come Fukuyama, Putnam e, in Italia, Mutti, privilegiano l'aspetto collettivo del concetto, e il suo inserimento nel contesto. Altri, tra i quali Lin e Granovetter, che peraltro usano poco il termine di capitale sociale, danno pi\u00f9 spazio alle risorse individualmente manipolabili. Come noto, Granovetter predilige parlare di \u00ablegami\u00bb, mentre Lin usa soprattutto il termine \u00abrisorse\u00bb. Questo approccio pi\u00f9 \u201cindividualista\u201d serve anche ad evitare le critiche di chi, come Sanderfur e Laumann, (1998) tende a considerare il c.s. come \u00abuna metafora che riassume idee sociologiche gi\u00e0 esistenti\u00bb. Negli scritti degli economisti, si trova pi\u00f9 spesso la definizione, che pare molto simile, di beni relazionali da essi definiti come \u00abquell'insieme di culture, valori, rapporti, interconnessioni, sinergie che consentono una produttivit\u00e0 pi\u00f9 diffusa e superiore a quella ottenibile da individui di uguale capitale umano e fisico ma operanti isolatamente o in un altro assetto relazionale\u00bb (Fondazione Giacomo Brodolini, 1997).\nSi pu\u00f2 rilevare che in alcuni autori il concetto di capitale sociale si sovrappone a quello di fiducia interpersonale. Ma mentre la fiducia \u00e8 un fenomeno soggettivo, il capitale sociale va considerato un insieme oggettivo o rete di relazioni sociali. Pizzorno (2001) contesta quella parte della letteratura che tende a far coincidere le relazioni che formano capitale sociale con ogni tipo di relazione sociale. In realt\u00e0, tra le prime non possono essere ricomprese, ad esempio, le relazioni di semplice scambio, quelle di mero incontro senza seguito di relazione, e tutti i tipi di relazione conflittuale. Sono portatrici di capitale sociale solo le relazioni che comportano forme di solidariet\u00e0 o reciprocit\u00e0 e in cui l'identit\u00e0 dei partecipanti sia riconosciuta. A tale proposito, lo stesso Pizzorno (2001, p.\u00a027/29) distingue tra \u00abcapitale sociale di solidariet\u00e0\u00bb che \u00e8 sostenuto da legami di tipo forte, e \u00abcapitale sociale di reciprocit\u00e0\u00bb che si manifesta pi\u00f9 probabilmente mediante legami di tipo debole (nell'accezione di Mark Granovetter). Per Ambrosini (2005), nelle reti di immigrati, il c.s. di solidariet\u00e0, che sarebbe il meno utile, \u00e8, in molti casi, cospicuo, mentre quello di reciprocit\u00e0, (che sarebbe il pi\u00f9 indicato ad uscire dalla logica ristretta del gruppo etnico che potrebbe portare ad emarginazione rispetto alla societ\u00e0 pi\u00f9 ampia) risulterebbe pi\u00f9 carente.\nMutti (2003) sottolinea, commentando l'apporto di Putnam, gli aspetti di cooperazione, di stabilit\u00e0 nel tempo, di reciprocit\u00e0 e fiducia, intrinseci al concetto di capitale sociale, ed avverte che \u00e8 sbagliato, come fanno alcuni autori, esaurirne il significato nella semplice rete di relazioni personali, il che finirebbe per toglierne ogni specificit\u00e0 rispetto a termini come \u201creticolo personale\u201d o \u201cinterazione sociale\u201d.\nSecondo Magatti (2002) Il capitale sociale \u00e8 quindi un concetto che pu\u00f2 assumere una pluralit\u00e0 di significati, il che lo espone ad ambiguit\u00e0 e contraddizioni. Tuttavia, l'elemento che si trova trasversalmente presente nel tipo di relazioni in cui si pu\u00f2 parlare di c.s. \u00e8 quello dell'informazione, che \u00e8 generalmente (ma non sempre) non costosa, pluridirezionale e non necessariamente intenzionale. Quando il passaggio dell'informazione non avviene in modo neutro, si parla di \u201cinfluenza\u201d, e si collega fortemente all'elemento fiducia.\nUn intervento pubblico pu\u00f2 migliorare i livelli di capitale sociale nella societ\u00e0. Esso, infatti, per la capacit\u00e0 di accrescere il livello di fiducia e migliorare la diffusione delle informazioni deve essere considerato un elemento fondamentale per limitare le disuguaglianze ed accrescere lo sviluppo (Sabatini, 2004).\nGodechot e Mariot (2004) distinguono due forme relazionali suscettibili di funzionare come capitale sociale: una aperta, diversificata e \"porosa\" e l'altra densa, chiusa e stabile. La prima \u00e8 pi\u00f9 adatta alla ricerca di vantaggi individuali all'interno di un gruppo, la seconda favorisce la mobilitazione di un gruppo nella concorrenza con altri gruppi. La prima forma, inoltre, favorisce l'evidenziarsi del merito individuale e l'ottenimento o il miglioramento di una posizione personale, mentre la seconda determina la costituzione di una rete pi\u00f9 densa e coesa su base istituzionale, che favorisce la difesa, la riproduzione o l'estensione di un'organizzazione nei confronti della concorrenza. Collier (1998) distingue tra government social capital (riguardante leggi e norme ufficiali, contratti) e civil social capital (concernente valori comuni, tradizioni, norme informali, associazioni su base spontanea o volontaria). Ancora Pizzorno (2001, p.\u00a031), definisce \u00abmobilitazione di capitale sociale\u00bb una relazione nella quale un soggetto ne aiuta altri poich\u00e9 ci\u00f2 fa crescere il prestigio di una determinata unit\u00e0 collettiva.\nMutti (1998) ha attuato un programma di ricerca che pone in stretta relazione la presenza di capitale sociale con lo sviluppo, e anche con la modernizzazione. Gli attori che agiscono all'interno di reti formali ed informali, agiscono, secondo questo autore, da ponte tra tradizione e modernit\u00e0, favorendo l'estensione dei processi cooperativi basati sulla fiducia. Lo sviluppo viene visto non come un processo che supera gli ostacoli, ma piuttosto come un'azione di mobilitazione di risorse preesistenti. D'altra parte, ammette anche Mutti, le teorie sul capitale sociale incontrano difficolt\u00e0 nel risalire da una dimensione micro ad una macrosociale. Pertanto, studiare lo sviluppo basandosi sul capitale sociale pu\u00f2 dare solo un punto di vista parziale.\nSecondo Sciolla (2002) (cos\u00ec come per Fukuyama \u20131996, trattando della fiducia), anche la famosa indagine di Max Weber sulle sette protestanti e il capitalismo si pu\u00f2 considerare come una delle dimostrazioni che la formazione di associazioni settarie su base religiosa, fortemente selettive, era utile a creare un tessuto sociale (per il quale oggi si parlerebbe di capitale sociale), in grado di rispondere all'esigenza economico-produttiva di valutare su solide basi l'affidabilit\u00e0 delle persone con cui entrare in affari.\nCapitale sociale e societ\u00e0.\nPutnam (2004) lamenta un declino nella quantit\u00e0 di capitale sociale presente nella societ\u00e0 americana, dove diminuiscono le tradizionali occasioni di formare legami sociali (rapporti di vicinato, partecipazione a club, associazioni, attivit\u00e0 di volontariato, ecc.) che vengono sostituite da attivit\u00e0 pi\u00f9 individualistiche, nonostante la maggiore facilit\u00e0 che, apparentemente, esisterebbe oggi nelle comunicazioni.\nConcordando con Putnam, Giaccardi e Magatti (2003) rimarcano che nell'epoca attuale si assiste ad un indebolimento dei legami sociali che sono la base del capitale sociale stesso. Essi ritengono che i sistemi di interesse e appartenenza diventano multipli e sempre pi\u00f9 confusi. Si assiste ad una \u201crispazializzazione\u201d, che da un lato rende pi\u00f9 difficile per i gruppi sociali confermare fedelt\u00e0 ai legami sul territorio, dall'altro vede con sospetto e diffidenza l'arrivo dei nuovi immigrati, spesso ritenuti poco inclini a riconoscere regole di vita condivise. Lo spazio sociale per cui ci si sente responsabili tende quindi a ridursi.\nFukuyama (1996) sostiene che le societ\u00e0 con dotazione elevata di c.s. tendono ad un assetto economico fondato sulla grande impresa, guidata da manager di professione e con propriet\u00e0 dispersa. Invece le societ\u00e0 con dotazione ridotta di c.s. mantengono un assetto economico basato su imprese di piccola dimensione, a prevalente guida familiare. Ci\u00f2 non \u00e8 d'impedimento allo sviluppo economico, come dimostrerebbero i casi dell'Asia orientale e di alcuni distretti italiani, ma restringe i settori di possibile sviluppo. Secondo Mutti (1998a), tuttavia, nella sua analisi Fukuyama tenderebbe a trascurare sia il ruolo dello Stato come creatore di capitale sociale, sia la funzione svolta da reti di piccole imprese familiari in aree economiche con scarso livello di base dello stesso.\nLi, Savage e Pickles (2003), con riferimento alla situazione in Inghilterra e Galles, ritengono che vi sia un rapido declino nelle possibilit\u00e0 di accesso al capitale sociale nelle classi operaie, e una sostanziale stabilit\u00e0 nella media borghesia.\nCome le altre risorse, il capitale sociale si pu\u00f2 accrescere e cumulare (ad esempio quando si aggiunge al proprio il capitale sociale del coniuge o dei suoceri) e pu\u00f2 almeno parzialmente essere trasmesso per via ereditaria (Bianco e Eve, 1999). Un problema, come riferisce fra gli altri Putnam (2004), \u00e8 per\u00f2 che chi possiede gi\u00e0 elevati livelli di c.s. \u00e8 favorito nelle possibilit\u00e0 di aumentarlo (il c.s. si autorinforza), mentre chi si trova nella situazione opposta trover\u00e0 sempre difficolt\u00e0 molto maggiori nel migliorare la propria situazione.\nColeman (1990) sostiene che il c.s. si crea quando le relazioni tra le persone cambiano in modi che facilitano l'azione. Si tratterebbe quindi di concetto che si concretizza nell'azione, nella realizzazione di progetti pratici (Piselli, 2001). Per Bianco ed Eve (1999), il c.s. \u00e8 specializzato: le risorse relazionali sono importanti solo in determinati contesti e per particolari fini. Perci\u00f2, mentre \u00e8 logico ritenere, ad esempio, che 15 anni di scolarit\u00e0 procurino pi\u00f9 vantaggi di 8, non \u00e8 altrettanto scontato che, in relazione al c.s., avere 15 amici sia pi\u00f9 vantaggioso che averne 8. Un solo conoscente che detenga l'informazione giusta nel particolare momento \u00e8 pi\u00f9 utile di tanti amici generici.\nIncollaggio, ponte, collegamento.\nCome rilevano alcuni autori, esistono pure i lati negativi di un'elevata presenza di capitale sociale collettivo. Da Edward C. Banfield (1958), la famiglia viene considerata generalmente come una forma di bonding social capital, cio\u00e8 di capitale sociale che ostacola la socializzazione della conoscenza e della fiducia. Si pu\u00f2 rilevare (Harper, 2002) che questo tipo di c.s. \u00e8 caratterizzato da legami di tipo forte. Putnam (2004), distingue tra associazioni di tipo bridging o inclusive e di tipo bonding o esclusive: sono le prime, dotate di partecipazione pi\u00f9 eterogenea, a corrispondere ad una fiducia interpersonale generalizzata.\nAltri autori (ad esempio Harper, 2002) aggiungono che il bridging social capital \u00e8 caratterizzato da legami di tipo debole, reti meno dense e pi\u00f9 estese, ed \u00e8 tipico dei legami derivanti da legami amicali. Inoltre, viene aggiunto un terzo tipo, il linking social capital, che \u00e8 caratterizzato da connessioni tra soggetti che occupano livelli diversi nell'ambito di una gerarchia o in una struttura organizzativa. Sabatini (2006) considera piuttosto quest'ultimo tipo come derivante dalla partecipazione ad associazioni di volontariato.\nD'altra parte, il bonding social capital non deve sempre essere visto con accezione negativa: ad esempio, l'assistenza a soggetti molto giovani o molto anziani, o malati, \u00e8 spesso assicurata in maniera migliore da legami di questo tipo (Harper, 2002).\nRegolazione del capitale sociale.\nPutnam si domanda, constatato che il declino del c.s. negli Stati Uniti d'America corrisponde ad un aumento della tolleranza, se il guadagno in termini di libert\u00e0 comporti un costo in termini di comunit\u00e0. Cita pure il filosofo, dell'800, Bagehot, il quale scriveva \u00absi pu\u00f2 parlare della tirannia di Nerone e Tiberio, ma la vera tirannia \u00e8 quella del vicino della porta accanto: Quale legge \u00e8 tanto crudele quanto la legge di fare ci\u00f2 che fa lui? (...) l'opinione pubblica \u00e8 un'influenza che ci permea ed esige obbedienza\u00bb (in Putnam, 2004, pag, 431). Per Putnam, una societ\u00e0 con alto capitale sociale e alto livello di tolleranza \u00e8 una comunit\u00e0 civica; se il capitale sociale \u00e8 alto e il livello di tolleranza \u00e8 basso \u00e8 una comunit\u00e0 settaria; se il capitale sociale \u00e8 basso e la tolleranza \u00e8 alta si ha una societ\u00e0 individualistica (\u201cognuno pensa ai fatti suoi\u201d); se il capitale sociale \u00e8 basso e la tolleranza \u00e8 bassa allora \u00e8 una societ\u00e0 anarchica (\u201cguerra di tutti contro tutti\u201d). Per\u00f2 osserva pure che, generalmente, chi \u00e8 pi\u00f9 attivo nella comunit\u00e0 e ricco di relazioni sociali \u00e8 anche pi\u00f9 tollerante verso comportamenti anticonvenzionali rispetto agli individui isolati.\nBianco e Eve (1999), cos\u00ec come Magatti (2002), parlano tra l'altro di orientamento, nel senso di prescrizione al conformismo, quando l'appartenenza a comunit\u00e0 dense di capitale sociale comporta l'obbligo di attenersi a determinati modelli di comportamento e norme, pena l'esclusione proprio da quel capitale sociale. Le barriere all'entrata di una specifica societ\u00e0 possono diventare insormontabili per chi non possiede sufficienti requisiti di capitale sociale.\nMigliorini e Venini (2001) considerano anche la \u00abrelazione di vicinato spiacevole o di disturbo\u00bb (annoyance), in cui si verifica che l'eccessiva prossimit\u00e0 fisica influenza le relazioni in maniera negativa, in modo tale da sopravanzare i lati positivi della relazione sociale.\nRoberta Iannone (2005, p.\u00a024), trattando di \u00abautoregolazione del capitale sociale\u00bb, parla di un'oscillazione tra i due rischi, da una parte di \u00absciogliersi nella fluidit\u00e0 delle connessioni\u00bb e dall'altra di \u00abirrigidirsi nel cemento di un'integrazione eccessiva\u00bb. Come esempio di queste due situazioni estreme, cita gli idealtipi fotografati da Durkheim, rispettivamente nel suicidio egoistico (corrispondente ad una situazione di mera connessione senza integrazione dei reticoli) e altruistico (elevata integrazione ma carenza di connessioni).\nAncora la Iannone, collega l'autoregolazione del c.s. al concetto di reputazione sociale come sistema di controllo informale della societ\u00e0, che si realizzerebbe per mezzo di influenza, incentivazione, convincimento piuttosto che con i mezzi pi\u00f9 formali della costrizione e della codificazione.\nLuhmann (2002) fa notare che un estraneo che gode di poca o nulla considerazione pu\u00f2 agire con maggiore libert\u00e0, rispetto a \u00abchi vive in un luogo da molto tempo, chi \u00e8 gi\u00e0 conosciuto, chi ha fiducia e gode dell'altrui fiducia, \u00e8 imbrigliato proprio per questa ragione in un reticolo di norme che egli stesso ha contribuito a tessere, e dal quale non pu\u00f2 districarsi\u00bb (p.\u00a098).\nPortes (1998) parla anche di downward levelling norms, cio\u00e8 norme sociali che spingono verso il basso. Un esempio e quello di una gang metropolitana in cui la rete di sostegno \u00e8 fondata sulla contrapposizione alla societ\u00e0 civile.\nG. Bravo (2002), in uno studio sulla societ\u00e0 valdostana pi\u00f9 tradizionale, ha rilevato che nelle comunit\u00e0 pi\u00f9 coese, ma ormai marginali a causa dell'isolamento geografico o della riduzione ai minimi termini per i processi di emigrazione, \u00e8 probabile che la difesa incondizionata, da parte dei pochi membri rimasti, di valori, istituzioni e modelli di relazione tradizionali abbia accelerato il declino economico di queste aree, attraverso un sempre minore adattamento ai mutamenti del contesto esterno e l'\u201cespulsione\u201d di potenziali innovatori. Questo sarebbe un esempio del \u201clato oscuro\u201d del c.s., con particolare riferimento alla sua capacit\u00e0 di generare spinte al conformismo ed esclusione nei confronti di attori sociali non inclusi negli schemi sociali e valoriali del gruppo. La stessa forza della comunit\u00e0 diventa qui fonte d'immobilismo, incapacit\u00e0 d'adattamento e quindi declino."}
{"id": "133410", "revid": "767487", "url": "https://it.wikipedia.org/wiki?curid=133410", "title": "Nana Mouskouri", "text": "Gli oltre 150 milioni di copie vendute nella sua carriera fanno di lei una delle interpreti con pi\u00f9 dischi venduti di tutti i tempi. Questo successo \u00e8 stato raggiunto anche perch\u00e9 la Mouskouri ha inciso molte sue canzoni in pi\u00f9 lingue, tra cui greco, francese, inglese, spagnolo, italiano, tedesco e portoghese.\nBiografia.\nNana Mouskouri nasce a Hani\u00e0, nell'isola di Creta il 13 ottobre 1934. La famiglia di Nana Mouskouri viveva a Chania, Creta, dove suo padre, Constantine, lavorava come proiezionista cinematografico in un cinema locale; sua madre, Alice, lavorava nello stesso cinema come usciera. Quando Mouskouri aveva tre anni. Pi\u00f9 tardi la sua famiglia si trasferir\u00e0 ad Atene.\nLa famiglia di Mouskouri mand\u00f2 lei e sua sorella maggiore Eugen\u00eda (Jenny) al Conservatorio di Atene. Sebbene Mouskouri avesse mostrato un talento musicale eccezionale dall'et\u00e0 di sei anni, Jenny inizialmente sembrava essere la sorella pi\u00f9 dotata. Non potendo sostenere finanziariamente gli studi di entrambe le ragazze, i genitori chiesero al loro tutor quale dovesse continuare. La sorella ha ammesso che Jenny aveva la voce migliore, ma Nana era quella con il vero bisogno interiore di cantare. Mouskouri ha detto che una visita medica ha rivelato che ha solo una corda vocale funzionante e questo potrebbe ben spiegare la sua straordinaria voce di canto (nei suoi anni pi\u00f9 giovani, da un contralto cupo e cupo, che in seguito lasci\u00f2 cadere, a una coloratura squillante mezzo), al contrario della sua voce roca e ansimante.\nLa prima infanzia di Mouskouri fu segnata dall'occupazione nazista tedesca della Grecia. Suo padre divenne parte del movimento di resistenza antinazista ad Atene. Mouskouri ha iniziato a prendere lezioni di canto all'et\u00e0 di 12 anni. Da bambina ascoltava le trasmissioni radiofoniche di cantanti tra cui Frank Sinatra, Ella Fitzgerald, Billie Holiday ed \u00c9dith Piaf.\nNel 1950 entra al Conservatorio di Atene dove studia per sei anni canto, piano e armonia. Nel 1956 debutta in una trasmissione di Radio Atene. Nel 1957, scoperta a cantare di notte con un gruppo jazz, viene espulsa dal conservatorio dove studiava, lo stesso che pochi anni prima aveva formato la Callas. Nel 1959 si rivela al grande pubblico vincendo il primo premio in un festival canoro con \u039a\u03ac\u03c0\u03bf\u03c5 \u03c5\u03c0\u03ac\u03c1\u03c7\u03b5\u03b9 \u03b7 \u03b1\u03b3\u03ac\u03c0\u03b7 \u03bc\u03bf\u03c5 di Manos Hadjidakis.\nNel 1960 partecipa al \"Festival della Canzone Mediterranea\" di Barcellona e nel 1961 ritira a Berlino un premio al FilmFest per la sua partecipazione, come commentatrice e come cantante di ben cinque motivi, al documentario tedesco intitolato \"Grecia, terra dei sogni\". \nUno dei cinque brani \u00e8 \"Wei\u00dfe Rosen aus Athen\", che raggiunge la prima posizione in Germania per dieci settimane e vende solo in Germania ben un milione di copie, la canzone diviene un successo internazionale ed \u00e8 tradotta in diverse lingue. \nIn Italia esce per la casa discografica Fontana con il titolo \"Rosa d'Atene\", facciata 1 del 45 giri \u00e8 \"La notte non lo sa\" (\u00c0 force de prier) di Alberto Testa - Bernard.\nSempre nel 1961 in Germania il singolo \"Ich schau den wei\u00dfen Wolken nach\" (vedo le bianche nuvole) raggiunge la prima posizione per sette settimane.\nCarriera.\nNel 1962 la sua casa discografica decide di tentare il suo lancio nel mercato d'oltreoceano. Un costante e attento \"training\" sotto la supervisione del produttore Quincy Jones e del suo collaboratore Phil Ramone le consente di limare i difetti di pronuncia dell'inglese e di affrontare il difficile mercato statunitense cantando senza sfigurare dodici classici del \"Great American Songbook\". L'album esce negli USA con il titolo \"The Girl from Greece Sings\", e nel resto del mondo come \"Nana Mouskouri in New York\".\nNel 1963 viene designata dal Lussemburgo per partecipare all'Eurovision Song Contest sotto i colori della sua bandiera con \"\u00c0 Force de Prier\" (in italiano \"La notte non lo sa\"), quindi pubblica l'album in inglese \"Nana Sings\" (1965) e quello in francese \"Le Jour o\u00f9 la Colombe\" (1967).\nDa allora si sono susseguiti numerosissimi album e singoli interpretati in quindici lingue diverse, con un repertorio che spazia dal folklore greco alla canzone francese d'autore, dalla lounge music alla musica sacra, dagli standard statunitensi alla bossa nova, fino agli standards di George Gershwin e Cole Porter interpretati con insospettabile senso dello swing.\nNana Mouskouri si \u00e8 esibita con successo in ogni continente e in circa 50 anni di carriera non ha mai voluto distaccarsi da una immagine sempre uguale a se stessa, mostrandosi in pubblico con un inconfondibile paio di occhiali, depositati come marchio registrato.\nHa venduto ben oltre 200 milioni di dischi in tutto il mondo, registrando pi\u00f9 di 1500 canzoni. Ha pi\u00f9 di 300 album d'oro e di platino. In Francia, dopo Dalida, \u00e8 tra le artiste pi\u00f9 vendute. Le sue canzoni sono per lo pi\u00f9 conosciute per la malinconia, la nostalgia e le sentimentali riflessioni sull'amore, per le quali la sua voce cristallina, leggera e luminosa \u00e8 particolarmente adatta. In effetti Mouskouri ha una asimmetria congenita alle corde vocali che non le permette di usarle contemporaneamente e canta con incredibile estensione acuta proprio perch\u00e9 usa solo una corda vocale. Si \u00e8 dibattuto da sempre sulla reale natura della voce di Mouskouri: forse \u00e8 un soprano con notevole capacit\u00e0 nelle emissioni dei toni oppure \u00e8 un mezzosoprano dalla facile vocalizzazione acuta e sopracuta? I pi\u00f9 esperti del settore hanno sostenuto che fosse un mezzosoprano dalla drammatica coloratura, dalla elevata applicazione e dalla ragguardevole estensione acuta.\nNell'ottobre del 1993 \u00e8 stata nominata ambasciatrice benemerita dell'UNICEF. Dal 1994 al 1999 ha rappresentato la Grecia nel Parlamento Europeo in forza a Nuova Democrazia. Attualmente vive in Svizzera col suo secondo marito Andr\u00e9 Chapelle e arriva a sostenere tuttora circa 100 concerti all'anno. Nel 2004 la sua casa discografica francese ha messo in commercio un box set senza precedenti di 34 CD con 675 canzoni, per lo pi\u00f9 in francese.\nPer il 2005 e il 2006 ha progettato un tour mondiale di congedo (\"Farewell World Tour\").\nVita privata.\nMouskouri \u00e8 stata sposata due volte: la prima a 25 anni con Yorgos (George) Petsilas, un chitarrista della sua band di supporto (il trio \"The Athenians\") e il primo uomo che aveva baciato. Hanno avuto due figli (Nicolas Petsilas nel 1968 e H\u00e9l\u00e8ne (L\u00e9nou) Petsilas (cantante) nel 1970) ma divorziarono nel 1973, quando Mouskouri aveva 39 anni. Non molto tempo dopo inizi\u00f2 una relazione con il suo produttore discografico Andr\u00e9 Chapelle, ma allora non si sono sposati perch\u00e9 \"non voleva portare un altro padre in famiglia\" e il divorzio era contrario alla sua educazione conservatrice. Alla fine si sono sposati il 13 gennaio 2003 e vivono principalmente in Svizzera."}
{"id": "133411", "revid": "53508", "url": "https://it.wikipedia.org/wiki?curid=133411", "title": "Giovanni da Verrazzano", "text": "Comp\u00ec i suoi viaggi per conto della Francia ed esplor\u00f2 molte zone della costa atlantica degli attuali Stati Uniti, compresa la baia di New York, e del Canada.\nBiografia.\nGiovanni da Verrazzano fu uno dei pi\u00f9 famosi navigatori italiani all'epoca delle grandi scoperte geografiche.\nNacque intorno al 1485 dalla famiglia proprietaria dell'omonimo castello in Val di Greve. Secondo la tradizione pi\u00f9 accreditata, i suoi genitori furono Pier Andrea di Bernardo e Fiammetta Cappelli.\nNonostante da Verrazzano abbia lasciato una descrizione dettagliata dei suoi viaggi nel Nord America, poco sappiamo della sua vita. Raggiunta la maggiore et\u00e0 (intorno al 1506\u20131507) scelse la carriera di navigatore e per questo si trasfer\u00ec in Normandia.\nViaggi.\nEffettu\u00f2 numerosi viaggi nel Mar Mediterraneo orientale e, nel 1523, fu inviato dal re di Francia Francesco I ad esplorare una zona tra la Florida e Terranova per cercare una nuova rotta per l'Oceano Pacifico. Partito da Dieppe, costeggi\u00f2 il litorale spagnolo e attravers\u00f2 l'Atlantico a bordo di una piccola caravella con una cinquantina di uomini. Si avvicin\u00f2 alla costa vicino a Cape Fear intorno al 1\u00ba marzo 1524 e, dopo una breve sosta, continu\u00f2 ad andare lungo la costa in direzione nord, al largo dell'odierna Carolina del Nord e della laguna di Pamlico Sound, che descrisse nella sua \"Lettera a Francesco I\" come una grande insenatura che pensava fosse l'inizio dell'Oceano Pacifico, da cui accedere direttamente alle coste della Cina. Scrisse che l'istmo era largo circa un miglio. Questa annotazione fu all'origine di una duratura tradizione cartografica errata, che dur\u00f2 fino al XVIII secolo, incominciando dalle carte di Vesconte Maggiolo nel 1527 e con Girolamo da Verrazzano (fratello di Giovanni) nel 1529, che vedevano il continente nordamericano diviso in due parti, unite da un piccolissimo istmo sulla costa atlantica.\nGiovanni da Verrazzano fece numerosi scali durante la sua esplorazione, entrando in contatto con i nativi americani della costa. Continuando la navigazione, pass\u00f2 oltre la baia di Chesapeake e il fiume Delaware. Successivamente arriv\u00f2 alla baia di New York e gett\u00f2 l'ancora in The Narrows, lo stretto fra Staten Island e Long Island, dove ricevette un gruppo di canoe dei nativi Lenape. Qui osserv\u00f2 quello che credeva essere un grande lago di acqua dolce a nord della baia, senza per\u00f2 riscontrare l'esistenza del fiume Hudson.\nProseguendo il suo viaggio verso nord, da Verrazzano costeggi\u00f2 Long Island, attravers\u00f2 il Block Island Sound ed entr\u00f2 nella baia di Narragansett, dove probabilmente incontr\u00f2 il popolo Narragansett. Segu\u00ec poi la costa verso nord nell'odierno Maine e nella Nuova Scozia sudorientale, per poi rientrare in Francia passando per Terranova.\nPi\u00f9 tardi da Verrazzano fece altri due viaggi nelle Americhe. Nel primo si approvvigion\u00f2 di legno \"pau Brasil\" in Brasile.\nIl motivo della morte dell'esploratore non \u00e8 conosciuto con sicurezza. Secondo alcuni egli fu ucciso e divorato da cannibali nativi delle Bahamas nel 1528, nel suo terzo viaggio nel Nuovo Mondo.\nCommemorazioni moderne.\nGiovanni da Verrazzano non fu il primo europeo a giungere sulle coste del Nord America, come testimoniato dal sito archeologico di L'Anse aux Meadows, che contiene i resti di un villaggio vichingo. I successivi europei ad arrivare sulle coste del Nordamerica furono diversi esploratori spagnoli che sbarcarono sulle coste del Messico. Uno di loro, Juan Ponce de Le\u00f3n, esplor\u00f2 nel 1513 la costa della Florida orientale, che continua geograficamente fino alla penisola del Labrador. Giovanni Caboto e Sebastiano Caboto esplorarono anch'essi le coste settentrionali del Canada.\nGiovanni da Verrazzano fu per\u00f2 il primo europeo ad esplorare la costa atlantica degli odierni Stati Uniti ed a entrare nella baia di New York il 17 aprile del 1524. \nPer lungo tempo egli non ha avuto il riconoscimento dato ad altri esploratori. Ci\u00f2 \u00e8 vero soprattutto a New York, dove viene celebrato come primo esploratore Henry Hudson, che vi arriv\u00f2 per\u00f2 solo nel 1609. Anche il fiume che scorre attorno all'isola di Manhattan, che dall'esploratore inglese prese il nome Hudson, fu avvistato per primo da Verrazzano, che ne diede anche l'ubicazione cartografica. Fu solo con grande sforzo che negli anni cinquanta e sessanta fu riconosciuto l'esploratore toscano come primo scopritore della zona e gli fu dedicato il Verrazzano Narrows Bridge. \nIl 17 aprile di ogni anno viene celebrato il Verrazzano Day sia a New York sia al castello di Verrazzano a Greve in Chianti (Firenze). Gli sono state dedicate inoltre varie vie: la prima a Torre del Lago Puccini, la seconda nel quartiere Crocetta a Torino, un'altra a Civitanova Marche (Macerata), un'altra a Salsomaggiore Terme (Parma), un'altra a Palse di Porcia (Pordenone), una anche a Lodi."}
{"id": "133412", "revid": "992550", "url": "https://it.wikipedia.org/wiki?curid=133412", "title": "Giovanni da Verrazano", "text": ""}
{"id": "133413", "revid": "287204", "url": "https://it.wikipedia.org/wiki?curid=133413", "title": "Acadia", "text": ""}
{"id": "133414", "revid": "599013", "url": "https://it.wikipedia.org/wiki?curid=133414", "title": "Rak\u2018a", "text": ""}
{"id": "133417", "revid": "125461900", "url": "https://it.wikipedia.org/wiki?curid=133417", "title": "Hockey su pista", "text": "L'hockey su pista (\u00ab\"roller hockey\"\u00bb in inglese britannico, \u00ab\"rink hockey\"\u00bb in inglese americano) \u00e8 uno sport di squadra nato in Inghilterra nella seconda met\u00e0 dell'Ottocento, denominato anche hockey a rotelle in quanto viene praticato da giocatori dotati dei classici pattini a rotelle.\nIncontra la sua maggior diffusione in Sudamerica e in Europa meridionale. Fa parte del programma dei Giochi mondiali e fu selezionato come disciplina dimostrativa per i Giochi della XXV Olimpiade, celebrati a Barcellona nel 1992, senza mai entrare tuttavia nel programma olimpico.\nRispetto al pi\u00f9 diffuso hockey su ghiaccio, questo sport si distingue per una connotazione tecnica pi\u00f9 marcata e per una maggiore complessit\u00e0 delle tattiche di gioco; si tratta comunque di una disciplina estremamente dinamica.\nStoria.\nL'hockey su pista nacque in Inghilterra e precisamente nel Kent prendendo spunto dall'hockey su ghiaccio.\nIl gioco.\n Il gioco si svolge tra due squadre di cinque giocatori e la palla deve essere colpita con il bastone, anche se pu\u00f2 essere toccata con qualunque parte del corpo, con eccezione delle braccia; come in altri sport di squadra, ci\u00f2 \u00e8 consentito solo al portiere.\nDalla fine degli anni ottanta viene praticato un altro tipo di hockey a rotelle, in cui i pattini presentano le 4 rotelle allineate, e viene pertanto definito hockey in-line. Le superfici dei campi da gioco dei due sport si equivalgono, e le principali differenze sono le seguenti:\nRegolamento.\nIl regolamento viene redatto ed aggiornato dalla F\u00e9d\u00e9ration Internationale de Roller Sports.\nLa pista.\nIl gioco si svolge su una pista di pattinaggio lunga 40m (min 36m; max 44m) e larga 20 (min 18m; max 22m), il rapporto tra lunghezza e larghezza deve essere di 2:1. Le piste da hockey sono chiuse da barriere di protezione lungo il loro perimetro, queste sono alte almeno un metro (max 1,20m) e la parte inferiore \u00e8 costituita da uno zoccolo di legno (alto 20\u00a0cm, spesso 2\u00a0cm). Lungo i lati minori sono installate reti protettive di circa 4m.\nPrincipali competizioni internazionali.\nCompetizioni per selezioni nazionali.\nDi seguito sono riportate le principali competizioni di hockey su pista per selezioni nazionali.\nCompetizioni per squadre di club.\nEuropa\nSud America\nAfrica\nNord America\nOceania\nAsia\nL'hockey su pista in Italia.\nStoria e diffusione.\nL'hockey su pista cominci\u00f2 a prendere piede in Italia agli inizi del Novecento: la prima societ\u00e0 sportiva che promosse la pratica di tale attivit\u00e0 fu lo Skating Savini di Milano, mentre il primo torneo ebbe luogo nel 1912.\nFra i primi a importare dall'Inghilterra il materiale sportivo fu la ditta \"Fratelli Brigatti\" di Milano che apr\u00ec una propria pista a cui in breve si aggiunsero lo \"Stadium\" di Porta Vittoria e l'Eden portando a 4 le piste utilizzabili nel capoluogo lombardo.\nPrima dell'inizio del conflitto mondiale anche a Torino, Genova, Vercelli, Modena, Firenze, Padova, Novara e Venezia era possibile pattinare e apprendere i primi rudimenti del nuovo gioco sport.\nIl primo dopoguerra fu uno dei principali motivi di sviluppo: le sale rimaste chiuse per 4 o 5 anni furono riaperte al pubblico. Ma solo dal 1920 si decise di istituire una federazione a cui fare riferimento e sviluppare sia il pattinaggio che l'hockey: la Federazione Italiana Pattinaggio a Rotelle (F.I.P.R.) (subito affiliata al CONI) che dal 1925 fu affiliata alla \"Federazione Internazionale Pattinaggio a Rotelle\".\nResasi autonoma nel 1926 staccandosi dalla Federazione Pattinaggio, la \"Federazione Hockey\" non riusc\u00ec a imprimere ai campionati italiani quello sviluppo desiderato malgrado l'affacciarsi sulla scena di nuove e promettenti societ\u00e0 come la Triestina.\nDopo il diktat del regime del gennaio 1927, a mezzo del presidente del CONI Lando Ferretti, volto a ricondurre sotto il suo controllo tutte le federazioni sportive non ancora affiliate, le due federazioni (la sola Federazione Hockey non era ancora affiliata al CONI) furono entrambe commissariate e inglobate in un'unica federazione sorgente: la Federazione Italiana Hockey e Pattinaggio (FIHP).\nL'hockey crebbe considerevolmente in popolarit\u00e0 durante il periodo fascista, anche per iniziativa di Bruno Mussolini, figlio terzogenito del dittatore e appassionato praticante di tale disciplina. La crescente diffusione delle piste da pattinaggio di ogni tipo (tanto all'aperto quanto indoor) contribu\u00ec all'espansione del mondo dell'hockey anche nel secondo dopoguerra.\nIl picco di maggior successo venne raggiunto tra gli anni settanta e i primi anni novanta, con il massimo numero di praticanti e di societ\u00e0 iscritte al campionato italiano; nel 1987 fu organizzato il primo torneo nazionale femminile. La Nazionale italiana maschile si afferm\u00f2 ai massimi livelli, conquistando tra il 1977 e il 1997 un titolo europeo e tre mondiali, oltre a 8 europei under 20 e 5 europei under 17. Gli sponsor portarono ricchezza all'hockey, trasformandolo per un breve periodo in uno degli sport professionistici pi\u00f9 seguiti in Italia. Tuttavia negli anni novanta, ferma restando la notevole competitivit\u00e0 del movimento, la popolarit\u00e0 inizi\u00f2 a scemare \u2013 messa in crisi anche da altre discipline, come l'hockey in-line \u2013 per poi risalire dagli anni duemila, con la vittoria agli Europei del 2014 e il secondo posto due anni dopo.\nA partire dal 1986 la FIHP ha organizzato il campionato italiano femminile, inaugurando nel 1990 la Coppa Italia femminile. A partire dal 1989, con l'avvento del primo Campionato Europeo viene istituita la Nazionale italiana femminile.\nLa diffusione dell'hockey su pista in Italia non \u00e8 molto omogenea: viene praticato principalmente in Veneto (in particolare nella provincia di Vicenza), Friuli-Venezia Giulia, Lombardia, Piemonte, Emilia, Lunigiana, Versilia, Maremma, Campania, Puglia, Basilicata e Marche (unicamente nella citt\u00e0 di Pesaro).\nClassifica mondiale FIRS.\nAnche nell'hockey su pista, come in molti altri sport di squadra, esiste un ranking delle nazionali. Tale ranking \u00e8 redatto ed aggiornato dalla federazione internazionale. Sotto viene riportata la tabella (prime 20 posizioni) aggiornata al 14/12/2018."}
{"id": "133424", "revid": "599013", "url": "https://it.wikipedia.org/wiki?curid=133424", "title": "Demo per Commodore 64", "text": "I demo per Commodore 64 sono dimostrazioni prodotte da programmatori, musicisti e artisti per mostrare cosa potesse essere creato con il Commodore 64 o per evidenziarne caratteristiche peculiari.\nStoria.\nUni dei primi demo realizzati fu quello prodotto dalla stessa Commodore per natale del 1982 per dimostrare le potenzialit\u00e0 della macchina. La demoscene crebbe gradualmente: dagli iniziali demo a singolo file con del testo scorrevole e senza musica, furono prodotti interi dischi di demo, alcuni dei quali arrivavano a riprodurre musica mentre il successivo demo era in caricamento, senza nessuna interruzione del suono.\nQuando apparve il Commodore Amiga, molti dei precedenti programmatori di demo per il 64 cambiarono piattaforma e continuarono a creare demo per l'Amiga.\nDescrizione.\nSebbene fosse comune trovare demo che mostravano soltanto una singola immagine, solo tracce musicali oppure una sola specifica tecnica di programmazione, si formarono gruppi i cui membri erano esperti in composizione musicale, computer grafica e programmazione. \nI demo presentano svariati effetti, la maggior parte dei quali sono dovuti a comportamenti non documentati del chip MOS VIC-II che gestiva la grafica. Alcuni esempi sono:"}
{"id": "133427", "revid": "1745361", "url": "https://it.wikipedia.org/wiki?curid=133427", "title": "Acadia (regione)", "text": "La regione dellAcadia (: ; in francese \"Acadie\") \u00e8 un'area dell'America settentrionale sulla costa dell'Oceano Atlantico. I suoi esatti limiti geografici possono variare, ma nel senso pi\u00f9 estensivo essa comprende le province marittime del Canada (Nuova Scozia, Nuovo Brunswick e Isola del Principe Edoardo), la Penisola Gasp\u00e9 in Qu\u00e9bec, e il Maine a ovest del fiume Kennebec.\nL'origine del nome Acadia si pensa possa essere legata all'esploratore Giovanni da Verrazzano, che lo us\u00f2 per la prima volta nel 1524 come legato alla regione greca dell'Arcadia, terra campestre di abbondanza. Un'altra teoria lega questo nome al termine della lingua mi'kmaq \"algatig\" o \"larcadie\", che significa \"luogo campestre\" o dalla lingua malecita \"quoddy\", che vuol dire \"luogo fertile\".\nStoria.\nL'attuale provincia canadese della Nuova Scozia fu colonizzata per la prima volta dai francesi, guidati da un gentiluomo ugonotto, Pierre Dugua de Mons, accompagnato da Samuel de Champlain. Inizialmente (1604) essi approdarono nella baia di Passamaquoddy. In seguito stabilirono la loro capitale a Port Royal, all'imboccatura del fiume La Have, (1605), ma nel 1610 la colonia si spost\u00f2 ad Annapolis Royal. I coloni provenivano soprattutto dalla Francia occidentale (Berry, Poitou e Turenna). Questi primi coloni diedero vita alla Nuova Francia e furono conosciuti come Acadiani.\nAnche l'Inghilterra aveva, a quel tempo, delle mire sul territorio. Nel 1621, Giacomo I la assegn\u00f2 contro ogni diritto, insieme ad altre terre, a coloni scozzesi, attribuendole il magniloquente nome di Nuova Scozia. Quando Giacomo mor\u00ec, le mire britanniche furono portate avanti dal figlio Carlo I. Nel frattempo, tra il 1632 e il 1635, la Francia invi\u00f2 altri 300 coloni. I francesi guadagnarono il controllo del territorio dei Mi'kmaq e, nel 1654, il re Luigi XIV design\u00f2 Nicholas Denys come governatore di Acadia ed a loro diede delle terre e diritti su tutte le miniere. Il territorio fu conquistato dai coloni inglesi durante la Guerra della Grande Alleanza (1688-1697), ma ritorn\u00f2 alla Francia con i trattati di pace. Fu nuovamente ripreso dagli inglesi durante la Guerra di successione spagnola e la sua conquista venne confermata dal Trattato di Utrecht nel 1713.\nDopo questa sconfitta, la Francia costru\u00ec la fortezza di Louisbourg sull'\u00cele Royale (oggi Isola del Capo Bretone), luogo cardinale per i traffici marittimi verso il Qu\u00e9bec, in previsione di una nuova possibile guerra. A seguito della firma della pace con la Francia, gli Inglesi cedettero il territorio e gli scozzesi dovettero abbandonare le loro missioni prima che la colonia fosse stabilita. La fortezza francese di Louisbourg fu conquistata dalle forze continentali britannico-americane, ma poi ritorn\u00f2 alla Francia. Ricadde in mani inglesi dopo la conquista del Qu\u00e9bec.\nGli Inglesi temettero che gli Acadiani passati sotto sovranit\u00e0 britannica, ai quali venne impedito di emigrare verso i territori rimasti francesi, potessero non essere leali in tempo di guerra. Pretesero da loro un giuramento di fedelt\u00e0, poi un giuramento di partecipazione al conflitto contro i Francesi, e moltiplicarono le vessazioni. Infine il governatore inglese Monkton fece distruggere 6.000 case acadiane nel 1755 ed espulse gli abitanti: questo episodio viene ricordato come la grande deportazione (\"Le grand d\u00e9rangement\") degli Acadiani. Alcuni di essi furono costretti ad emigrare verso le colonie inglesi della costa orientale del Nord America, altri furono imprigionati e portati in Inghilterra. Le famiglie furono spesso separate. Molti morirono a causa di epidemie o di privazioni durante l'esodo. Dopo il trattato di Parigi del 1763, alcuni Acadiani partirono verso la colonia francese della Louisiana (dove diventarono i fondatori della cultura \"cajun\"), mentre altri si rifugiarono in Francia, soprattutto a Belle-\u00cele-en-Mer e nella roccaforte ugonotta di Nantes. Anche le isole francesi di Saint-Pierre e Miquelon, vicino a Terranova, diventarono un rifugio per molte famiglie acadiane, anche se molte di esse furono nuovamente espulse dagli inglesi nel 1778 e nel 1793. Ci sono ugualmente genti di origine acadiana nel Maine e nel Qu\u00e9bec.\nDopo il 1764 venne comunque accordato agli Acadiani il permesso di reinstallarsi in Nuova Scozia. Di contro fu loro impedito di concentrarsi oltre un certo numero nello stesso distretto. Inizialmente agricoltori, ritrovatisi senza terra da coltivare, furono spesso costretti a diventare pescatori. Si stabilirono soprattutto nella costa nord della parte continentale della Nuova Scozia (oggi Nuovo Brunswick).\nIl 15 agosto 2004, in occasione del 400\u00ba anniversario della fondazione dell'Acadia (e contemporaneamente alla festa dell'Assunzione), si \u00e8 concluso il terzo Congresso mondiale acadiano.\nCultura.\nLingue.\nSi distinguono il francese acadiano ed il chiac, in cui si mischiano parole e costruzioni inglesi."}
{"id": "133430", "revid": "212348", "url": "https://it.wikipedia.org/wiki?curid=133430", "title": "Libro di Kells", "text": "Il Libro di Kells (Leabhar Cheanannais in Gaelico, \"Book of Kells\" in inglese), conosciuto come Grande Evangeliario di san Columba, \u00e8 un manoscritto miniato, realizzato da monaci irlandesi intorno all'800 nell'ambito dell'arte insulare. Per l'eccellenza tecnica della sua realizzazione e la sua bellezza, questo esempio dell'arte irlandese \u00e8 considerato da molti studiosi una delle pi\u00f9 importanti opere d'arte dell'epoca. Contiene il testo dei quattro Vangeli in latino, accompagnato da note introduttive ed esplicative, il tutto corredato da numerose illustrazioni e miniature riccamente colorate. Attualmente \u00e8 in mostra permanente alla biblioteca del Trinity College di Dublino, dove porta la segnatura MS 58.\nStoria.\nOrigini.\nIl \"Libro di Kells\" \u00e8 uno dei pi\u00f9 illustri rappresentanti di un gruppo di manoscritti prodotti, dalla fine del VI secolo all'inizio del IX secolo, nei monasteri irlandesi, scozzesi, dell'Inghilterra settentrionale e nei monasteri del continente fondati da iberno-scozzesi o anglosassoni. Tra questi manoscritti vi sono:\nQuesti, assieme ad altri non menzionati, mostrano grandi somiglianze nello stile artistico, nella scrittura e nella tradizione testuale, consentendo agli studiosi di raggrupparli in una medesima famiglia. Lo stile decorativo pienamente sviluppato colloca il \"libro di Kells\" alla conclusione della serie, tra la fine dell'VIII e l'inizio del IX secolo. Esso segue molte delle tradizioni stilistiche ed iconografiche dei manoscritti precedenti, come ad esempio la forma delle lettere decorate nelle pagine incipitarie dei Vangeli, che \u00e8 sorprendentemente regolare nei vangeli insulari. Si confronti, per esempio, la pagina d'esordio del vangelo di Matteo nei Vangeli di Lindisfarne e nel \"libro di Kells\".\nIl \"libro di Kells\" prende nome dalla localit\u00e0 di Kells, situata nella contea di Meath, in Irlanda. L'abbazia di Kells, dove il libro fu conservato per buona parte del Medioevo, fu fondata all'inizio del IX secolo, all'epoca delle invasioni vichinghe, da monaci originari dell'Abbazia di Iona, una delle isole Ebridi, situate al largo della costa occidentale della Scozia. Iona era la sede di una delle comunit\u00e0 monastiche pi\u00f9 importanti della regione, tanto che San Columba, il grande evangelizzatore della Scozia, ne aveva fatto il suo principale centro missionario nel VI secolo. Quando la moltiplicazione delle incursioni vichinghe fin\u00ec per rendere l'isola di Iona troppo pericolosa, la maggior parte dei monaci si trasfer\u00ec a Kells, che divenne il nuovo centro delle comunit\u00e0 fondate da Columba.\nLa determinazione esatta di luogo e data della realizzazione del manoscritto \u00e8 stata oggetto di dispute considerevoli. Secondo la tradizione il libro sarebbe stato redatto all'epoca di San Columba, forse da lui in persona. Studi paleografici hanno tuttavia dimostrato la falsit\u00e0 di questa ipotesi, dal momento che lo stile calligrafico impiegato nel \"libro di Kells\" non si \u00e8 sviluppato che molto tempo dopo la morte di Columba. Gli studi paleografici datano infatti l'opera attorno all'800, circa due secoli dopo la morte di San Columba (avvenuta nel 597).\nSi possono contare almeno cinque teorie differenti sull'origine geografica del manoscritto. In primo luogo il libro potrebbe essere stato scritto a Iona e quindi trasferito in fretta a Kells, cosa che spiegherebbe per quale motivo non sia mai stato terminato. Stando ad una seconda ipotesi il libro sarebbe stato redatto interamente a Iona, mentre altri studiosi avanzano la proposta che il manoscritto sia stato compiuto nello \"scriptorium\" di Kells. Una quarta ipotesi situa la creazione dell'opera nel nord dell'Inghilterra, forse a Lindisfarne: sarebbe stata poi portata a Iona e quindi a Kells. Il \"libro di Kells\", infine, potrebbe essere stato realizzato in un non meglio determinato monastero scozzese, sebbene non ci siano prove a supporto di questa ipotesi, soprattutto a causa dell'assenza di manoscritti sopravvissuti provenienti dalla Pittavia. Anche se il problema non \u00e8 ancora stato risolto in maniera soddisfacente, la seconda teoria sulla redazione del libro \u00e8 quella che gode del pi\u00f9 ampio consenso. Al di l\u00e0 di queste incertezze \u00e8 sicuro che il \"libro di Kells\" fu realizzato da monaci appartenenti a una delle comunit\u00e0 di San Columba che mantenevano una stretta relazione con il monastero di Iona, se non di Iona stessa.\nEpoca medioevale.\nDovunque sia stato redatto, gli storici sono tuttavia certi della sua presenza a Kells a partire dal XII secolo, o forse dall'inizio dell'XI secolo. L'abbazia di Kells, dove l'opera sarebbe stata custodita, fu per\u00f2 razziata e saccheggiata dai Vichinghi pi\u00f9 volte nel X secolo; non si sa quindi come il libro si sia potuto salvare a tali scorribande. Un passo degli \"Annali dell'Ulster\" per l'anno 1006 riferisce che \"il grande Evangeliario di Columcille, principale reliquia del mondo occidentale\", fu rubato in piena notte da una sagrestia della grande chiesa di pietra di Cenannas (Kells) \"a causa della sua preziosa rilegatura\". Il manoscritto fu ritrovato qualche mese pi\u00f9 tardi \"sotto un mucchio di terra\", privato della sua rilegatura in oro e pietre preziose. Se si ritiene, come si fa in genere, che il manoscritto di cui si parla sia il \"libro di Kells\", si tratta della prima data in cui si pu\u00f2 localizzare con certezza l'opera a Kells e lo strappo violento della rilegatura potrebbe inoltre spiegare la perdita di qualche foglio dell'inizio e della fine dell'opera.\nNel XII secolo alcuni documenti relativi alle terre possedute dall'abbazia di Kells furono ricopiati su alcune delle pagine bianche del libro, fatto che fornisce una nuova conferma della presenza dell'opera nella struttura monastica. A causa della rarit\u00e0 della pergamena, la ricopiatura di documenti all'interno di libri anche di grande valore era una pratica diffusa nel Medioevo.\nUno scrittore del XII secolo, \"Giraldus Cambrensis\", descrive in un passaggio della sua \"Topographia Hibernica\" un grande evangeliario che aveva ammirato a Kildare, vicino a Kells (presumibilmente nel monastero di Glendalough). Si suppone che la descrizione si riferisca proprio al \"libro di Kells\": \nDal momento che Gerardo asserisce di aver visto questo libro a Kildare, si potrebbe pensare che si tratti di un'altra opera di uguale qualit\u00e0 ma oggi perduta, o, con pi\u00f9 verosimiglianza, Gerardo potrebbe aver confuso il luogo. L'abbazia di Kells fu sciolta a seguito delle riforme ecclesiastiche del XII secolo e la chiesa abbaziale fu allora trasformata in chiesa parrocchiale, ma conserv\u00f2 l'opera.\nPeriodo moderno.\nIl manoscritto rimase a Kells fino al 1654, anno in cui la cavalleria di Oliver Cromwell fu acquartierata nella citt\u00e0 e il governatore mand\u00f2 il libro a Dublino perch\u00e9 fosse al sicuro. Henry Jones, futuro vescovo di Meath, present\u00f2 il manoscritto al Trinity College nel 1661, dove \u00e8 risieduto sempre, salvo brevi periodi di esposizione temporanea altrove, dal XVII secolo. L'opera fu esposta al pubblico nella Old Library dal XIX secolo. Nel XVI secolo un certo Gerard Plunkett da Dublino aggiunse ai margini delle pagine in numeri romani i numeri dei capitoli dei Vangeli, mentre nel 1621 il vescovo di Meath James Ussher numer\u00f2 le pagine. Nel 1849 la regina Vittoria e il Principe Alberto di Sassonia ebbero l'onore di firmare il libro; in realt\u00e0 avevano firmato un risguardo moderno erroneamente ritenuto una delle pagine originali.\nNel corso dei secoli il libro \u00e8 stato rilegato pi\u00f9 volte. Durante una rilegatura del XVIII secolo, le pagine vennero notevolmente accorciate e piccole parti di alcune illustrazioni andarono perdute. Il libro fu rilegato anche nel 1895, ma tale rilegatura si ruppe in fretta e gi\u00e0 alla fine degli anni venti alcuni fogli che si erano staccati erano conservati a parte. Nel 1953 l'opera fu rilegata in quattro volumi e le pagine che si erano ondulate con il tempo furono con cautela ridistese. Nel 2000, il volume contenente il Vangelo di Marco fu inviato a Canberra, in Australia, per un'esposizione sui manoscritti miniati: si trattava solo della quarta volta che il \"libro di Kells\" era inviato all'estero per una mostra. Sfortunatamente, il volume ha risentito di alcuni \"danni minori alla pigmentazione\", durante il viaggio, forse a causa delle vibrazioni dell'aereo nel corso del viaggio.\nRiproduzioni.\nNel 1951, l'editore svizzero Urs Graf Verlag di Berna produsse il primo facsimile del \"libro di Kells\". La maggior parte delle pagine venne riprodotta in fotografie bianco e nero, ma quarantotto pagine (tra cui tutte le decorazioni a tutta pagina) erano a colori. Ottenuta la licenza dal Consiglio del Trinity College di Dublino, Thames and Hudson produssero una seconda edizione facsimile nel 1974. Questa edizione comprendeva tutte le illustrazioni a tutta-pagina del manoscritto oltre a una sezione rappresentativa delle decorazioni delle pagine di testo, con alcuni dettagli ingranditi di queste. Le riproduzioni erano completamente a colori, con fotografie di John Kennedy.\nNel 1979 la casa editrice svizzera Faksimile-Verlag di Lucerna chiese l'autorizzazione di stampare un facsimile tutto a colori del libro, ma il permesso fu inizialmente negato, a causa della preoccupazione che questo potesse subire danni. Nel 1986, tuttavia, la Faksimile-Verlag trov\u00f2 un procedimento per rafforzare le pagine in modo che potessero essere fotografate senza essere toccate; questo rimosse le preoccupazioni del Consiglio del Trinity College, che concesse cos\u00ec l'autorizzazione. Dopo aver fotografato tutte le pagine, venne preparata una sola pagina facsimile per volta in modo da comparare con attenzione i colori del facsimile con quelli dell'originale e apportare gli aggiustamenti necessari. Il lavoro completo venne pubblicato nel 1990 in due volumi contenenti l'intero facsimile e i commenti degli studiosi. Una copia \u00e8 custodita presso la Chiesa Anglicana di Kells, sul sito del monastero originario.\nL'architetto thailandese-tedesco Mario Kleff Aunt riprodusse inoltre alcune pagine del \"libro di Kells\" e, in collaborazione con l'editore della Faksimile-Verlag Urs D\u00fcggelin, cur\u00f2 una mostra che esibiva queste pagine facsimile. Questi ultimi vennero creati usando le tecniche originali e vennero esibiti anche al museo diocesano di Treviri.\nDescrizione.\nIl \"libro di Kells\" contiene i quattro Vangeli, preceduti da prefazioni, sommari e concordanze. Il testo \u00e8 scritto con inchiostro nero, rosso, purpureo e giallo in maiuscola insulare; oggi il libro consta di 340 carte, o \"folia\", la maggior parte delle quali \u00e8 parte di pi\u00f9 ampi fogli, i \"bifolia\", piegati in due e raccolti e cuciti assieme in fascicoli. Alcuni fogli sono inseriti nei fascicoli singolarmente.\nSi ritiene che circa 30 carte siano andate perdute; quelle superstiti sono raccolte in 38 fascicoli, comprendenti dai quattro ai dodici fogli; i fogli con le decorazioni pi\u00f9 importanti sono spesso fogli a s\u00e9 stanti; in alcune pagine sono ancora visibili le linee tracciate per guidare l'amanuense nella scrittura. La pergamena \u00e8 di alta qualit\u00e0, sebbene lo spessore delle singole pagine sia molto diseguale: alcune sono tanto spesse da essere come cuoio, altre cos\u00ec sottili da apparire traslucide. Le dimensioni attuali del libro sono 330 per 250\u00a0mm, ma questa dimensione standard fu loro data solo nel corso dell'operazione di rilegatura eseguita nel XVIII secolo. Ogni pagina di testo contiene dalle 16 alle 18 righe di scrittura. In generale il manoscritto mantiene una buona condizione.\nContenuti.\nIl libro, cos\u00ec come \u00e8 preservato, contiene il testo completo dei Vangeli di Matteo, Marco, Luca e quello di Giovanni sino al capitolo 17, 13; i quattro vangeli sono preceduti da prefazioni. Il resto del Vangelo di Giovanni e una parte non meglio nota del materiale prefatorio fu perduta forse in occasione del furto che il libro sub\u00ec nell'XI secolo.\nLa prefazione ancora esistente comprende due frammenti delle liste dei nomi ebraici contenuti nei Vangeli, le \"Breves causae\", gli \"Argumenta\" e le tavole canoniche di Eusebio di Cesarea. \u00c8 probabile che, come nei Vangeli di Lindisfarne, nel Libro di Durrow e di Armagh, la parte perduta comprendesse la lettera di san Girolamo a papa Damaso I, conosciuta come \"Novum opus\", in cui Girolamo espone lo scopo della sua traduzione. \u00c8 anche possibile, sebbene meno probabile, che ci fosse anche la lettera di Eusebio, conosciuta come \"Plures fuisse\", in cui si spiega l'uso delle tavole canoniche.\nCi sono due frammenti delle liste dei nomi ebraici: una sul \"recto\" del primo foglio superstite e una nel folio 26, che \u00e8 attualmente inserita al termine della prefazione a Giovanni. Il primo frammento contiene la fine della lista del Vangelo di Matteo, che doveva richiede al principio probabilmente altri due fogli; il secondo frammento contiene circa un quarto della lista di Luca, che doveva estendersi su altri tre fogli; la struttura del fascicolo sembra inoltre indicare che la sua attuale collocazione non \u00e8 quella originale. Delle liste di Marco e Giovanni invece non vi sono tracce.\nLe \"Breves causae\" e gli \"Argumenta\" appartengono a una tradizione manoscritta precedente alla Vulgata. Le \"Breves causae\" sono i sommari della traduzione della Vetus Latina dei Vangeli, e sono divise in capitoli, che, come i numeri delle tavole canoniche, non furono mai inseriti nel testo dei Vangeli. Tale inserimento in ogni caso appare problematico, dal momento che la numerazione faceva riferimento alle vecchie traduzioni della Bibbia, che sarebbe stato difficile armonizzare con il testo della Vulgata. Gli \"Argumenta\" sono collezioni di leggende attorno agli Evangelisti. Le \"Breves causae\" e gli \"Argumenta\" sono sistemati in un ordine inconsueto: prima le \"Breves Causae\" e gli \"Argumenta\" di Matteo, quindi quelli di Marco, e in seguito, stranamente, gli \"Argumenta\" di Luca e di Giovanni, seguiti dalle \"Breves causae\" relative. Questo ordine anomalo si incontra ugualmente nel Libro di Durrow, sebbene in quest'ultimo le parti relative agli ultimi due evangelisti si trovino, staccate, alla fine del volume, mentre negli altri evangeliari insulari ciascun vangelo \u00e8 preceduto dal proprio materiale prefatorio. Tale coincidenza con il Libro di Durrow ha indotto lo studioso Thomas Kingsmill Abbott a concludere che lo scriba di Kells abbia seguito il Libro di Durrow, o un comune modello.\nIl primo elenco frammentario dei nomi ebraici \u00e8 seguito dalle tavole canoniche di Eusebio di Cesarea. Queste tavole, anteriori al testo della Vulgata, furono sviluppate per poter fare riferimenti incrociati ai Vangeli. Eusebio divise i Vangeli in capitoli e quindi cre\u00f2 delle tavole che consentissero al lettore di trovare la collocazione di un qualunque episodio in ciascuno dei Vangeli; queste tavole si trovano nella maggior parte delle copie medioevali dei Vangeli. Le tavole del \"libro di Kells\" sono quasi inutilizzabili poich\u00e9 lo scriba le condens\u00f2 in maniera tale da renderle confuse; in aggiunta, i numeri dei capitoli non furono mai aggiunti a margine del testo, rendendo impossibile trovare le sezioni a cui il Canone fa riferimento. La ragione per cui la numerazione dei capitoli non fu mai inserita \u00e8 incerta: forse si tratta di una parte del lavoro lasciata incompiuta, o forse tale aggiunta non venne fatta per questioni estetiche.\nTesto e scrittura.\nIl \"libro di Kells\" contiene il testo dei quattro vangeli seguendo essenzialmente il testo della Vulgata, ma si distacca da essa con numerose varianti in cui sono invece utilizzate le traduzioni della Vetus Latina. Sebbene queste varianti siano comuni in tutti i vangeli insulari, non sembra esserci uno schema costante tra di essi e si ritiene in genere che quando gli scribi scrivevano il testo lo facessero pi\u00f9 a memoria che copiando dall'esemplare a loro disposizione.\nIl volume \u00e8 scritto in maiuscola insulare, con alcune lettere minuscole, normalmente la \"c\" e la \"s\". Il testo \u00e8 di regola scritto in una linea continua. Fran\u00e7oise Henry ha identificato almeno tre scribi nel manoscritto, che ha battezzato mano A, B e C.\nErrori.\nC'\u00e8 un certo numero di errori tra il testo del \"libro di Kells\" e quello di norma accettato per i Vangeli. Tra i pi\u00f9 rilevanti:\nDecorazioni.\nVeduta generale.\nLa decorazione del libro combina dettagli intricati con composizioni audaci e energiche. Le caratteristiche dell'originario manoscritto insulare, come fa notare Carl Nordenfalk, raggiungono qui la realizzazione pi\u00f9 estrema: \nIl testo \u00e8 accompagnato da miniature complesse a pagina piena e da altre pi\u00f9 piccole che decorano o illustrano il testo stesso, disposte in differenti posizioni e rappresentanti varie forme; la tavolozza dei colori usati \u00e8 ampia: porpora, lilla, rosso, rosa, verde e giallo sono quelli usati pi\u00f9 spesso, in contrasto con altri prodotti insulari, come il \"libro di Durrow\", che utilizza solo quattro colori. Come accade di frequente con i libri insulari, il manoscritto \u00e8 privo di foglie d'oro e di argento; i pigmenti impiegati sarebbero stati importati dall'area mediterranea, e, nel caso del blu di lapislazzuli, dall'Afghanistan nord-orientale.\nL'apparato di miniature \u00e8 di gran lunga pi\u00f9 ricco che in ogni altro evangeliario insulare; attualmente sono dieci le pagine occupate esclusivamente da miniature:\n13 pagine recano un testo riccamente decorato, e tra queste vi sono gli incipit dei vangeli; altre pagine sono parzialmente decorate, e anche la maggior parte delle tavole canoniche recano un'estesa ornamentazione pittorica, mentre altre decorazioni pi\u00f9 piccole sono sparse per tutto il testo; solo due pagine non sono decorate. \u00c8 probabile per\u00f2 che in origine la decorazione fosse ancora pi\u00f9 sontuosa, e che altre pagine decorate siano andate perse nel corso dei secoli.\nCome detto, la decorazione del libro non si limita a passi fondamentali, poich\u00e9 tutte le pagine con l'eccezione di due hanno almeno qualche decorazione. Sparse per il testo si trovano iniziali decorate e piccole figure di animali e uomini spesso distorte e legate in nodi complicati. Molti testi significativi come il \"Pater Noster\" hanno iniziali decorate. La pagina che contiene il testo delle Beatitudini nel Vangelo di Matteo possiede un'ampia miniatura lungo il margine sinistro della pagina in cui la lettera \"B\" che apre ogni riga \u00e8 legata in una catena ornamentale. La genealogia di Cristo presente nel Vangelo di Luca contiene una miniatura simile in cui la parola \"qui\" \u00e8 legata pi\u00f9 volte lungo il margine sinistro. Molti piccoli animali disseminati lungo tutto il testo servono a segnalare una \"deviazione dal percorso\" (cio\u00e8 un luogo dove una riga \u00e8 terminata in uno spazio superiore o inferiore rispetto alla riga originale). Molti altri servono a riempire spazi a sinistra o alla fine della riga; nessuno di questi disegni \u00e8 uguale a un altro. Anche alcuni errori nel testo furono corretti dai monaci con preziosi e intricati simboli simili a gioielli; nessun precedente manoscritto a noi giunto possiede una tale quantit\u00e0 di decorazioni. \nLe decorazioni sono tutte di altissima qualit\u00e0 e la complessit\u00e0 generale di questi disegni \u00e8 sorprendente. In una decorazione, che occupa una zona di due centimetri e mezzo quadrati, \u00e8 possibile contare fino a 158 intrecci complessi di nastro bianco con un bordo nero su ambo i lati. Alcune decorazioni possono essere pienamente apprezzate con una lente d'ingrandimento, per quanto lenti con requisiti del genere non siano state disponibili fino a secoli dopo il completamento del libro. Il complicato intreccio di nodi nel \"libro di kells\" e in altri manoscritti presenta diversi paralleli nella coeva metallurgia e nella scultura in pietra. Questi disegni hanno goduto di lunga popolarit\u00e0; in effetti molti di questi motivi sono usati ancor oggi nell'arte popolare compresa l'oreficeria e il tatuaggio.\nLe decorazioni e il testo.\nNel suo stato attuale, il manoscritto inizia con il frammento del glossario dei nomi ebrei; l'elenco occupa una colonna del folio 1r, l'altra invece reca una miniatura con i simboli dei quattro evangelisti, ora molto deteriorata. La miniatura \u00e8 orientata in modo tale che il volume debba essere ruotato di 90\u00ba per poterla vedere correttamente; i simboli dei quattro evangelisti sono un tema ricorrente di tutta la decorazione del libro, e sono quasi sempre mostrati assieme a indicare l'unit\u00e0 del messaggio dei quattro Vangeli. \nL'unit\u00e0 dei Vangeli \u00e8 ulteriormente enfatizzata dalla decorazione delle tavole canoniche di Eusebio. Di norma esse occupano dodici pagine, seguendo il glossario dei nomi ebrei, e cos\u00ec i creatori del manoscritto avevano progettato, ma per qualche ignota ragione due pagine furono lasciate in bianco e le tavole vennero condensate in dieci fogli, rendendole inutilizzabili. La decorazione delle prime otto pagine delle tavole canoniche \u00e8 pesantemente influenzata dai primi evangeliari provenienti dall'area mediterranea. Al gusto tardoantico si lega la tradizione di racchiudere le tavole entro un'arcata; anche il \"libro di Kells\" lo fa, ma in uno spirito insulare: le arcate non sono viste come elementi architettonici, ma sono piuttosto stilizzate e ridotte a schemi geometrici decorati con motivi ornamentali, i simboli degli evangelisti occupano gli spazi soprastanti e sottostanti gli archi. Le ultime due tavole canoniche sono presentate dentro una griglia, caratteristica limitata ai libri insulari e attestata la prima volta nel Libro di Durrow.\nIl resto del libro, dopo le tavole canoniche, \u00e8 diviso in sezioni il cui inizio \u00e8 segnato da miniature e pagine di testo interamente decorate; ogni Vangelo \u00e8 introdotto da un consistente programma decorativo, mentre il materiale preliminare \u00e8 considerato come una sezione e introdotto da ampie decorazioni; anche al \"secondo inizio\" del Vangelo di Marco \u00e8 abbinata una decorazione introduttiva. \nIl materiale prefatorio \u00e8 introdotto da un'immagine iconica della Madonna con il Bambino: si tratta della prima immagine della Vergine in un manoscritto occidentale. Maria \u00e8 mostrata in una strana combinazione tra le posizioni frontale e di tre quarti, la cui iconografia deriva in ultima analisi da un modello bizantino o copto; lo stile in cui \u00e8 realizzata mostra affinit\u00e0 stilistiche con i rilievi del coperchio della bara di San Cutberto.\nLa miniatura della Vergine funge da prefazione alle \"Breves Causae\" di Matteo, che hanno inizio con la \"Nativitas Christi in Bethlem\" (la nascita di Cristo a Betlemme). La pagina iniziale del testo delle \"Breves Causae\" \u00e8 decorata e racchiusa in un'elaborata cornice; anche se tutte le pagine d'inizio delle \"Breves Causae\" sono decorate, nessuna eguaglia in ricchezza quelle del Vangelo di Matteo. Secondo l'intenzione dei realizzatori del libro, ogni Vangelo doveva recare un elaborato programma decorativo come introduzione: una miniatura a piena pagina con i simboli dei quattro evangelisti, una pagina bianca e il ritratto dell'evangelista sempre a piena pagina, di fianco al testo d'inizio del Vangelo, anch'esso riccamente decorato. I Vangeli di Matteo e Giovanni possiedono ancora entrambe le loro miniature a piena pagina; il vangelo di Marco conserva solo i simboli degli evangelisti, mentre quello di Luca manca di entrambe. La decorazione dell'incipit di ciascun Vangelo \u00e8 ricchissima, tanto da accostare queste parti a pagine tappeto, ed \u00e8 cos\u00ec elaborata da rendere quasi illeggibile il testo stesso. La pagina di apertura del Vangelo di Matteo ne \u00e8 un esempio.\nLa pagina consiste di due sole parole: \"Liber generationis\" (\"Il libro delle generazioni\"). Il \"lib\" di \"Liber\" \u00e8 trasformato in un gigantesco monogramma che domina l'intera pagina. La \"er\" di \"Liber\" viene presentata come ornamento all'interno della \"b\" del monogramma \"lib\". La parola \"Generationis\" \u00e8 spezzata in tre linee e racchiusa in una cornice elaborata nel quadrante inferiore destro della pagina. L'intero assemblaggio \u00e8 racchiuso in un bordo elaborato. Il bordo e le lettere sono ulteriormente decorati con complicati nodi e spirali, molti dei quali zoomorfi. Le parole iniziali di Marco \u2013 \"Initium evangelii\" (\"L'inizio del Vangelo\") \u2013, Luca \u2013 \"Quoniam quidem multi\" \u2013 e Giovanni \u2013 \"In principio erat verbum\" (\"In principio era il verbo\") \u2013 ricevono tutte un trattamento simile. Anche se la decorazione di queste pagine \u00e8 pi\u00f9 estesa nel \"libro di Kells\", queste pagine vennero decorate in tutti gli altri Vangeli insulari.\nIl Vangelo di Matteo mostra al principio la genealogia di Cristo. In Mt 1,18, inizia la storia della vita di Ges\u00f9. A questo \"secondo inizio\" di Matteo venne data enfasi in molti dei primi Libri dei Vangeli, al punto che le due sezioni venivano spesso trattate come due libri distinti. Il \"secondo inizio\" comincia con la parola \"Cristo\". Le lettere greche \"Chi\" e \"Rho\" erano spesso usate nei manoscritti medioevali per abbreviare la parola \"Cristo\". Nei Libri dei Vangeli Insulari il monogramma Chi Rho iniziale veniva ingrandito e decorato. Nel \"libro di Kells\", a questo secondo inizio veniva dato un programma decorativo pari a quello dei singoli Vangeli. Il retro del folio 32 ha una miniatura di Cristo in trono (si \u00e8 sostenuto che questa miniatura fosse il ritratto di uno degli evangelisti perduti. Comunque l'iconografia \u00e8 abbastanza differente rispetto ai ritratti ancora esistenti, e gli studiosi attuali accettano questa identificazione e collocazione della miniatura). Opposta a questa miniatura, sul fronte del folio 33, \u00e8 presente l'unica pagina tappeto del \"libro di Kells\". Il retro vuoto del folio 33 \u00e8 opposto alla pi\u00f9 lussuosa miniatura singola del primo medioevo, il monogramma Chi Rho del \"libro di Kells\", che funge da incipit per la narrazione della vita di Cristo.\nNel \"libro di Kells\", il monogramma Chi Rho \u00e8 cresciuto fino a occupare l'intera pagina. La lettera \"Chi\" domina la pagina, con uno dei suoi bracci che l'attraversa in gran parte. La lettera \"Rho\" \u00e8 accoccolata sotto i bracci della Chi. Entrambe le lettere sono divise in compartimenti riccamente decorati, con nodi e altri motivi. Similarmente lo sfondo \u00e8 inondato di decorazioni a nodi e a riccioli. Nel mezzo di queste decorazioni sono nascosti animali e insetti. Tre angeli sorgono da uno dei bracci della croce della Chi. Questa miniatura \u00e8 la pi\u00f9 grande e sontuosa del monogramma Chi Rho tra quelle esistenti in qualsiasi Libro dei Vangeli Insulari ed \u00e8 il culmine di una tradizione che inizi\u00f2 con il Libro di Durrow.\nIl \"libro di Kells\" contiene altre due miniature a piena pagina che illustrano episodi della passione. Il testo di Matteo \u00e8 illustrato con una rappresentazione a piena pagina dell'\"Arresto di Cristo\" (folio 114 fronte). Ges\u00f9 \u00e8 mostrato sotto un'arcata stilizzata mentre viene retto da due figure pi\u00f9 piccole. Nel testo di Luca c'\u00e8 una miniatura a pagina intera della \"Tentazione di Cristo\" (folio 202 retro). Cristo viene mostrato dal busto in su sulla cima del Tempio. Alla sua destra una folla di persone, che forse rappresentano i suoi discepoli. Alla sua sinistra e sotto di s\u00e9 ha la figura nera di Satana. Sopra aleggiano due angeli.\nIl \"verso\" del \"folium\" che contiene l\"'Arresto di Cristo\" contiene un'intera pagina di testo decorato, la quale parte con l'espressione \"Tunc dicit illis\". Nella facciata opposta alla miniatura della \"Tentazione\" c'\u00e8 un'altra pagina intera di testo decorato, e oltre a questa altre cinque pagine ricevono per le illustrazioni un trattamento particolarmente elaborato. In Matteo si pu\u00f2 trovare una decorazione a pagina intera, mentre nel Vangelo di Marco e di Luca vi sono due pagine di testo decorato. Per quanto questi testi non siano associati a miniature \u00e8 probabile che queste fossero previste come decorazione per ciascuno di essi e siano state o perse o mai completate. Non c'\u00e8 alcuna pagina completa di testo nel vangelo di Giovanni oltre all'incipit; negli altri tre vangeli tutte le pagine di testo decorato, eccetto il folio 188c che comincia la narrazione della Nativit\u00e0, ricorrono nella narrazione della Passione. Dato infine che i \"folia\" mancanti di Giovanni avrebbero narrato proprio la Passione \u00e8 probabile che il quarto vangelo abbia contenuto pagine intere di testo decorato andate perdute.\nUtilizzo.\nIl libro aveva un utilizzo sacramentale, piuttosto che formativo o catechetico. Evangelari grandi e ricchi come il \"libro di Kells\" erano generalmente lasciati sull'altare maggiore della chiesa, utilizzati solo per la lettura del Vangelo durante la Messa; anche in quel caso \u00e8 per\u00f2 probabile che il lettore non leggesse il testo dal libro, ma lo recitasse a memoria. A tal proposito \u00e8 significativo che le \"Cronache dell'Ulster\" testimonino che il libro fu rubato dalla sagrestia, luogo dove venivano riposti gli strumenti e abbigliamenti liturgici, e non dalla biblioteca monastica. Il manoscritto assumeva quindi un valore differente rispetto alle altre opere custodite per lo studio; la struttura e la decorazione del libro sembrano essere state realizzate con il proposito di renderlo bello e sontuoso piuttosto che funzionale. Ci sono molti errori non corretti nel testo; linee troppo grandi sono spesso precedute o seguite da spazi bianchi, la suddivisione in capitoli del testo, che era necessaria per rendere utilizzabili le tavole canoniche, non fu mai inserita e in genere nulla fu fatto per turbare l'equilibrio estetico della pagina, a discapito della funzionalit\u00e0.\nIl libro nella cultura di massa.\nSecondo Umberto Eco il \"libro di Kells\" sarebbe stato una grande fonte di ispirazione per lo scrittore irlandese James Joyce, il quale rimase fortemente affascinato dall'opera; il manoscritto miniato rappresenterebbe il punto di partenza per la composizione di \"Finnegans Wake\", romanzo del 1939.\nNel 2009 all'opera \u00e8 stato dedicato il lungometraggio animato \"The Secret of Kells\", vincitore di numerosi premi internazionali e candidato all'Oscar 2010 come miglior film d'animazione. Inoltre il libro gioca un ruolo fondamentale nel romanzo \"The Book of Kells\" di R.A. Macavoy, edito nel 2009.\nIl libro \u00e8 al centro del volume a fumetti \"Il libro di Kells\" della serie a fumetti \"Martin Myst\u00e8re\", in una storia che si conclude nel n\u00b0223 (\"Un altro mondo\") e dell'audiodramma \"The Book of Kells\", prodotto da Big Finish Productions e basato sulla serie televisiva \"Doctor Who\"."}
{"id": "133433", "revid": "438678", "url": "https://it.wikipedia.org/wiki?curid=133433", "title": "Comune di Roskilde", "text": "Roskilde \u00e8 una citt\u00e0 della Danimarca situata nella regione della Selandia (o Zelanda). Si trova sul mare, sull'isola di Selandia, nella parte est della Danimarca. Fu la capitale della Danimarca fino al 1443, quando Copenaghen assunse questo ruolo. Il comune di Roskilde \u00e8 stato riformato in seguito alla riforma amministrativa del 1\u00ba gennaio 2007 accorpando i precedenti comuni di Gunds\u00f8 e Rams\u00f8.\nMonumenti e luoghi d'interesse.\nRoskilde \u00e8 la tipica cittadina danese immersa nel verde ed il turismo porta qui circa 125.000 persone all'anno. L'importanza storica di questa citt\u00e0 pu\u00f2 essere evinta dal fatto che la sua cattedrale \u00e8 stata fino al XX secolo l'unica nell'isola di Sj\u00e6lland. Questa cattedrale, costruita tra il XII e il XIII secolo, \u00e8 stata la prima cattedrale gotica ad essere costruita in mattoni, tecnica che ha poi influenzato l'architettura gotica in tutta l'Europa settentrionale. Nella cattedrale di Roskilde vengono sepolti tutti i re danesi. \nOltre alla cattedrale, \u00e8 da visitare il museo vichingo, nel quale sono conservati i resti (in ottime condizioni) di cinque navi vichinghe, recuperate negli anni sessanta dal fiordo di Roskilde, dove erano state poste nell'XI secolo per ostacolare la navigazione in un canale, proteggendo cos\u00ec la citt\u00e0 da assalti provenienti dal mare. Fra queste navi si trovano due drakkar e l'unico knarr che sia mai stato recuperato in buone condizioni.\n\u00c8 famosa l'Universit\u00e0 di Roskilde (RUC), situata a 5 chilometri dal centro della citt\u00e0, fondata nel 1972 e dotata di un programma di studi alternativi. La sua sede \u00e8 stata progettata negli anni settanta e la biblioteca \u00e8 opera di uno dei pi\u00f9 celebri architetti danesi.\nSport.\nTra gli anni '50 e gli anni '60 la cittadina fu dotata di un autodromo motoristico, il Roskilde Ring. Nel football americano Roskilde \u00e8 rappresentata dai Roskilde Kings, che hanno vinto 4 volte il Mermaid Bowl e una volta la Euro Cup.\nIl Roskilde Festival.\nRoskilde ospita dal 1971 un festival rock, che con il passare degli anni \u00e8 diventato tra i pi\u00f9 importanti in Europa e attrae ogni anno nella citt\u00e0 danese giovani dalla Scandinavia e da tutta Europa. Nel 2000 il festival \u00e8 stato al centro delle cronache per un tragico evento: nove ragazzi sono morti nella folla durante il concerto dei Pearl Jam.\nIn conseguenza di questo, dal 2001 il festival si \u00e8 dotato di massicce misure di sicurezza."}
{"id": "133434", "revid": "729019", "url": "https://it.wikipedia.org/wiki?curid=133434", "title": "Ludovico Racaniello", "text": "Biografia.\nDopo alcuni anni dedicati agli studi di legge sotto l'indirizzo del padre, nel 1376 alla di lui morte si trov\u00f2 sulle spalle la responsabilit\u00e0 della famiglia. Abbandonati gli studi, si mise allora al servizio di Ercole I, dedicandosi cos\u00ec alla carriera militare che, grazie ad una notevole abilit\u00e0 di comando, lo vide in breve raccogliere numerosi successi.\nNel 1380 si spos\u00f2 con Giulia Albizzi, figlia di Maso, assicurandosi in tal mondo i favori della potente famiglia che in quegli anni aveva conquistato il potere a Firenze.\nNel 1395 Racaniello divenne capitano della rocca di Montecchio subentrandone nel possesso a John Hawkwood, base di un potere sempre maggiore che negli anni a seguire lo videro espandere la propria influenza nell'intera Val di Chiana.\nNel 1397 entr\u00f2 in conflitto con la famiglia dei Casali per il possesso di Cortona, conflitto che si protrasse per quasi quindici anni, fino al 1411, anno in cui il territorio pass\u00f2 sotto il controllo di Firenze e rientr\u00f2 nel contado di Racaniello. Nel 1419 il cognato Rinaldo Albizzi gli affid\u00f2 la carica di proconsole di Arezzo.\nFirenze nel 1434 pass\u00f2 sotto il controllo dei Medici e Racaniello dimostr\u00f2 di essere oltre ad un ottimo condottiero anche un buon diplomatico. Nonostante gli anni passati al servizio della famiglia rivale nel controllo di Firenze, infatti, riusc\u00ec ad ingraziarsi la famiglia medicea, che non pretese nessun ridimensionamento dei territori amministrati dal contado di Racaniello e lo riconobbe come garante del potere della signoria fiorentina su quelle stesse terre.\nLo stemma del casato \u00e8 composto da cerchi concentrici di colore giallo e terra bruciata su campo turchese, il motto della famiglia \u00e8 \"Dominus exquisitus artis vulnero saeviter quis revocas malum memet\" - possiedo un'arte raffinata, quella di ferire con crudelt\u00e0 chi mi fa del male (frase del poeta greco Archiloco)."}
{"id": "133438", "revid": "6204", "url": "https://it.wikipedia.org/wiki?curid=133438", "title": "Internazionale (periodico)", "text": "Internazionale \u00e8 un settimanale italiano d'informazione fondato nel 1993 da Giovanni De Mauro e Francesco Varanini, ispirato dall'equivalente francese \"Courrier International\" (1990). Pubblica articoli della stampa straniera tradotti in lingua italiana ed \u00e8 diretto da Giovanni De Mauro. Esce in edicola ogni venerd\u00ec.\nHa un sito web con newsletter quotidiane d'informazione e una raccolta dei link ai giornali di tutto il mondo. Il settimanale \u00e8 anche disponibile in versione digitale come PDF, MP3 e applicazione per Android e iOS. Parallelamente al lavoro della rivista, \"Internazionale\" ha pubblicato tramite la propria casa editrice la collana \"Fusi orari\", una serie di libri che spaziano tra reportage, saggi, narrativa, testimonianze, fotografie e fumetti.\nTutto il materiale scritto dalla redazione \u00e8 disponibile sotto licenza Creative Commons CC BY-NC-SA 3.0. Dal 7 luglio 2014 \u00e8 in vendita anche nelle edicole di Londra.\nPu\u00f2 contare su un pubblico di circa lettori, di cui copie in abbonamento e in edicola.\nIl consiglio di amministrazione di Internazionale S.p.A. \u00e8 presieduto da Brunetto Tini, mentre il vicepresidente \u00e8 Giuseppe Cornetto Bourlot.\nFirme.\nPubblica regolarmente articoli e commenti di Amira Hass, Zuhair al Jezairy, Noam Chomsky, Maksim Cristan, Serge Enderlin, Leo Hickman, Nick Hornby, Tobias Jones, Paul Kennedy, Rami G. Khouri, Claude Leblanc, Tom\u00e1s Eloy Mart\u00ednez, John Matshikiza, Efraim Medina Reyes, David Randall, David Rieff, Milana Runjic e Yoani S\u00e1nchez.\nSu Internazionale scrivono ed hanno scritto anche alcuni autori italiani, come Tito Boeri, Pier Andrea Canei, Giorgio Cappozzo, Tullio De Mauro, Goffredo Fofi, Loretta Napoleoni, Luca Sofri, Domenico Starnone e Annamaria Testa.\nIl settimanale inoltre, pubblica storie a fumetti e illustrazioni di Gipi, Joe Sacco, Marjane Satrapi, Art Spiegelman, Anna Keen, Aleksandar Zograf e Zerocalcare.\nStruttura.\nA luglio 2015, ogni edizione \u00e8 composta da almeno 108 pagine. Nella prima sezione ci sono l'indice, gli editoriali, le immagini e la posta. Poi le sezioni \"In copertina (\"che riprende il tema di copertina del numero\")\", le sezioni \"Africa e Medio Oriente, Americhe, Europa, Asia e Pacifico\" e \"Visti dagli altri\", alternate da articoli brevi.\nNella parte centrale si trovano gli articoli pi\u00f9 lunghi. Quindi si hanno \"portfolio\", \"ritratti\", la rubrica \"viaggi e graphic journalism,\" la sezione \"cultura composta da fumetti, cinema, libri, musica, schermi, televisione, arte e pop\".\nInfine si trovano degli articoli pi\u00f9 brevi di economia, scienze e alcune pagine suddivise per continenti. Chiudono il settimanale le strisce illustrate.\nFestival.\nDal 2007 Internazionale organizza un festival di giornalismo con il comune e la provincia di Ferrara, dal nome \"Internazionale a Ferrara\".\nPer tre giorni i visitatori hanno la possibilit\u00e0 di incontrare i grandi nomi del giornalismo internazionale. Attraverso conferenze, dibattiti e incontri gli ospiti stranieri discutono con il pubblico di politica, attualit\u00e0, futuro dell'informazione, ma anche di fumetti, letteratura e documentari.\nRoberto Saviano, Amira Hass, Bill Emmott, Marjane Satrapi, Loretta Napoleoni, Joe Sacco, Arundhati Roy, Noam Chomsky sono solo alcuni degli ospiti che hanno partecipato al festival in questi anni. Il festival si svolge ogni anno nei primi giorni di ottobre ed \u00e8 completamente gratuito. Tutti gli incontri sono in lingua originale con traduzione simultanea.\nNel 2009 le presenze al festival sono state 45\u00a0mila, il 30 per cento in pi\u00f9 rispetto all'edizione precedente. Anche l'offerta \u00e8 cresciuta: 80 ospiti, provenienti da 18 paesi, 43 conferenze, 40 ore di programmazione, tre spettacoli serali.\nInternazionale Extra.\nDal 2017 Internazionale pubblica un trimestrale chiamato \"Internazionale Extra\", una serie di numeri speciali di Internazionale, tra cui figurano lo speciale per i bambini \"Kids\" e \"Playlist\" con il meglio dell'anno passato tra libri, musica e gadget.\nL'Essenziale.\nDal 06 novembre 2021 la redazione di Internazionale ha fondato un nuovo giornale settimanale, interamente dedicato all'Italia, chiamato L'Essenziale. Stampato in formato \"berliner\" esce solamente in edicola, ogni sabato. \nPremi.\nNel 2011 ha vinto il Premiolino con la seguente motivazione: "}
{"id": "133440", "revid": "56620", "url": "https://it.wikipedia.org/wiki?curid=133440", "title": "Il figlio del tempo", "text": "Il figlio del tempo (\"Child of Time\" o \"The Ugly Little Boy\") \u00e8 un romanzo di fantascienza del 1991 scritto da Isaac Asimov e Robert Silverberg.\nIl romanzo si basa sul racconto \"The Ugly Little Boy\" scritto da Asimov nel 1958, inizialmente pubblicato col titolo \"Lastborn\" nella rivista \"Galaxy Science Fiction\" (edito in italiano come \"L'ultimo nato\" o \"Il brutto ragazzetto\"), successivamente ampliato da Silverberg e pubblicato nel 1991 nel Regno Unito col titolo \"Child of Time\" e l'anno successivo negli Stati Uniti come \"The Ugly Little Boy\".\nDal racconto originale \u00e8 stato tratto anche un film per la tv di 26 minuti del 1977 prodotto in Canada, diretto e interpretato da Barry Morse, notevolmente fedele alla storia originale.\nTrama.\nLa protagonista del romanzo \u00e8 Miss Fellowes, infermiera alla quale viene offerto uno strano lavoro: la Stasis Corporation, organizzazione che si occupa di portare nel nostro tempo animali, persone e cose da altre epoche nel passato, vorrebbe che lei si occupasse di un bambino molto particolare.\nIn effetti si tratta di un piccolo \"Homo neanderthalensis\"."}
{"id": "133442", "revid": "767487", "url": "https://it.wikipedia.org/wiki?curid=133442", "title": "Urz\u0105d", "text": "Urz\u0105d (in polacco \"L'ufficio\") \u00e8 un cortometraggio del 1966 diretto da Krzysztof Kie\u015blowski.\nProduzione.\nNel 1966 Krzysztof Kieslowski frequenta ancora la Scuola di Cinema di \u0141\u00f3d\u017a e in quell'anno gira due saggi di regia, \"Il tram\" e \"L'ufficio\". In quest'ultimo, prima sperimentazione degli intenti documentaristici del regista, sono ravvisabili gi\u00e0 le basi formali e concettuali della maggior parte della produzione documentaristica successiva.\nUna macchina da presa nascosta dietro lo sportello di un'agenzia di assicurazioni sociali, ritrae una noiosa burocrazia alle prese con timbri e complessi moduli da compilare: una folla di dubbiosi clienti, per lo pi\u00f9 anziani, \u00e8 in attesa del proprio turno, e nel retro grandi scaffali stracolmi di cartelle e documentazioni chiudono il quadro di un caotico congegno cartaceo. Le immagini alternate di clienti in fila e di un'impiegata che prepara e beve un t\u00e8, sembrano essere una prima giovane, e pur matura, critica nei confronti della lenta e apatica burocrazia polacca al termine degli anni sessanta.\nA scuola il film riscuote un discreto successo mettendo in buona luce il nome di Kie\u015blowski e confermando la sua spiccata attitudine al cinema documentario, che gli garantir\u00e0 alcuni anni dopo un posto nella WFD di Varsavia (Casa di produzione del Film Documentario, la maggiore della Polonia)."}
{"id": "133443", "revid": "93556", "url": "https://it.wikipedia.org/wiki?curid=133443", "title": "Koehler's Medizinal-Pflanzen", "text": "Il K\u00f6hler's Medizinal-Pflanzen (titolo completo: \"K\u00f6hler's Medizinal-Pflanzen in naturgetreuen Abbildungen mit kurz erl\u00e4uterndem Texte: Atlas zur Pharmacopoea germanica\") \u00e8 un atlante illustrato delle piante medicinali pubblicato nel 1887 a Gera (Germania) dalla case editrice Franz Eugen K\u00f6hler (1883-1914) sotto la cura del botanico tedesco Gustav Pabst che ha continuato l'opera del medico Hermann Adolf K\u00f6hler (1834-1879).\nL'opera, di notevole rilevanza dal punto di vista naturalistico, \u00e8 costituita da quattro volumi che descrivono le piante di interesse medicinale originarie di numerosi paesi europei. I botanici Sitwell e Blunt hanno affermato che \"dal punto di vista botanico\" essa costituiva \"la migliore e pi\u00f9 utile collezione di illustrazioni relativa alle piante medicinali\".\nLa caratteristica fondamentale della pubblicazione sono le circa 300 tavole illustrate finemente dettagliate, disegnate con grande accuratezza e professionalit\u00e0 dagli artisti L. M\u00fceller e C.F. Schmidt, riprodotte in cromolitografia da K. Gunther."}
{"id": "133444", "revid": "486946", "url": "https://it.wikipedia.org/wiki?curid=133444", "title": "Porno-attore", "text": ""}
{"id": "133445", "revid": "21880", "url": "https://it.wikipedia.org/wiki?curid=133445", "title": "Phragmites australis", "text": "La cannuccia di palude (Phragmites australis) \u00e8 una pianta erbacea perenne della famiglia delle Poaceae.\nEsistono diversi ceppi di cannuccia di palude, che si sono evoluti indipendentemente nel corso di migliaia di anni. Dall'inizio del ventesimo secolo, abbiamo assistito, in Nord America, ad un'invasione criptica da parte di uno o pi\u00f9 ceppi di origine eurasiatica, in particolare lungo i bordi stradali.\nDescrizione.\nPresenta un culmo eretto, di circa 2 m, pu\u00f2 raggiungere anche i 4-6 metri di altezza in condizioni di fertilit\u00e0. \nLe foglie, sono ampie e laminari, lunghe da 15 a 60\u00a0cm, larghe 1 \u2013 6 cm, glabre, verdi o glauche.\nAll'apice del fusto \u00e8 presente una pannocchia di colore bianco o violaceo, lunga fino a 40 centimetri. L'infiorescenza \u00e8 tipicamente bianco-lanosa.\nL'apparato radicale \u00e8 sommerso, cos\u00ec come gli stoloni, la parte epigea fuoriesce dall'acqua. \nGermoglia a marzo e fiorisce a luglio.\nDistribuzione.\nLa specie ha una distribuzione subcosmopolita, sembra essere nativa dell'Eurasia ma \u00e8 diffusa in ogni parte del mondo.\nSi sviluppa in densi canneti in prossimit\u00e0 di paludi e aree umide, sulle sponde di laghi, stagni, fossati e in terreni incolti bagnati; tollera un moderato livello di salinit\u00e0.\nIn Italia sono presenti due sottospecie: \n\"Phragmites australis\" subsp. \"altissimus\" (Benth.) Clayton\n\"Phragmites australis\" (Cav.) Trin. ex Steud. subsp. \"australis\"\nSono diffuse in tutte le regioni ad esclusione di Friuli, Veneto e Sardegna.\nUsi.\nI giovani germogli sono commestibili; i fusti e le foglie servono ancor oggi per fare tetti di paglia, stuoie, graticci e cesti."}
{"id": "133452", "revid": "121594481", "url": "https://it.wikipedia.org/wiki?curid=133452", "title": "Trimetro giambico", "text": "Il trimetro giambico \u00e8 un verso della poesia greca e latina formato da tre metri, o sizigie, ciascuno formato a sua volta da due piedi giambici. \nDi tale verso esistono tre varianti metriche principali: il \"trimetro giambico acataletto\" (o forma normale), il \"trimetro giambico catalettico\" e il trimetro giambico \"zoppo\" o \"scazonte\", o \"coliambo\" (ipponatteo). \nCaratteristica del trimetro \u00e8 la sua versatilit\u00e0: verso eponimo della poesia giambica, utilizzato nell'epigramma, \u00e8 il principale metro parlato della tragedia, della commedia e del dramma satiresco, ma compare anche come verso cantato nelle parti liriche del dramma e nella lirica corale.\nTrimetro giambico acataletto.\nCaratteristiche generali.\nIl trimetro giambico, nella sua forma pura, si presenta con lo schema:\nTale forma per\u00f2 \u00e8 rara e nel trimetro il piede giambico pu\u00f2 essere sostituito con uno spondeo (lunga irrazionale), un tribraco, un anapesto, o un dattilo (questi piedi, per\u00f2, mantengono il ritmo ascendente del giambo): la quantit\u00e0 e il tipo di sostituzioni ammesse varia in maniera significativa a seconda del genere a cui il giambo appartiene.\nVerso di una certa estensione, il giambo presenta in genere (ma non sempre), una cesura. Le pause pi\u00f9 frequenti sono:\nIl trimetro giambico possiede anche uno zeugma, il cosiddetto \"ponte di Porson\" (dal nome del filologo che lo scopr\u00ec). Tale ponte prevede che se l'ultima parola del verso o l'ultimo gruppo di parole, presenta la forma di un cretico (\u2014 \u222a \u2014) la sillaba precedente (la quart'ultima) non pu\u00f2 essere lunga a meno che non si tratti di una parola monosillabica, o altrimenti formulato, se l'ultima sizigia inizia con una sillaba lunga, questa non si deve trovare a fine di parola. L'applicazione di questa legge \u00e8 variabile a seconda del genere letterario in cui il trimetro \u00e8 impiegato.\nIl trimetro della commedia.\nIl trimetro della commedia si distingue per la libert\u00e0 di trattamento. Sue caratteristiche principali sono:\nEsistono poi scarti d'uso tra Aristofane e Menandro. Nel primo, gli anapesti sono pi\u00f9 frequenti, mentre il secondo, che mira ad una maggiore aderenza del verso alla lingua parlata, \u00e8 ancora pi\u00f9 libero nell'uso delle pause; e spesso non fa coincidere la struttura del periodo con la struttura metrica, cosa che avviene invece nel poeta pi\u00f9 antico.\nIl trimetro del dramma satiresco.\nIl trimetro del dramma satiresco, come il genere a cui appartiene, si pone in posizione intermedia tra quello della commedia e della tragedia: pi\u00f9 libero di quest'ultima, ma pi\u00f9 regolato rispetto alla prima. Le infrazioni al ponte di Porson sono pi\u00f9 frequenti che nella tragedia, il verso \u00e8 spezzato pi\u00f9 spesso tra attori diversi, la sillaba lunga del piede \u00e8 risolta in due brevi pi\u00f9 facilmente, e l'anapesto \"strappato\" non \u00e8 sempre evitato.\nIl trimetro della tragedia.\nUn maggiore rigore \u00e8 la caratteristica dei trimetri della tragedia, anche se esistono scarti significativi tra un autore tragico e l'altro. In particolare, si pu\u00f2 osservare:\nA parte rispetto ai tragici del V secolo a.C. si colloca l'Alessandra di Licofrone, la cui struttura \u00e8 quella di una lunghissima \"rhesis angelik\u00e9\" (o discorso del messaggero), in cui il virtuosismo dell'autore si dichiara anche nella metrica: su 1474 trimetri, non ci sono che una ventina di soluzioni.\nIl trimetro dei giambografi.\nIn questa categoria si incontrano i trimetri pi\u00f9 antichi che si conoscano; e la loro forma in genere \u00e8 la pi\u00f9 pura. Si nota in particolare (tenendo conto dello stato frammentario in cui questi autori ci sono noti) che:\nGli autori di epigrammi seguono da vicino il modo dei giambografi: in generale, il trimetro degli autori tardoantichi \u00e8 pi\u00f9 rigoroso di quello degli autori del V secolo a.C.\nTrimetro giambico catalettico.\nIl trimetro giambico catalettico (schema \u222a \u2014 \u222a \u2014 |\u222a \u2014 \u222a \u2014 |\u222a \u2014 \u222a \u2227), rimonta anch'esso, come uso, all'et\u00e0 arcaica, e lo si incontra sia nei giambografi che nei lirici.\nAlcmane lo impieg\u00f2 \"kat\u00e0 st\u00edchon\"; Archiloco lo usa come secondo verso in un epodo; pi\u00f9 tardi si incontra in periodi o strofe giambiche o eolo-coriambiche; il metro \u00e8 impiegato anche nell'epigramma ellenistico.\nEs. \u03a0\u03bf\u03bb\u03bb\u1f74\u03bd \u03ba\u03b1\u03c4' \u1f00\u03c7\u03bb\u1f7a\u03bd \u1f40\u03bc\u03bc\u03ac\u03c4\u03c9\u03bd \u1f14\u03c7\u03b5\u03c5\u03b5\u03bd (Archiloco, fr. 103 B)\nTrimetro giambico scazonte.\nIl trimetro giambico scazonte (\"zoppo\") o coliambo o ipponatteo, deve il suo nome alla sua particolare struttura metrica, cos\u00ec composta:\nNell'ultimo piede il giambo \u00e8 sostituito con un trocheo, provocando una brusca inversione metrica che fa \"zoppicare\" il verso. L'introduzione di questo verso \u00e8 attribuita dalla tradizione antica ad Ipponatte, e per questo viene anche chiamato \"ipponatteo\"; dopo di lui, fu usato da molti poeti, soprattutto in et\u00e0 ellenistica (Eronda e Callimaco tra gli altri).\nEs. \u1f08\u03ba\u03bf\u03cd\u03c3\u03b1\u03b8' \u1f39\u03c0\u03c0\u03ce\u03bd\u03b1\u03ba\u03c4\u03bf\u03c2\u00b7 \u03bf\u1f50 \u03b3\u1f70\u03c1 \u1f00\u03bb\u03bb' \u1f25\u03ba\u03c9 (Ipponatte, fr. 13 B.)\nQuando il quinto piede \u00e8 spondaico, l'effetto di rottura ritmica \u00e8 ancora pi\u00f9 forte e il trimetro viene definito ischiorrogico (ossia \"dalle anche spezzate\"): l'introduzione di questo tipo di verso \u00e8 attribuito ad Ananio, ma si trova gi\u00e0 nei frammenti di Ipponatte.\nIn generale, le soluzioni dello scazonte sono pi\u00f9 numerose che nel trimetro giambico acataletto degli scrittori di giambi.\nIl trimetro giambico nella poesia latina.\nVerso tra i pi\u00f9 importanti e prestigiosi della poesia greca, il trimetro giambico fu presto introdotto a Roma. Nella commedia di et\u00e0 arcaica, il suo equivalente \u00e8 il senario giambico, che per alcuni aspetti si discosta dal modello greco.\nIl modello dei giambografi arcaici e degli scrittori ellenistici fu ripreso invece da Catullo, che utilizz\u00f2 a pi\u00f9 riprese, per le sue \"nugae\", tanto il coliambo (ad es. il famoso \"Miser Catulle, desinas ineptire\") che il trimetro giambico acataletto, non disdegnando anche tour de force metrici di gusto molto alessandrino (ad es. il carme n. 4, \"Phaselus ille, quem videtis, hospites). Dopo di lui, Orazio utilizz\u00f2 questi metri nei suoi epodi, e Marziale negli epigrammi; e il trimetro \u00e8 anche adottato da Seneca per le sue tragedie, secondo una struttura molto pi\u00f9 regolare rispetto a quella del senario giambico arcaico."}
{"id": "133459", "revid": "1305772", "url": "https://it.wikipedia.org/wiki?curid=133459", "title": "Spondeo", "text": "Lo spondeo \u00e8 un piede in uso nella metrica classica. Formato dalla successione di due sillabe lunghe (\u2014 \u2014) \u00e8 classificato come un piede quadrimoraico, appartenente al \u03b3\u03ad\u03bd\u03bf\u03c2 \u1f34\u03c3\u03bf\u03bd (\"g\u00e9nos \u00edson\"), in quanto il rapporto tra arsi e tesi \u00e8 nella proporzione 1 a 1. Tuttavia, esso non ha un ritmo proprio definito, dal momento che tanto la prima quanto la seconda sillaba possono fungere da tempo forte a seconda dei contesti, e sebbene sia considerato dagli studiosi moderni nel novero dei piedi prototipici (ossia, quei particolari piedi che stanno alla base di tutta la versificazione antica) \"non\" esistono metri basati sullo spondeo.\nEsso per\u00f2 \u00e8 ampiamente usato e svolge un ruolo importante nelle sostituzioni tanto degli altri metri appartenenti al \"g\u00e9nos \u00edson\", come il dattilo o l'anapesto, che di quelli invece annoverati nel \"g\u00e9nos dipl\u00e1sion\" (rapporto 1:2), come il trocheo (\u2014 \u222a) e il giambo (\u222a \u2014): in questo caso, la sillaba lunga che sostituisce la sillaba breve dei metri originali \u00e8 definita \"lunga irrazionale\", (per la spiegazione di questo fenomeno si veda metrica classica)."}
{"id": "133462", "revid": "7381", "url": "https://it.wikipedia.org/wiki?curid=133462", "title": "Pedro Waldemar Manfredini", "text": ""}
{"id": "133467", "revid": "1363832", "url": "https://it.wikipedia.org/wiki?curid=133467", "title": "Dieter Kalenbach", "text": "Fra le sue opere pi\u00f9 note vi son sono \"Turi e Tolk\" e la biografia illustrata di Hitler in due volumi (\"Hitler: Die Machtergreifung\" e \"Hitler: Der V\u00f6lkerm\u00f6rder\")."}
{"id": "133470", "revid": "125043297", "url": "https://it.wikipedia.org/wiki?curid=133470", "title": "Postbruciatore", "text": "Il postbruciatore (o postcombustore) \u00e8 un impianto utilizzato su alcuni motori aeronautici a reazione che permette di incrementare significativamente la massima spinta disponibile di un motore turbogetto o di un turboventola a scapito di un maggior consumo di carburante e relativa diminuzione dell'efficienza termodinamica.\nPrincipio fisico.\nLa spinta di un esoreattore pu\u00f2 essere definita come\ndove:\nTrascurando il contributo del termine di pressione, si nota come la spinta aumenti con l'aumentare della portata del fluido espulso o aumentando la sua velocit\u00e0 di uscita o con una combinazione di queste due opzioni.\nNella camera di combustione di un turbogetto solo una quota minore dell'aria partecipa alla combustione (in rapporto stechiometrico), mentre la gran parte viene usata per raffreddare le pareti della camera di combustione, abbassando la temperatura dei gas combusti per non distruggere le palette della turbina e favorendo la reazione di sostanze quali il monossido di carbonio con l'ossigeno, al fine di produrre anidride carbonica, gas serra ma non velenoso. L'ossigeno rimanente pu\u00f2 essere quindi sfruttato a valle della turbina per una successiva combustione, questa volta non limitata nella temperatura massima da organi del motore a valle, per aumentare il salto entalpico a disposizione dell'ugello e ottenere, quindi, velocit\u00e0 di efflusso notevolmente maggiori e incrementi di spinta anche del 50%.. Tuttavia, nemmeno nella postcombustione viene usato tutto l'ossigeno residuo nei gas combusti. Questo consente, come nella camera di combustione, di utilizzare una parte di gas combusti come refrigerante. In realt\u00e0, pi\u00f9 che un refrigerante, \u00e8 usato come isolante tra la caldissima portata calda in uscita dal condotto (2000 K) e le pareti stesse del condotto, formando uno strato limite a parete.\nI rendimenti termodinamici e propulsivi di un ciclo con postcombustore sono, per\u00f2, inferiori rispetto a quelli di un ciclo senza postcombustore, incidendo negativamente sul consumo specifico. Per questo motivo l'uso di un motore con postbruciatore rispetto a un turbogetto o turbofan di pari prestazioni (ma dimensioni e pesi maggiori) \u00e8 preferibile per missioni che richiedano l'erogazione della spinta massima solo per periodi di tempo limitati.\nTecnica.\nLa forma del condotto a valle della turbina \u00e8 tale da rallentare i gas di scarico in modo da ridurre le perdite di pressione totale durante la successiva combustione. Degli iniettori supplementari di carburante associati ad accenditori ad arco elettrico provvedono ad alimentare la fiamma che viene ancorata su appositi stabilizzatori, ovvero delle forme aerodinamicamente tozze che producendo turbolenze e ricircoli, evitano che la fiamma venga soffiata fuori dall'ugello (\"flame out\") e quindi spenta.\nLe dimensioni del condotto sono il risultato di un compromesso tra la lunghezza (maggiore) necessaria affinch\u00e9 la combustione si completi prima dell'ingresso nell'ugello con le minori perdite possibili dovute alla turbolenza e quella (minore) dettata da ragioni di peso e ingombro nella cellula del velivolo che lo ospita.\nA causa dell'incremento di portata e temperatura dovuto al carburante bruciato nel postcombustore, la sezione di gola dell'ugello deve poter essere aumentata mediante opportuni cinematismi in modo da evitare la saturazione (\"chocking\" termico) dell'ugello e conseguenti malfunzionamenti della turbomacchina a monte. L'aumento di temperatura nel post combustore consente di espandere (e accelerare) i gas di scarico a velocit\u00e0 supersonica, cosa che comporta la necessit\u00e0 di adottare un ugello convergente-divergente a geometria variabile.\nEfficienza.\nL'aria in ingresso al postbruciatore ha una disponibilit\u00e0 di ossigeno minore a causa della precedente combustione. Anche la pressione \u00e8 inferiore, dal momento che una parte \u00e8 stata convertita in lavoro dalla turbina per il funzionamento del compressore e una parte viene persa a causa dei flussi di Rayleigh andando a incidere sul rendimento dell'associato ciclo di Brayton.\nLa presenza di forme non aerodinamiche nel condotto (gli stabilizzatori di fiamma) e la sua lunghezza non ottimale (dovuta a limitazioni di peso e ingombri) contribuiscono ad abbassare ulteriormente l'efficienza del postbruciatore.\nPer questi motivi l'uso dei postbruciatori \u00e8 limitato alle fasi di decollo (specie se a pieno carico o su velivoli piuttosto pesanti) o in determinate situazioni di volo (durante l'intercettazione o combattimento con manovre ad alto numero di g oppure durante il volo supersonico) oppure per superare il regime transonico, cio\u00e8 il passaggio dalla condizione di volo subsonico a quella di volo supersonico, ma ci\u00f2 solo nel caso si disponga di supercrociera, come per l'F-22 e l'Eurofighter Typhoon.\nUna parziale eccezione era rappresentata dal Lockheed SR-71. La fase di crociera di questo velivolo, infatti, avveniva a una velocit\u00e0 tale da consentire l'uso del postbruciatore in una modalit\u00e0 che rendeva il motore Pratt &amp; Whitney J58 un ibrido tra un turbogetto e uno statoreattore. In questo modo l'efficienza complessiva del motore ibrido risultava superiore a un turbogetto semplice (di pari spinta) che a velocit\u00e0 prossime a Mach 3 vedeva il suo rendimento decrescere in maniera repentina.\nImpiego operativo.\nGi\u00e0 durante la seconda guerra mondiale, in Germania, veniva provata al banco la versione \"E\" del turbogetto con compressore a flusso assiale Junkers Jumo 004 che forniva una spinta di 11,8\u00a0kN contro i 9,8\u00a0kN della versione senza postbruciatore. Nel 1945 diversi motori di questo tipo avevano gi\u00e0 superato le 100 ore di funzionamento al banco, ma la nuova variante non fece in tempo a entrare in linea di produzione.\nNello stesso periodo in Inghilterra, Frank Whittle incominci\u00f2 a studiare un postbruciatore per il suo motore a getto W.2/700 da installare su un prototipo di velivolo supersonico (il Miles M.52).\nNegli Stati Uniti i primi studi furono condotti dalla NACA e pubblicati nel gennaio del 1947.\nDopo la guerra il motore turbogetto Westinghouse J40, che prevedeva all'origine l'impiego di un postbruciatore, venne installato sul McDonnell F3H Demon e il Douglas F4D Skyray, ma il ritardo nella certificazione del motore nella versione con postbruciatore (avvenuta solo nel 1952, con un ritardo di due anni sui tempi previsti), e la sua sostanziale inaffidabilit\u00e0 ne segnarono lo scarso successo. Il Lockheed F-94 Starfire fu il primo velivolo statunitense equipaggiato con un motore con postbruciatore, l'Allison J35, in seguito sostituto da un pi\u00f9 performante Pratt &amp; Whitney J48.\nNegli anni cinquanta furono sviluppati diversi motori con postcombustore tra cui il de Havilland Gyron e l'Orenda Iroquois. In Inghilterra, il Rolls-Royce Avon venne prodotto in una versione con postbruciatore per essere installato sull'English Electric Lightning, il primo caccia supersonico della Royal Air Force a entrare in servizio. Anche alcune versioni della serie di motori Rolls-Royce Olympus furono progettate con postbruciatore per essere installate sul BAC TSR-2 e sul Concorde.\nIl postbruciatore \u00e8 un impianto largamente utilizzato su velivoli militari, ma \u00e8 stato usato solo su una manciata di velivoli civili, tra cui alcuni velivoli da ricerca della NASA, il Tupolev Tu-144, il Concorde, e il White Knight della Scaled Composites. Nel Concorde addirittura i postbruciatori venivano impiegati solo al decollo e nel momento di accelerare il velivolo alla velocit\u00e0 di crociera supersonica (che veniva mantenuta senza accendere i postcombustori, cosa non possibile per il Tu-144)."}
{"id": "133476", "revid": "106456", "url": "https://it.wikipedia.org/wiki?curid=133476", "title": "Regno di Gerusalemme", "text": "Il regno di Gerusalemme era uno degli Stati crociati costituiti nel Vicino Oriente in seguito alla prima crociata nel 1099. La caduta di San Giovanni d'Acri, nel 1291, ne decret\u00f2 l'estinzione.\nCostituzione.\nIl regno fu creato in seguito alla presa di Gerusalemme da parte dei crociati nel 1099, all'apice del primo conflitto. Goffredo di Buglione, uno dei capi della spedizione, fu scelto come primo re, ma rifiut\u00f2, affermando che nessun uomo avrebbe dovuto ricevere una corona dove Cristo aveva indossato la sua corona di spine, accettando invece la carica di \"Advocatus Sancti Sepulcri\", \"difensore (laico) del Santo Sepolcro\". Goffredo mor\u00ec l'anno seguente, e gli succedette il fratello Baldovino I, il quale non si fece tanti scrupoli quanto il predecessore e si fece immediatamente incoronare re di Gerusalemme.\nBaldovino ebbe successo nel tentativo di espandere i domini del regno, occupando i porti di Acri, Sidone e Beirut, oltre a estendere la propria sovranit\u00e0 sugli altri Stati crociati a nord: la contea d'Edessa, che aveva fondato, il principato d'Antiochia, e la contea di Tripoli. Egli vide anche una crescita del numero dei residenti latini, dato che la crociata minore del 1101 aveva portato rinforzi e un Patriarca latino al regno. Anche le repubbliche marinare di Venezia, Pisa e Genova cominciarono ad avere un ruolo importante per il regno: esse contribuirono alla conquista delle citt\u00e0 portuali, guadagnando preziose enclavi orientali, dotate di veri e propri quartieri commerciali.\nBaldovino mor\u00ec senza eredi nel 1118, e gli succedette suo cugino, Baldovino II, conte di Edessa. Il nuovo monarca era un buon condottiero, e nonostante fosse stato imprigionato numerose volte dai Turchi, i confini dei suoi domini continuarono a espandersi, anche con la conquista di Tiro nel 1124.\nVita nel regno.\nIl regno era retto essenzialmente dall'aristocrazia crociata che presto si era imparentata con famiglie nobili locali di stirpe siriaco-cristiana e armena. Le nuove generazioni di sudditi cominciarono a sentirsi pi\u00f9 nativi che immigrati, e ragionavano e si comportavano ormai come orientali (siriani). Spesso imparavano il greco, l'arabo e altre lingue, e sposavano donne greche o armene. Come scriveva lo storico Fulcherio di Chartres, \"coloro che prima erano occidentali ora sono diventati orientali\".\nIl regno aveva una struttura feudale come gli Stati europei contemporanei, ma con importanti differenze. Prima di tutto si estendeva su una piccola superficie, con poca terra coltivabile; fin dai tempi antichi l'area aveva un'economia urbana, a differenza dell'Europa medioevale e la nobilt\u00e0, nonostante possedesse le terre, preferiva risiedere a Gerusalemme o in altre citt\u00e0. \nCome in Europa, i nobili avevano loro vassalli, e loro stessi erano sottoposti al re. Ma la distribuzione della produzione agricola era regolata dall'equivalente musulmano del sistema feudale (\"iq\u1e6d\u0101\u02bf\"), che non era stato modificato dai crociati. I musulmani, come anche gli ebrei e gli ortodossi, continuarono la loro vita nelle campagne esattamente come prima. Il \"rais\", a capo della comunit\u00e0, era in pratica un subordinato del proprietario della terra su cui si trovava ma, data la frequente assenza dei nobili cristiani, godevano di una certa autonomia. Essi si occupavano della coltivazione e ne consegnavano i prodotti ai crociati come i servi della gleba europei, ma non avevano obblighi militari. Anche le repubbliche marinare italiane, nonostante occupassero parte delle citt\u00e0 portuali, non avevano obblighi di questo tipo. L'esercito del reame rimase cos\u00ec sempre ridotto, composto quasi esclusivamente col contributo delle famiglie franche. \nInoltre avevano un notevole peso le citt\u00e0 marinare italiane, su cui si imperniavano i commerci, grazie alle agevolazioni concesse in cambio degli aiuti militari, che permisero la fondazione di vere e proprie colonie commerciali.\nLa composizione urbana dell'area, unita alla presenza dei mercanti italiani, favor\u00ec lo sviluppo di un'economia molto pi\u00f9 commerciale che agricola. La Palestina era sempre stata un crocevia per le rotte commerciali, e ora assunse importanza anche per l'Europa. I beni europei, come i prodotti tessili del nord, arrivavano nel Vicino, Medio ed Estremo Oriente, mentre quelli orientali percorrevano la strada inversa.\nPer di pi\u00f9 furono una caratteristica originalmente gerosolimitana gli ordini religioso-militari, vere e proprie comunit\u00e0 di regola, ispirata a quella dei canonici agostiniani che poi si adatt\u00f2 pi\u00f9 ai principi benedettini con la funzione anche militare di presidiare le strade e difendere i pellegrini. In questi ordini vi erano un numero relativamente esiguo di sacerdoti e un gruppo pi\u00f9 ampio di laici, divisi tra quelli con incombenze di lavoro e quelli con compiti militari. A seconda della zona di Gerusalemme dove avevano scelto la propria sede operavano i Cavalieri templari, i Cavalieri del Santo Sepolcro e gli Ospitalieri, ai quali si aggiunsero poi i Cavalieri di Santa Maria, che, essendo quasi tutti di nazionalit\u00e0 germanica, vennero poi indicati come Cavalieri Teutonici. \nQuesti monaci armati non mancarono di generare perplessit\u00e0 nel mondo cristiano, ma grazie all'intervento di Bernardo di Clairvaux (fautore dell'improvvida seconda crociata), che ne sostenne la legittimit\u00e0 come \"milizia\" per la Chiesa, essi ricevettero il beneplacito generale, anche per la disciplina virtuosa che inculcarono ai frequentemente ribelli \"milites\". Nonostante il quartier generale fosse a Gerusalemme, compravano molte terre e castelli che i proprietari non potevano pi\u00f9 permettersi di mantenere. Questi Ordini, comunque, non erano sotto il controllo del re, ma del Papa: erano praticamente autonomi e in teoria non avevano alcun obbligo di difesa, anche se parteciparono a tutte le maggiori battaglie. \nGli ordini religioso-militari ebbero un ruolo di primo piano anche nell'edilizia e nell'organizzazione del territorio, con una notevole attivit\u00e0 di edificazione (soprattutto fortezze e ospedali). Grazie alle cospicue donazioni di beni mobili e immobili divennero presto ricchissimi e si sparsero con molteplici sedi in tutta la cristianit\u00e0. Inoltre alcuni, come i templari, intrapresero delle attivit\u00e0 bancarie con servizi anche piuttosto moderni, come le lettere di cambio (una sorta di ricevute di deposito autenticate dai sigilli dell'ordine che permettevano, senza spostamento fisico del contante, la riscossione a vista delle somme in qualsiasi sede dell'ordine), che permisero una rivoluzione nel campo del commercio che non manc\u00f2 di essere vista con sospetto.\nLa residenza in citt\u00e0 dei nobili dava loro un'influenza maggiore sul sovrano che in Europa. Essi formavano l\"'Alta Corte di Gerusalemme\" una prima specie di parlamento che andava sviluppandosi anche in Occidente. Vi partecipavano i vescovi e i nobili di maggiore importanza, e aveva il compito di confermare l'elezione regia, approvarne le richieste di finanziamenti e radunare l'esercito.\nL'organizzazione religiosa \"latina\" non soppiant\u00f2 le diocesi di rito greco-ortodosso, ma le affianc\u00f2 mantenendosi separata.\nLe fonti pi\u00f9 importanti per la vita nel regno di Gerusalemme sono Guglielmo di Tiro e Usama ibn Munqidh, rispettivamente dal punto di vista cristiano e musulmano.\nI feudi del regno maggiormente rappresentativi furono quelli di: Montreal, Crac di Moab, Ascalona, Hebron, Blanchegarde, Ibelin, Giaffa, San Giorgio di Lidda, Arsuf, Beisan, Cesarea, Nazaret, Haifa, S. Giovanni d'Acri, Scandelion, Tiro, Beaufort, Sidone, Beirut.\nMet\u00e0 del XII secolo.\nL'affermazione dei Franchi in Terrasanta provoc\u00f2 un rapido risveglio dei potentati musulmani locali, che, riavutisi dalla sorpresa, iniziarono a riorganizzarsi per il contrattacco. Spesso gli occidentali in Palestina chiedevano aiuto militare all'Europa, che veniva concesso soprattutto dalle citt\u00e0 marinare (in prima linea Genova e Pisa, un po' pi\u00f9 tardi anche Venezia). I crociati, resisi conto delle rivalit\u00e0 tra sunniti di Baghdad e ismailiti sciiti del Cairo, che proprio nella zona siro-irachena avevano un confine non ben delimitato, iniziarono a sfruttare le rivalit\u00e0 del nemico, e grazie alle flotte provenienti dall'Italia riuscirono a conquistare gradualmente tutta la costa del mar di Levante, da Alessandretta a Suez. anche l'entroterra venne gradualmente ampliato, fino all'estrema enclave a est rappresentata dalla fortezza di Kerak. Le strade erano comunque insicure e la guerriglia musulmana costante.\nA Baldovino II succedette nel 1131 la figlia Melisenda, che govern\u00f2 insieme al marito Folco d'Angi\u00f2. Durante il loro regno Gerusalemme conobbe la sua massima espansione economica e culturale, testimoniata dal Salterio di Melisenda, commissionato tra 1135 e 1143. Folco, rispettato comandante, dovette affrontare un nuovo e pi\u00f9 pericoloso nemico: Zengi, \"atabeg\" di Mosul. Anche se Folco riusc\u00ec a controllare l'antagonista per tutto il suo regno, Guglielmo di Tiro lo critic\u00f2 per non aver protetto i confini con un'azione decisa. Folco mor\u00ec in un incidente di caccia nel 1143, e Zengi (Zenki) ne approfitt\u00f2 occupando Edessa (1144): la caduta della citt\u00e0 in mani turche fu un segnale d'allarme per tutto il regno. Zengi mirava a riunire sotto l'egida sunnita tutti gli emirati tra il mar di Levante e l'Eufrate, per questo guardava con sospetto anche al califfato sciita del Cairo.\nGli europei non seppero accorgersi di come il rafforzarsi del potere di Zengi fosse visto con preoccupazione e ostilit\u00e0 da parte degli altri potentati musulmani della zona: mentre si stava costituendo un fronte musulmano ostile a Zengi, un'alleanza cristiano-musulmana avrebbe forse permesso la salvezza del regno crociato. Per\u00f2 dal lato europeo troppi erano gli interessi contrapposti a un'eventuale alleanza con i musulmani (dalla memoria ancora viva dell'epopea del 1096-1099 alla volont\u00e0 della stessa Chiesa romana), che diffusero una visione schematica dell'Islam come blocco compatto e in antitesi al cristianesimo.\nLa regina Melisenda, ora reggente per suo figlio Baldovino III, nomin\u00f2 un nuovo connestabile, Manasse di Hierges, per sostituire Folco alla guida dell'esercito, e una seconda crociata fu indetta nel 1147: dopo un nuovo appello di papa Eugenio III, i re europei guidati da Luigi VII di Francia (accompagnato da Eleonora d'Aquitania) e da Corrado III di Svevia si erano infatti imbarcati con le truppe al seguito per la Terra Santa. Riunitisi a Tripoli (nell'attuale Libano), invece di chiudere il fronte nord-orientale verso Edessa, decisero di aprirne uno nuovo, attaccando l'amichevole Emirato di Damasco, visto come un obiettivo semplice e ricchissimo, nonostante un trattato di pace tra Gerusalemme e Damasco in chiave anti-Zengi. \nQuesto era in diretta opposizione alla presa di posizione di Melisenda e Manasse, dato che essi, come altri Stati crociati, vedevano in Aleppo il modo pi\u00f9 opportuno per la riconquista di Edessa. Inoltre il re francese, ascoltando alcuni pessimi consiglieri, aveva mancato di accordarsi con il re di Sicilia Ruggero II e con Manuele Comneno, che non diedero alcun sostegno materiale o militare. La crociata si risolse con la sconfitta nel 1148, dopo un lungo e rovinoso assedio a Damasco. Le truppe europee andarono via in un clima di malcontento e rivendicazioni reciproche, lasciando strascichi di malumore tra i baroni \"franco-siriaci\" e facilitando la successiva riscossa musulmana.\nMelisenda fu reggente fino a quando fu messa da parte dal figlio Baldovino III nel 1153, ma poi la nomin\u00f2 propria vicaria e primo consigliere l'anno successivo. Baldovino III conquist\u00f2 Ascalona ai Fatimidi, l'ultimo baluardo egiziano in Palestina. Nel frattempo per\u00f2 la situazione dei crociati era peggiorata, perch\u00e9 Norandino, figlio di Zengi, aveva unificato la Siria musulmana impossessandosi di Damasco.\nBaldovino III mor\u00ec nel 1162, un anno dopo sua madre Melisenda, e gli succedette il fratello Amalrico I. Il suo regno fu dedicato alla competizione con Norandino e il suo astuto subordinato Saladino per il controllo dell'Egitto. Nonostante il supporto dell'imperatore bizantino Manuele I Comneno, Amalrico in definitiva fall\u00ec nel suo intento. La sua morte e quella di Norandino nel 1174 diedero a Saladino la supremazia assoluta sull'area.\nCrollo e recupero.\nI territori vicino-orientali nel frattempo erano stati progressivamente conquistati dal Saladino, inizialmente in veste di obbediente vassallo di Norandino. Pose anche fine all'ormai esangue Imamato fatimide, nel suo ruolo di w\u0101si\u1e6da, divenendo padrone cos\u00ec dell'Egitto e riuscendo a ricomporre la plurisecolare frattura tra sunniti e sciiti nella regione, con l'imposizione di un unico governo sunnita tra Siria ed Egitto. A questo punto egli pot\u00e9 maturare l'idea di riprendersi la Palestina e la costa levantina per dare continuit\u00e0 territoriale ai suoi possedimenti e accerchiare Outremer.\nIl regno di Gerusalemme era invece caratterizzato dai disordini e dalla disobbedienza dei vari signori al re. La successione regale era resa incerta e complicata da intrighi di corte, mentre ciascun feudatario sviluppava rivendicazioni ereditarie al proprio incarico; gli ordini religioso-militari erano spesso contrapposti l'uno all'altro, cos\u00ec come le citt\u00e0 marinare che fornivano le flotte ai crociati (Pisa contro Genova contro Venezia). Il precario equilibrio poteva reggere solo fintanto che anche nel campo avversario fossero persistite analoghe frammentazioni, ma grazie al Saladino gli islamici vennero compattati e si prepararono all'attacco. Due erano le fazioni tra i nobili di Terra Santa: una comprendeva l'aristocrazia di vecchia data (come gli Ibelin o i principi di Tiberiade) che desideravano il mantenimento dello \"status quo\", con l'invio di truppe dall'Europa, ma senza interventi drastici come quello del 1148; l'altra era composta dai principi arrivati di recente che erano favorevoli a uno scontro col Saladino, il cui esito positivo avrebbe comportato nuove conquiste e possibilit\u00e0 di arricchimento. Appartenevano alla seconda fazione alcuni facinorosi come Rinaldo di Ch\u00e2tillon, signore dell'Oltregiordano e della fortezza di Kerak, e il Gran Maestro dei Templari Gerardo di Ridefort, che con azioni repentine cercavano di far precipitare la situazione stimolando l'attacco avversario.\nAd Amalrico succedette il giovane figlio Baldovino IV, che in giovanissima et\u00e0 fu scoperto essere lebbroso. Durante il suo regno cominci\u00f2 il collasso interno dello Stato, con la formazione di fazioni a lui avverse: una comandata da suo cugino, il conte Raimondo III di Tripoli, composta da nobili, e una guidata dal suo cognato, Guido di Lusignano, supportato dalla famiglia reale e dai recenti personaggi arrivati nel regno. Nonostante ci\u00f2 Baldovino seppe sia tenere a bada il Saladino, sia dominare le rivalit\u00e0 e gli intrighi che lo circondavano.\nBaldovino IV mor\u00ec nel 1185 e gli succedette Baldovino V, figlio ancora infante di sua sorella Sibilla. Baldovino V scomparve entro l'anno e il governo pass\u00f2 a Sibilla e a suo marito Guido di Lusignano, il quale si dimostr\u00f2 un uomo di Stato non accorto.\nPerdita di Gerusalemme.\nIl suo alleato Rinaldo di Ch\u00e2tillon provoc\u00f2 esplicitamente Saladino fino alla guerra aperta, tanto che nel 1187 attacc\u00f2 e conquist\u00f2 la Siria; l'esercito regio, mossosi da Gerusalemme verso nord per contrattaccare, fu sconfitto durante la battaglia di Hattin, nella quale vennero catturati sia il re Guido, sia il Gran Maestro templare, che furono usati come ostaggi da rilasciare in cambio della consegna di alcune piazzeforti. Baliano d'Ibelin sopravvisse alla battaglia e organizz\u00f2 una successiva difesa della citt\u00e0. La reliquia della vera Croce, portata in battaglia dai franchi come miracolosa insegna, fu presa e distrutta. \nSaladino decapit\u00f2 di propria mano Rinaldo di Ch\u00e2tillon, adempiendo il voto solenne che aveva espresso per vendicare una carovana di pellegrini musulmani diretti alla Mecca spietatamente trucidati da Rinaldo. Tutti gli Ospitalieri e i Templari imprigionati vennero uccisi, perch\u00e9 la loro regola vietava di pagar riscatti per la liberazione e imponeva ai guerrieri liberati di tornar subito a combattere. \nLa strada per Gerusalemme era ormai aperta per Saladino, ed egli pose l'assedio alla citt\u00e0 ma non ebbe bisogno di espugnarla: il suo difensore, Baliano d'Ibelin, ebbe la saggezza di negoziare una resa onorevole in cambio di un'evacuazione ordinata degli occidentali che vi erano asserragliati, i quali vennero fatti uscire e imbarcare senza subire perdite. Il Saladino entr\u00f2 trionfante nella citt\u00e0 il 2 ottobre 1187.\nNel giro di pochi mesi Saladino conquist\u00f2 l'intero regno, a eccezione del porto di Tiro, difeso abilmente da Corrado del Monferrato.\nLa terza crociata.\nLa caduta di Gerusalemme scosse l'intera Europa, facendo promulgare a papa Gregorio VIII, da Ferrara, la bolla \"Audita tremendi\", con la quale incitava una nuova spedizione. Era la terza crociata, alla quale parteciparono, questa volta, i principali monarchi europei: Federico Barbarossa, che mor\u00ec in Anatolia pare affogando in un fiume, Filippo II Augusto, re di Francia e Riccardo Cuor di Leone, re d'Inghilterra.\nGrazie agli sforzi di Riccardo I Plantageneto, fu ottenuto almeno un risultato positivo: la riconquista di San Giovanni d'Acri, che divenne la nuova capitale del regno. Dopo la battaglia di Arsuf fu siglata col Saladino la pace di Ramla del 1192.\nCorrado del Monferrato spos\u00f2 Isabella, figlia di Amalrico I, e fu eletto re di questo Stato disastrato, ma fu ucciso da un \"fida'i\" (noti in Occidente come \"hashshashin\") quasi immediatamente. Isabella fu data nuovamente in moglie a Enrico II di Champagne. Nel 1192 il re d'Inghilterra decise di ritornare in patria, dopo essere riuscito a strappare Cipro a Isacco Comneno di Cipro. In seguito cedette l'isola ai templari, che la vendettero a Guido di Lusignano. Quest'ultimo, che era stato privato della corona di Gerusalemme, ottenne come compensazione il titolo di re di Cipro. La sua dinastia regn\u00f2 sull'isola per i successivi tre secoli, rivendicando al contempo il rango di sovrani di Gerusalemme.\nAgonia del regno.\nPer tutto il secolo successivo il regno di Gerusalemme sopravvisse come un piccolo Stato sulla riva palestinese, con la capitale a San Giovanni d'Acri, e poche altre citt\u00e0 importanti (Tiro e Beirut), oltre alla sovranit\u00e0 su Tripoli e quella contestata su Antiochia. Fu programmata una quarta crociata dopo il fallimento della terza, ma essa fu deviata su Costantinopoli, saccheggiata nel 1204, e nessuno dei partecipanti arriv\u00f2 mai in Terra Santa. \nIsabella e il suo ultimo marito, Amalrico II di Lusignano, morirono nel 1205, e il regno fu nuovamente messo nelle mani di una bambina, la figlia di Isabella e Corrado, Maria del Monferrato. La giovane fu quindi data in sposa a un cavaliere esperto e sessantenne, Giovanni di Brienne, che riusc\u00ec ad assicurare la sopravvivenza del reame. La speranza di riprendere Gerusalemme ai musulmani diminuiva anno dopo anno e il fatto che i musulmani non avessero n\u00e9 impedito n\u00e9 ostacolato il flusso dei pellegrini cristiani ai luoghi santi aveva allentato la necessit\u00e0 di intervento.\nUn nuovo piano tent\u00f2 la riconquista di Gerusalemme attraverso l'Egitto, durante la quinta crociata contro Damietta del 1217: i crociati pensavano che occupando il prezioso scalo commerciale portuale avrebbero potuto trattare uno scambio con la Citt\u00e0 Santa, ma si rivel\u00f2 un fallimento.\nNel 1229 l'imperatore Federico II, titolare del regno per il suo matrimonio con l'erede Isabella II, riusc\u00ec a recuperare Gerusalemme attraverso un trattato col sultano ayyubide al-Malik al-Kamil (la \"sesta crociata\"). Gerusalemme venne ceduta smantellata e indifendibile; tra il 1240 e il 1290 si sper\u00f2 poi in un soccorso da parte della nuova potenza tartara. Nel 1244 le truppe disperse dei kwarizmiani (quanto rimaneva dell'enorme esercito annientato dai Mongoli) riprendevano Gerusalemme, che era ancora abbattuta secondo l'accordo tra Federico II e il sultano egizio: in quell'occasione vennero definitivamente cacciati o uccisi tutti i cristiani che vi abitavano. L'equilibrio della zona venne ulteriormente sconvolto e rovesciato con la presa di potere dei mamelucchi, che esautorarono i loro signori ayyubidi in Egitto con l'aiuto dei partecipanti alla settima crociata (di nuovo guidata da Luigi IX di Francia) e la conquista di Baghdad da parte dei Mongoli, che uccisero l'ultimo califfo abbaside.\nNel periodo compreso tra 1229 e 1268 il re di Gerusalemme risiedette in Europa dove aveva un altro dominio pi\u00f9 esteso e di maggior interesse di cui occuparsi, ed era sostituito da un reggente. Il titolo fu ereditato da Corrado IV, figlio di Federico II e Iolanda di Gerusalemme, e pi\u00f9 tardi da suo figlio Corrado.\nNel 1274 papa Gregorio X valut\u00f2 la fattibilit\u00e0 e la possibilit\u00e0 di vittoria di una nuova spedizione, dando origine all'interessante letteratura del \"De recuperatione Terrae Sanctae\", ricca di nozioni geografiche, logistiche, strategiche, economiche e finanziarie (tra i pi\u00f9 famosi autori vi furono Jacques de Molay, Pietro Dubois, Benedetto Zaccaria, Marin Sanudo il vecchio e Raimondo Lullo).\nNegli anni seguenti le speranze dei crociati erano rivolte ai mongoli, i quali pareva simpatizzassero per i cristiani. Essi invasero la Siria molte volte, ma furono ripetutamente sconfitti dai mamelucchi che si vendicarono sull'inerme regno di Gerusalemme, strappandogli le citt\u00e0 rimanenti una per una, fino alla caduta di Acri nel 1291, a opera del Sultano mamelucco Al-Ashraf Khalil.\nIn seguito a questo evento il regno cess\u00f2 di esistere sul continente, ma il titolo di sovrano di Gerusalemme fu rivendicato dai Lusignano re di Cipro, che per anni avevano cercato di pianificare la riconquista della Terra Santa. Per i sette secoli successivi alla caduta dello Stato, alcune fra le pi\u00f9 importanti casate europee reclamarono la corona titolare di Gerusalemme. Fra le altre, Casa Savoia si fregiava dei titoli di Re di Gerusalemme, Cipro e Armenia, per successione dei Lusignano.\nI re di Casa Savoia hanno continuato a pretendere i troni dei regni crociati, usando i relativi titoli reali insieme a quelli di \"re di Sardegna, Duca di Savoia ecc. ecc. ecc.\", fino alla proclamazione del regno d'Italia."}
{"id": "133478", "revid": "218290", "url": "https://it.wikipedia.org/wiki?curid=133478", "title": "Gli Albi di Topolino", "text": "Albi di Topolino (prima Albi della Rosa) \u00e8 stata una serie di albi a fumetti pubblicate dalla Arnoldo Mondadori Editore prima e dalla Walt Disney Company Italia poi con storie dei personaggi Disney.\nStoria editoriale.\nLa serie esord\u00ec come \"Albi della Rosa\" nel 1954 in formato tascabile di 32 pagine quasi esclusivamente dedicata ai personaggi Disney riproponendo storie di origine americana e italiana gi\u00e0 apparse su \"Topolino, Albi d'Oro e Almanacco Topolino\" con poche eccezioni; dal n. 635 del 1967 la testata cambi\u00f2 in \"Albi di Topolino\" continuando la numerazione e venendo pubblicata fino al n. 1430 del 4 aprile 1982. Fino al numero 1074 ogni albo prendeva il titolo dalla storia in esso contenuta. Una seconda serie omonima esord\u00ec nel 1993 e fu pubblicata fino al 1999 per 73 numeri. Il contenuto era monografico, poich\u00e9 presentava di volta in volta tre o quattro brevi storie di un solo personaggio Disney, con alcuni brevi approfondimenti biografici su di esso stampati in quarta di copertina."}
{"id": "133480", "revid": "1543377", "url": "https://it.wikipedia.org/wiki?curid=133480", "title": "Cher", "text": "Con oltre cinquant'anni di carriera e una voce dal timbro particolare e subito riconoscibile, Cher \u00e8 diventata un'icona della cultura pop e una degli artisti pi\u00f9 famosi e di successo della storia contemporanea, con oltre 100 milioni di dischi venduti nel mondo.\nDurante la sua carriera ha vinto un Premio Oscar come migliore attrice protagonista per \"Stregata dalla luna\" (1987), un David di Donatello come migliore attrice straniera, il Prix d'interpr\u00e9tation f\u00e9minine a Cannes, un Grammy Award, un Emmy Award, tre Golden Globe e un People's Choice Award per i suoi contributi nel cinema, nella musica e nella televisione. Nel 2018 \u00e8 stata inoltre insignita del Kennedy Center Honors.\nCher \u00e8 l'unica cantante che possa vantare almeno una canzone al numero 1 della Billboard Hot 100 in sei decenni differenti, dagli anni sessanta fino agli anni 2010. Il suo pi\u00f9 grande successo, \"Believe\" (1998), con una vendita di oltre 10 milioni di copie, \u00e8 il singolo pi\u00f9 venduto da una cantante donna in Inghilterra ed il singolo pi\u00f9 venduto del 1999.\nNel luglio 1999, Cher ha raggiunto la posizione 43 nel sondaggio di VH1 \"100 Greatest Women of Rock &amp; Roll\" (le 100 pi\u00f9 grandi donne del Rock &amp; Roll), e nel settembre del 2002 ha raggiunto la posizione 26 in quello delle artiste pi\u00f9 sexy. In un sondaggio del 2001, la rivista A&amp;E Biography ha classificato Cher come la terza migliore attrice di tutti i tempi, dietro a due dei suoi idoli di Hollywood, Katharine Hepburn e Audrey Hepburn.\nSecondo la rivista americana \"Out Magazine\", Cher \u00e8 tra le 12 pi\u00f9 grandi icone gay femminili di tutti i tempi.\nBiografia.\nOrigini e infanzia.\nCherilyn Sarkisian nasce a El Centro in California, il 20 maggio 1946. Suo padre John Sarkisian, era un rifugiato armeno che lavorava come camionista, mentre sua madre Jakie Jean Crouch (in arte Georgia Holt) era un'aspirante attrice e modella di origini irlandesi, francesi, inglesi e cherokee. Dopo il divorzio dei suoi genitori, Cherilyn vive con la madre un periodo di grosse difficolt\u00e0 economiche.\nSua madre si risposa diverse volte, e dalla relazione con John Southall nasce Georganne. Entrambe le sorelle verranno successivamente adottate dal successivo marito di Georgia, Gilbert LaPierre, un banchiere da cui Cher e la sorella acquisiranno per ordine del giudice il secondo cognome.\nCon i soldi guadagnati dalla madre, Cherilyn segue alcune lezioni di recitazione, per aiutare la sua carriera. A causa di una grave forma non diagnosticata di dislessia, Cherilyn lascia la Fresno High School all'et\u00e0 di 16 anni.\nAnni sessanta.\nCher incontra per la prima volta Salvatore Bono, all'et\u00e0 di 16 anni in un bar di Los Angeles nel novembre del 1962. Bono, che a quell'epoca ha 27 anni, lavora per Phil Spector ai Gold Star Studios di Hollywood. Bono e Cher diventano presto amici, poi dopo alcune vicende, Cher va a convivere con Bono all'insaputa della madre.\nCasualmente, un giorno Cher segue Bono presso i Gold Star Studios e, durante una registrazione, viene messa al posto di una corista assente. La sua particolare voce attira l'attenzione di Spector: durante il 1964, a Cher viene assegnato il ruolo di corista, partecipando ad alcuni successi di quel periodo: \"Be My Baby\" del gruppo The Ronettes, \"Da Doo Ron Ron\" dei Crystals e \"You'Ve Lost That Lovin' Feelin\" del gruppo The Righteous Brothers. Dopo l'esperienza da corista, Cher con lo pseudonimo di Bonnie Jo Mason, incide \"Ringo, I Love You\", inno pro-Beatles che a causa di una certa ambiguit\u00e0 sessuale dal punto di vista canoro, non riceve alcun riscontro radiofonico. Il suo primo singolo, \"Dream Baby\", pubblicato sotto il nome di Cherilyn, viene passato nelle radio durante il 1964. Cher arriva per la prima volta in Italia, insieme a Sonny, nel settembre del 1966, dove assiste ad un'udienza di Papa Paolo VI a Castel Gandolfo, a Roma.\nIl duo torner\u00e0 in Italia l'anno successivo, a gennaio, per partecipare al Festival di Sanremo. La cantante si presenta nella gara canora in coppia con Nico Fidenco, presentando la ballata \"Ma piano (per non svegliarmi)\"; la canzone, per\u00f2, viene estromessa dalla gara per decisione della giuria; la stessa sorte tocca al \"Cammino di ogni speranza\", canzone cantata in coppia con Sonny. Nello stesso anno, Sonny &amp; Cher registrano svariate canzoni in versione italiana; Cher sperimenta la lingua italiana proponendo le nuove versioni di canzoni come \"Mama (When My Dollies Have Babies) (Mama) e You Better Sit Down Kids (Bambini Miei)\", entrambe hits in America, pubblicando i singoli e alcuni album in esclusiva per l'Italia.\nNel frattempo, Bono continua a scrivere canzoni, che verranno incise dal duo sotto lo pseudonimo di Caesar &amp; Cleo (Cesare e Cleopatra) nell'album \"Baby Don't Go\". L'album contiene anche \"Baby Don't Go\", pubblicato da Bono e Cher con il nome Sonny &amp; Cher, e che raggiunge la Top 10 nella classifica americana. Nell'agosto del 1965, Sonny &amp; Cher realizzano il loro album di debutto, \"Look at Us\" raccogliendo un enorme successo sia in America sia in Gran Bretagna. Il primo singolo estratto dall'album \"I Got You Babe\" entra al numero uno della classifica inglese, scavalcando nomi quali Rolling Stones e Beatles. Lo stesso avviene qualche settimana pi\u00f9 tardi in America. Nello stesso periodo, Sonny &amp; Cher riescono a piazzare cinque pezzi nella Top 40 americana, dovuto al fatto che le loro apparizioni televisive diventano sempre pi\u00f9 frequenti.\nNello stesso momento, Cher \u00e8 pronta per lanciare una sua carriera da solista: incide \"All I Really Want to Do\", album che raggiunge la posizione 16 di Billboard e che resta in classifica per circa sei mesi. L'album contiene la reinterpretazione di \"All I Really Want to Do\" di Bob Dylan, che diventa subito un successo, posizionandosi alla posizione 15 di Billboard. Nel 1966, Cher incide il suo secondo album \"The Sonny Side of Ch\u00e9r\" da cui viene estratto uno dei pi\u00f9 grandi successi di quel periodo, \"Bang Bang (My Baby Shot Me Down)\". Sempre durante il 1966 Cher pubblica un altro album, chiamato semplicemente \"Ch\u00e9r\". L'album non raggiunge il successo dei due precedenti, anche se contiene le hits \"Alfie\" e \"Sunny\", Top 10 in molti paesi europei. Con il suo inconfondibile stile nel vestire e nell'interpretare canzoni, con i suoi lunghi capelli neri, il suo trucco pesante e il suo ombelico scoperto, Cher diventa ben presto un'icona per la generazione hippy e per la cultura americana di quegli anni.\nNel 1966 viene pubblicato in Italia dall'etichetta Liberty, il primo LP di Cher, \"The Sonny Side of Ch\u00e9r\" sotto il nome di \"Cher sings Sonny Bono, Bob Dylan and others\". L'album contiene sette canzoni da \"All I Really Want To Do\" e cinque da \"The Sonny Side of Ch\u00e9r\". L'album contiene anche \"Bang Bang (My Baby Shot Me Down)\", la hit mondiale che ha venduto pi\u00f9 di un milione di copie. La canzone, scritta da Sonny Bono, tocca la posizione 8 della Hit Parade italiana nel settembre del 1966. Svariati artisti ne ripropongono una loro versione, come ad esempio: Dalida, i Corvi, Milena Cant\u00f9 e il gruppo Equipe 84. \"Bang Bang\", in diverse proposte, diventa ben presto una delle canzoni di maggior successo in quell'anno, e uno dei simboli degli anni sessanta.\nAltri successi arrivano dal duo Sonny &amp; Cher, ma le cose cominciano a prendere un'altra direzione. Nel 1967 \"The Beat Goes On\" raggiunge la posizione 6 della classifica Billboard, ma l'album \"In Case You're In Love\", in cui \u00e8 contenuto il brano, fallisce nella Top 40.\nLa moda musicale in quel periodo sta cambiando: subentrano nuovi strumenti e nuove mode, come ad esempio l'amore libero, l'uso di droghe e di alcolici. Sonny &amp; Cher, contro qualsiasi forma di droga, restano in disparte a guardare il cambiamento perch\u00e9 Bono non \u00e8 in grado di scrivere canzoni che stiano al passo coi tempi, i suoi motivi pop legati all'amore e alle relazioni personali non sono pi\u00f9 in grado di entrare nelle classifiche. Bono per riportare la coppia al successo investe nel film \"Good Times\", che si rivela un insuccesso; per promuovere ulteriormente il film la coppia registra anche una colonna sonora.\nL'ultimo album di Cher ad entrare in classifica negli anni sessanta \u00e8 \"With Love, Ch\u00e9r\", ma i tentativi successivi sono un fallimento, segue infatti l'album \"Backstage\", il primo album che non riesce ad entrare nelle classifiche.\nNel 1969, Bono scrive e produce appositamente per Cher, il film \"Chastity\", per introdurla come attrice. Il film diretto da Alessio de Paola, si rivela un flop. Il progetto pi\u00f9 ambizioso degli anni sessanta di Cher come solista, \"3614 Jackson Highway\", uscito nel 1969, si rivela un altro insuccesso dal punto di vista commerciale. La voce di Cher, per\u00f2, mostra gi\u00e0 maggiore maturit\u00e0 e la cantante propone ancora una volta le sue capacit\u00e0 poliedriche nell'interpretare successi di altri artisti. L'album \u00e8 definito da molti critici, uno dei pezzi di maggiore successo in senso strettamente artistico.\nIntanto il 4 marzo 1969, dalla coppia nasce Chaz Bono, unico figlio che Cher avr\u00e0 da Bono.\nDopo i flop commerciali degli anni sessanta, la coppia inizia a fare concerti nei night club e negli hotel di Las Vegas. I due, durante le loro performance, alternano canzoni di altri artisti a degli sketch. Negli spettacoli, Cher interpreta la moglie che ha da ridire su tutto, mentre Bono \u00e8 il destinatario dei suoi insulti. In realt\u00e0 Bono controlla ogni aspetto della vita di Cher, dai lavori musicali, ai copioni usati negli show.\nAnni settanta.\nNel 1970 alla coppia viene proposto il primo speciale televisivo \"The Nitty Gritty Hour\". Il programma, un mix di commedia\nslapstick, sketch e musica dal vivo, viene ben accolto dalla critica. Dopo lo speciale, Sonny &amp; Cher vengono notati dal presentatore televisivo Merv Griffin, che nel 1971, decide di farli partecipare per una settimana al suo \"The Merv Griffin Show\" sulla CBS-TV, attirando l'attenzione del direttore esecutivo Fred Silverman, che decide di stipulare un contratto con il duo. Il \"The Sonny &amp; Cher Comedy Hour\" comincia il 1\u00ba agosto 1971 come sostituzione ad un altro programma serale, e diventa immediatamente un successo. I produttori inoltre decidono di spostare il programma in prima serata. Lo show entra nella Top 10 dei programmi pi\u00f9 seguiti, e ci rimane fino al 1974.\nNel 1971, Sonny &amp; Cher realizzano il loro primo album dal vivo, registrato a Las Vegas. Subito dopo Sonny &amp; Cher registrano \"All I Ever Need Is You\", album che contiene il pezzo omonimo: la canzone arriva alla posizione 7 e l'album alla posizione 14 della classifica Billboard nel 1972. Ora, all'et\u00e0 di 25 anni Cher riesce a stabilirsi come artista solista, pubblicando \"Gypsys, Tramps &amp; Thieves\", sotto la direzione artistica di Snuff Garrett. \nGypsys, Tramps &amp; Thieves (singolo) arriva alla prima posizione in America per due settimane ed alla posizione 4 in Inghilterra, superando il milione di copie vendute. Il brano viene estratto dall'album \"Cher\", ribattezzato \"Gypsys, Tramps &amp; Thieves\" dopo il successo della canzone omonima, che vende pi\u00f9 di un milione di copie e da cui viene pubblicata un'altra hit, \"The Way Of Love\", che arriva alla posizione 7 in America. Cher riesce a raggiungere la prima posizione in altre due occasioni, con le canzoni estratte dagli album \"Half-Breed\" (posizione 28 di Billboard e pi\u00f9 di un milione di copie vendute) e \"Dark Lady\". \nDal primo album viene pubblicata la canzone autobiografica Half-Breed (singolo) che raggiunge la prima posizione della classifica americana nell'ottobre del 1973 per due settimane e dal secondo, l'ultimo grande successo, Dark Lady (singolo), che raggiunge di nuovo la prima posizione della Billboard Hot 100, vendendo pi\u00f9 di mezzo milione di copie nel 1974.\nCanzoni di enorme successo come \"Gypsys, Tramps &amp; Thieves\", \"Half-Breed\" e \"Dark Lady\" vengono pubblicate in Italia, ma restarono fuori dalle classifiche. L'intera carriera televisiva, gli ultimi album pubblicati con Sonny e gli album pubblicati dalla Warner Bros. rimangono all'oscuro dell'Italia.\nDalla terza stagione del \"The Sonny and Cher Comedy Hour\", il matrimonio di Sonny &amp; Cher affonda e il duo si separa alla fine del 1974. Mentre lo show era ancora nella Top 10, i due divorziano (divorzio ufficializzato il 27 giugno 1975) e Cher riesce a vincere un Golden Globe per la sua performance nello show. Bono lancia il suo show, \"The Sonny Comedy Revue\", nell'autunno del 1974, mentre Cher annuncia che avrebbe presentato il suo nuovo variet\u00e0 televisivo. Il programma di Bono viene improvvisamente cancellato, dopo solo sei settimane.\nIl \"The Cher Show\" debutta come speciale televisivo il 16 febbraio 1975 con ospiti Flip Wilson, Bette Midler e Elton John. Cloris Leachman e Jack Albertson riescono entrambi a vincere un Emmy Awards per la loro apparizione come ospiti poche settimane dopo, e la serie riceve quattro nomination agli Emmy Awards lo stesso anno. La prima serie arriva alla posizione 22 della classifica di fine anno di Nielsen, ma dopo la seconda serie lo show viene cancellato.\nCher viene convinta a ritentare il successo nel duo Sonny &amp; Cher nel 1976 con il \"The Sonny &amp; Cher Show\": l'inizio sembra promettente, ma gli ascolti calano dopo la seconda serie. Tre giorni dopo che il divorzio con Bono viene ufficializzato, Cher sposa il musicista rock Gregg Allman, un membro fondatore dell'The Allman Brothers Band, il 30 giugno 1975. Dalla loro unione nasce Elijah Blue Allman, il 10 giugno del 1976. Il matrimonio \u00e8 destinato a non durare a lungo, finisce infatti nel 1978 a causa dei problemi di droga di Allman. Dopo il secondo divorzio, nel 1979 Cherilyn fa cancellare all'anagrafe i suoi cognomi, Bono e Allman, diventando semplicemente Cher, senza alcun cognome o secondo nome.\nLa carriera musicale da solista continua per la prima volta senza alcuna influenza da parte di Bono, con la pubblicazione di alcuni album sperimentali e di poco successo sia di pubblico che di critica. \"Stars\", in cui Cher mette tutta se stessa, raggiunge solo la posizione 153 in America, \"I'd Rather Believe in You\" e infine \"Cherished\", prodotto da Snuff Garrett, che dovrebbe emulare i vecchi successi. Insieme a Gregg Allman, Cher incide \"Two the Hard Way\", con lo pseudonimo di \"Allman &amp; Woman\", che rappresenta un altro insuccesso commerciale.\nCher nel 1978 appare nello speciale televisivo \"Cher... Special\" (con la partecipazione di Dolly Parton, nominata per un Emmy Awards) e \"Cher... and other Fantasies\" nel 1979. La penultima apparizione di Sonny &amp; Cher insieme avviene nel \"The Mike Douglas Show\" nell'estate del 1979, dove il duo canta un medley di \"United We Stand\" e \"Without You\".\nLa sua carriera prosegue pubblicando tre album sotto l'etichetta Casablanca Records tra cui l'album disco, \"Take Me Home\". L'eco di \"Take Me Home\", in pieno fenomeno disco, giunge fino in Italia, ma la canzone omonima, una top 10 hit negli Stati Uniti e in Canada, resta fuori dalla classifica italiana. Dopo un breve tour promozionale Cher firma un contratto quadriennale con il Caesars Palace di Las Vegas, e inizia ad esibirsi dall'estate del 1979 per finire nell'estate del 1982 con lo show \"A Celebration at Caesar's Place\". Nel secondo album pubblicato dalla Casablanca Records, \"Prisoner\", Cher appare virtualmente nuda, ricevendo le critiche da gruppi femministi.\nAnni ottanta.\nNel 1980, all'et\u00e0 di 34 anni, Cher decide di fondare una band rock punk-new wave con l'allora fidanzato chitarrista Les Dudek; da questa idea nascono i Black Rose e un album che porta lo stesso nome. La presenza di Cher nella band non viene pubblicizzata, e il progetto si rivela un flop. Nel 1982, dopo aver sciolto i Black Rose, Cher registra un altro album da solista, intitolato \"I Paralyze\". Anche con diverse apparizioni televisive, l'album viene ignorato dalla critica e non entra nelle classifiche.\nA causa degli ultimi insuccessi musicali, Cher decide di espandere la propria carriera come attrice. I primi due film, \"Good Times\" e \"Chastity\" sono stati stroncati dalla critica. \u00c8 inoltre difficile trovare un ingaggio, per molti Cher \u00e8 un personaggio \"troppo poco serio\" per gli standard cinematografici, ed \u00e8 \"troppo cantante\" per potersi cimentare in qualche ruolo sul grande schermo.\nDopo essersi trasferita a New York nel 1982, Cher riesce ad ottenere un provino da Robert Altman che la ingaggia a Broadway in \"Come Back To The Five And Dime, Jimmy Dean, Jimmy Dean\", e dopo, nello stesso anno per la trasposizione cinematografica. La sua interpretazione di Sissy viene acclamata dalla critica, e viene nominata ai Golden Globe. Successivamente Mike Nichols le offre la parte di Dolly nel film \"Silkwood\", accanto a Meryl Streep e Kurt Russel. La sua interpretazione della compagna di stanza lesbica di Meryl Streep, la porta alla prima candidatura all'Oscar. Per lo stesso film, vince un Golden Globe come migliore attrice non protagonista. Il ruolo successivo, nel 1985, le viene offerto da Peter Bogdanovich nel film \"Dietro la maschera\". Per questo ruolo Cher riceve il premio per la migliore interpretazione femmininile al Festival di Cannes e una nomina ai Golden Globe.\nIl 22 maggio 1986, Cher appare per la prima volta nel programma \"Late Night with David Letterman\". Durante la pre-intervista con i produttori dello show, Cher si riferisce al presentatore David Letterman con un termine dispregiativo, quando le viene chiesto come mai aveva rifiutato di presentarsi le precedenti volte. In seguito il presentatore le chiede durante l'intervista come mai aveva rifiutato le volte precedenti. Mentre Cher stava pensando ad una risposta appropriata, Letterman cerca di essere pi\u00f9 insistente, dicendogli \"Perch\u00e9 tu pensavi...\" con cui lei rispose \"...che tu eri uno stronzo\". Cher ha subito ricevuto fischi e risate dal pubblico per l'osservazione, tuttavia, Letterman rise per l'intervento e and\u00f2 avanti.\nNel 1987 Cher recita in tre film differenti: \"Le streghe di Eastwick\", \"Suspect - Presunto colpevole\" e infine \"Stregata dalla luna\", per la regia di Norman Jewison. Per la sua ultima performance vince l'Oscar come migliore attrice in una commedia e il People's Choice Award come favorita star femminile. Cher recupera l'attenzione in Italia nel 1988, oltre all'Oscar per \"Stregata dalla Luna\", riceve il David di Donatello come miglior attrice straniera. Altri film furono \"Dietro La Maschera\", \"Le Streghe di Eastwick\" e \"Suspect - Presunto Colpevole\", che hanno ottenuto un grande successo di pubblico; nella stagione 1987-88 \"Le Streghe di Eastwick\" e \"Stregata Dalla Luna\" riescono ad entrare nella classifica dei cento film di maggior incasso, rispettivamente alle posizioni 10 e 13. Ancora oggi vengono riproposti nei palinsesti televisivi italiani, un esempio \u00e8 \"Suspect - Presunto Colpevole\", che durante la sua messa in onda ha battuto le trasmissioni condotte da Pippo Baudo e Mike Bongiorno.\nAll'et\u00e0 di 41 anni, Cher, aiutata dal A&amp;R John Kalodner, decide di tornare alla musica con un album AOR, dal nome \"Cher\". Cher firma un contratto con la Geffen Records per la pubblicazione di tre album, con la partecipazione di scrittori e musicisti come Diane Warren, Jon Bon Jovi, Richie Sambora, Desmond Child, Mark Mangold e Michael Bolton. L'album diventa il suo pi\u00f9 grande successo, vendendo 3 milioni di copie nel mondo, e venendo certificato Platino in America. Lo stesso anno, Cher lancia il suo primo profumo \"Uninhibited\", che nel corso degli anni diventa un raro item da collezionisti.\nNel 1989 Cher pubblica l'album \"Heart of Stone\". L'album viene inizialmente pubblicato con una immagine in cui Cher \u00e8 seduta di fronte a un cuore fatto di pietra, creando l'illusione di un teschio; successivamente l'immagine viene sostituita da una meno controversa. \"Heart of Stone\" diventa al tempo il suo pi\u00f9 grande successo, vende pi\u00f9 di 4.5 milioni di copie nel mondo. Dall'album vengono pubblicati diversi singoli. Il pi\u00f9 grande successo \"If I Could Turn Back Time\", che arriva nella Top 3 in America, viene accompagnato da un video controverso. Cher nel video indossa un vestito trasparente, che rivela il tatuaggio di una farfalla nelle sue natiche, e balla in una nave colma di marinai. Molti canali televisivi si rifiutano di mandare in onda il video, per la presenza di nudo parziale. MTV successivamente mander\u00e0 in onda una versione censurata solo dopo le 9 di sera. \"If I Could Turn Back Time\" raggiunge la posizione 15 della classifica italiana e resta in Top 20 per otto settimane consecutive, in parte anche a causa del video controverso messo in onda dalle reti di Video Music.\nCher inizia gli anni novanta con il suo primo tour da solista, l\"Heart of Stone Tour\" che la porta di nuovo in concerto dopo otto anni in America, in Australia e nelle Isole Britanniche, riscuotendo il tutto esaurito nella maggior parte dei posti visitati. Una data di un suo concerto viene girata nell'hotel The Mirage, a Las Vegas e proposto dalla CBS come speciale televisivo. Successivamente il concerto viene pubblicato in VHS, e poi nel 2005 in DVD.\nAnni novanta.\nNel 1990 Cher ottiene il ruolo da protagonista nel film \"Sirene\". Il film ottiene recensioni positive da parte dei critici nonostante il modesto successo al botteghino. Cher contribuisce alla colonna sonora del film, registrando \"Baby I'm Yours\" e \"The Shoop Shoop Song (It's in His Kiss)\". La canzone arriva solo alla posizione 33 in America, mentre in Europa divent\u00f2 il suo pi\u00f9 grande successo internazionale fino a quel momento, vendendo pi\u00f9 di 6 milioni di copie (restando per\u00f2 semi-sconosciuta in Italia).\nNel 1991 Cher completa il contratto con la Geffen pubblicando l'album \"Love Hurts\". L'album ha un grande impatto in Europa e nel resto del mondo, debuttando alla prima posizione nel Regno Unito e standoci per sei settimane consecutive. Rispetto ai due album precedenti, \"Love Hurts\" riceve meno attenzioni in America. Inizialmente l'album in Europa viene pubblicato con la stessa cover americana, che dopo viene sostituita dall'immagine di Cher con una parrucca rossa. Per promuovere ulteriormente l'album Cher intraprende il \"Love Hurts Tour\", che visita per la prima volta vari Paese europei, ma non l'Italia, anche se era stata prevista una tappa Roma, annullata per gli alti costi del tour per i promotori italiani.. Nello stesso periodo pubblica anche due VHS di programmi sul fitness, \"Cherfitness: A New Attitude\" e \"Cherfitness: A Body Confidence\".\nNel 1992, completa i suoi successi con la Geffen pubblicando la raccolta \"Greatest Hits 1965-1992\" solo per il mercato europeo. L'album raggiunge la prima posizione in Inghilterra, e ci resta per sette settimane non consecutive, e inoltre raggiunge la Top 10 in alcuni paesi europei. Dopo il \"Love Hurts Tour\" e la promozione del \"Greatest Hits\", le viene diagnosticata una sindrome cronica da fatica, portata da un virus chiamato Epstein-Barr. Durante questo periodo, Cher fa poche apparizioni in pubblico e promuove una linea di cosmetici per l'amica Lori Davis e il dolcificante Equal. Robert Altman, la ripropone come guest star in due film tra il 1993 e il 1994, \"I protagonisti\" e \"Pr\u00eat-\u00e0-Porter\".\nCher firma un contratto con la Warner Bros. nel 1995 e in Europa pubblica \"It's a Man's World\", album composto maggiormente da cover pop rock di vecchi successi di artisti maschili. L'album in Inghilterra arriva alla posizione 10 della classifica. In America invece \"It's A Man's World\" viene pubblicato nel 1996 e presentato al pubblico in una veste remixata e riesce ad arrivare solo alla posizione 64 di Billboard. Nel 1995 Cher ritorna dopo anni nelle classifiche italiane con l'album \"It's a Man's World\" e con il singolo \"One by One\". Nel febbraio 1996 fa ritorno a Sanremo, interpretando \"One by One\" e \"Walking In Memphis\" e promuovendo il suo nuovo album. \"It's a Man's World\", raggiunge la posizione 16 della Hit Parade, e a fine anno, raggiunge la posizione 72 nella Top 100 degli album pi\u00f9 venduti.\nNel 1996 Cher si ripresenta come attrice nella commedia \"Infedeli per sempre\", che si rivela un flop al botteghino. Nello stesso anno, partecipa al film controverso \"Tre vite allo specchio\" che ha come tema l'aborto e che si divide in tre storie: l'ultimo episodio viene diretto e interpretato dalla stessa Cher, che ottiene una nomina ai Golden Globe come migliore attrice non protagonista.\nCher \u00e8 a Londra nel gennaio 1998 quando riceve una chiamata da sua figlia Chastity, che le d\u00e0 la notizia della morte del padre in un incidente sciistico sulle montagne di Aspen. Bono aveva 62 anni. Al tempo della sua morte, era un noto politico della California ed era sposato con Mary Bono, sua quarta moglie. Anche se Sonny &amp; Cher erano divorziati da circa 23 anni, erano rimasti amici, e per questo Cher viene scelta per leggere l'elogio funebre. Durante l'elogio, trasmesso in televisione, chiama Bono \"Il personaggio pi\u00f9 indimenticabile che io abbia mai incontrato\". Dopo questo Cher appare nello speciale della CBS, \"Sonny and Me: Cher Remembers\" come tributo per Bono. Nel 1998 Sonny &amp; Cher ricevono una stella nella Hollywood Walk of Fame per la televisione. Cher appare all'evento con Mary Bono, che accetta il premio a nome di suo marito. Nel 1998 la sua presenza viene richiesta in Italia nella serata di premiazione dei Telegatti nello stesso anno.\nNel novembre 1998 pubblica la canzone \"Believe\", che entra al numero uno in ventitr\u00e9 paesi diversi. Nel gennaio 1999, il singolo arriva alla prima posizione della classifica \"Billboard\" e ci resta per quattro settimane, diventando cos\u00ec il suo quinto singolo ad arrivare in prima posizione. All'et\u00e0 di 53 anni, Cher \u00e8 la cantante donna pi\u00f9 anziana ad essere presente in classifica, ed entra nel primato per avere almeno una canzone nelle top ten mondiali in quattro decenni differenti (anni sessanta, settanta, ottanta, novanta). Nel Regno Unito, \"Believe\" resta alla prima posizione per sette settimane, diventando la canzone pi\u00f9 venduta di una donna nella storia della musica inglese. L'album omonimo diventa rapidamente un best seller in tutto il mondo, piazzandosi alla posizione 4 in America e alla posizione 8 in Inghilterra. Secondo le stime successive, l'album ha venduto pi\u00f9 di 20 milioni di copie in tutto il mondo, diventando l'album pi\u00f9 venduto nella carriera di Cher. Nell'ottobre del 1998, l'album \"Believe\" venne pubblicato anche in Italia. Cher appare in uno dei programmi serali pi\u00f9 visti, \"Carr\u00e0mba che sorpresa\", presentato da Raffaella Carr\u00e0. Dopo la promozione, il singolo alla fine dell'anno si trova alla prima posizione della classifica. \"Believe\" resta alla prima posizione per undici settimane, portando l'album omonimo nella Top 10, alla posizione 6, e facendogli vendere pi\u00f9 di 300.000 copie. Anche i singoli successivi diventano popolari, \"Strong Enough\", nel marzo del 1999, raggiunge la posizione 11 della classifica italiana, riscuotendo successo radiofonico e nelle discoteche. A febbraio, Cher ritorna a Sanremo, dove reinterpreta \"Believe\", acclamata da 16 milioni di telespettatori; le vendite dell'album incrementano di 50.000 copie. Nell'estate del 1999 anche \"All or Nothing\" riscontra un buon successo radiofonico.\nCher alla fine del 1998, pubblica anche la sua autobiografia, \"The First Time\". Nello stesso periodo, viene chiamata al Super Bowl per interpretare \"The Star Spangled Banner\", l'inno americano. Cher partecipa anche al \"VH1 Divas Live 2\". Nelle sale intanto esce \"Un t\u00e8 con Mussolini\" di Franco Zeffirelli, che vede Cher a fianco di Maggie Smith, Joan Plowright e Judi Dench. Il 30 novembre 1999, pubblica \"The Greatest Hits\", pubblicato fuori dall'America, a causa della pubblicazione di \"If I Could Turn Back Time: Cher's Greatest Hits\" l'anno precedente solo per l'America. Sempre nel 1998 viene pubblicato \"The Greatest Hits\", insieme al singolo \"Dov'\u00e8 L'Amore\". La raccolta tocca la posizione 11 della chart e il singolo raggiunge la posizione 10. Alla fine dell'anno l'album \"Believe\" \u00e8 tra i pi\u00f9 venduti del 1999, \"The Greatest Hits\" \u00e8 invece alla posizione 52; il singolo \"Believe\" si piazza alla posizione 2 dei pi\u00f9 venduti, \"Dov'\u00e8 l'amore\" al 54 e \"Strong Enough\" al 68. In concomitanza con il successo mondiale di \"Believe\", Cher decide di tornare a cantare dal vivo: nel giugno del 1999, intraprende il \"Do You Believe? Tour\", che diventa al tempo il suo tour pi\u00f9 di successo. Alla fine di questo anno, Cher, per la prima volta nella sua carriera, tocca l'Italia con un suo tour. La notizia viene resa nota a luglio, ed il concerto previsto per l'8 di novembre, ma la data viene anticipata. Il 4 novembre il \"Do You Believe? Tour\" fa tappa al Mediolanum Forum di Milano davanti a pi\u00f9 di 7000 persone.\nNel febbraio 2000, Cher vince il suo primo Grammy Award come Miglior Canzone Dance per la hit \"Believe\", dopo essere stata nominata in altre quattro categorie, incluso \"Album dell'anno\".\nAnni duemila.\nNel 2000 Cher pubblica un album indipendente di musica rock alternativa \"not.com.mercial\", venduto solo su internet e sul suo sito ufficiale. Il lavoro contiene dieci brani tra cui otto scritti dalla stessa cantante nel 1994, mentre era ritirata in Francia. L'album \u00e8 stato scartato dalle etichette musicali perch\u00e9 considerato \"non commerciale\", da questo ne scatur\u00ec il nome dell'album. Nello stesso anno viene presentata nuovamente la \"Barbie Cher\" dopo i primi modelli degli anni settanta fabbricati dalla Mego Corporation. La bambola, il cui vestito viene disegnato da Bob Mackie, venne pubblicizzata dalla stessa Cher nel telefilm \"Will &amp; Grace\" durante la puntata \"Zingari, travestiti e... erba\".\nAlla fine del 2000 Cher registra un duetto con Eros Ramazzotti, \"Pi\u00f9 che puoi\", cantato per met\u00e0 in inglese e per met\u00e0 in italiano. La canzone ottiene un successo sia dalla critica che dal pubblico. Estratto da \"Stilelibero\" di Ramazzotti come terzo singolo, raggiunge la posizione 20 nel 2001.\nNel 2001 Cher torna in sala di registrazione per lavorare ad un album, che prende il nome di \"Living Proof\", e segue lo stile dance-pop del precedente \"Believe\". Lei stessa, in alcune interviste, riferir\u00e0: \"Penso di aver cantato meglio in questo album che in tutti quelli della mia carriera\". \"Living Proof\" viene pubblicato in Europa a met\u00e0 novembre 2001 ed a febbraio 2002 in America. L'impatto commerciale \u00e8 diverso rispetto a \"Believe\" e l'album fallisce nella Top 40 in molti paesi europei. In mancanza di sponsorizzazione successiva, l'album esce dalle classifiche alla fine del 2001. In America invece l'album debutta alla posizione 9 in aprile, la sua posizione di debutto pi\u00f9 alta mai raggiunta nella classifica Billboard. L'album \"Living Proof\", nel maggio 2002, viene certificato disco d'oro, avendo venduto 500.000 copie in America e viene nominato per due Grammy.\nIl primo singolo estratto, \"The Music's No Good Without You\" viene messo in commercio solo in territorio europeo. Cher parte per un tour promozionale per tutta Europa, presentando il singolo in diversi palinsesti televisivi. La Warner Bros. europea pubblica solo un singolo successivo, \"Alive Again\", che viene utilizzato per i Giochi olimpici invernali in Germania. Nel gennaio del 2002 Cher si concentra sulla sponsorizzazione del primo singolo estratto in America, \"Song for the Lonely\", dedicato alla tragedia dell'11 settembre. La canzone arriva alla prima posizione della classifica \"Hot Dance Club Songs\". Nel mese di maggio 2002 Cher presenta il secondo singolo estratto da \"Living Proof\", \"A Different Kind Of Love Song\" all'\"American Bandstand 50th Anniversary Special\" sulle reti ABC e apparendo come guest-star per la seconda volta in \"Will &amp; Grace\", interpretando Dio in coppia con Jack e cantando un piccolo pezzo della canzone. Sia \"A Different Kind Of Love Song\" che \"When The Money's Gone\", raggiungono la prima posizione nella classifica \"Hot Dance Club Songs\".\nCher torna in Italia alla fine del 2001 con \"The Music's No Good Without You\" e l'album \"Living Proof\": l'attenzione dei media si posa immediatamente su di lei durante tutto novembre e dicembre. Cher presenta il suo nuovo lavoro a Torno Sabato di Panariello e a Domenica In, condotta da Carlo Conti. La canzone ha subito un ottimo successo radiofonico, arriva alla posizione 6 della classifica italiana restandoci per alcune settimane. L'album invece, entra alla posizione 27, per poi uscire dalla Top 50 dopo solo tre settimane di permanenza.\nIl 23 maggio, Cher partecipa per la seconda volta allo speciale televisivo di VH1, \"VH1 Divas Las Vegas\" e nel frattempo, ottiene una parte nel film dei fratelli Farrelly, \"Stuck On You\". Alla fine del 2002, Cher viene premiata con il \"Lifetime Achievement Award\" di Billboard, premio prestigioso per il suoi 40 anni di carriera, e con il \"Dance Club Play Artist of the Year\" per i suoi successi nell'ambito della musica dance. In giugno, Cher inizia il \"\"; partito con solo trenta date americane, questo tour durer\u00e0 tre anni, coprendo innumerevoli volte le citt\u00e0 americane e toccando l'Europa e l'Australia nel 2004. Una delle tappe del tour viene registrata dalla NBC e verr\u00e0 messa in onda l'anno successivo ottenendo un grande successo, con 17.3 milioni di spettatori.\nIn scadenza di contratto, la Warner Bros. americana decide di creare un nuovo greatest hits. Il 12 aprile \"The Very Best of Cher\" debutta direttamente alla posizione 7 di Billboard con 122.000 copie vendute, diventando l'entrata pi\u00f9 alta della cantante nelle classifiche americane. Nelle settimane successive il disco sale nella Top 5 raggiungendo la posizione 4, e rimanendoci per due settimane. Nel luglio 2003, la compilation viene certificata disco di platino, avendo venduto un milione di copie. Nel 2003 il \"The Very Best of Cher\" ha raggiunto le due milioni di copie vendute. La strategia del \"The Farewell Tour\", che ha toccato con successo l'Europa nel 2004, non ha compreso l'Italia che \u00e8 rimasta tagliata fuori dalle ultime esibizioni della cantante. La raccolta \"The Very Best of Cher\", che ha venduto milioni di copie anche con poca sponsorizzazione, \u00e8 stata ugualmente pubblicata in Italia senza nessun riscontro commerciale.\nDopo alcuni anni di assenza dalle scene, il 7 febbraio 2008, Cher all'et\u00e0 di 61 anni ha confermato che per tre anni e per quattro volte la settimana sarebbe rimasta al Colosseum del Caesars Palace di Las Vegas per duecento concerti. Dopo tre giorni dall'annuncio del suo tour, il 10 febbraio Cher ha fatto una breve comparsa ai Grammy Awards, introducendo l'esibizione di Tina Turner e di Beyonc\u00e9.\nNel maggio 2008 \u00e8 apparsa in una puntata speciale del \"The Oprah Winfrey Show\" per discutere i suoi nuovi show, e per fare un'anteprima dello spettacolo, con la canzone \"Take Me Home\". Durante il programma Cher ha anche cantato \"Proud Mary\" con Tina Turner. Lo show \"Cher at the Colosseum\" ha debuttato il 6 maggio 2008. Per il suo ritorno Cher \u00e8 stata pagata 60 milioni di dollari. Lo spettacolo include diciotto ballerini, quattro trapezisti e molteplici costumi disegnati da Bob Mackie. Le coreografie sono dirette da Doriana Sanchez che ha lavorato gi\u00e0 in passato con Cher per i suoi maggiori tour.\nCher ha iniziato a riesibirsi di nuovo nel febbraio del 2009, dopo aver cancellato gli ultimi show del 2008 a causa di malattia, ha inoltre dichiarato di avere il \"Vegas throat\" (mal di gola di Las Vegas). Il 5 febbraio del 2011, dopo 192 spettacoli, Cher ha terminato i tre anni di concerti presso il \"The Colosseum at Caesars Palace\".\nAnni duemiladieci.\nL'8 novembre, 2010 le \u00e8 stato assegnato il premio \"Glamour's Woman of the Year Lifetime Achievement award\", mentre dieci giorni dopo \u00e8 stata immortalata mentre metteva le sue impronte nel cemento di fronte al Grauman's Chinese Theatre di Hollywood.\nNel 2010 ha partecipato alle riprese del film musicale \"Burlesque\", con protagonista Christina Aguilera. Negli Stati Uniti il film \u00e8 stato distribuito il 24 novembre 2010 dalla Screen Gems ed \u00e8 stato accompagnato dall'omonima colonna sonora, per la quale ha registrato due brani, \"Welcome To Burlesque\" e \"You Haven't Seen the Last of Me\". Quest'ultima \u00e8 arrivata al primo posto nella classifica Billboard americana \"Dance/Club Play Songs\". \"You Haven't Seen the Last of Me\" ha vinto nel 2011 il Golden Globe per la migliore canzone originale, mentre Cher \u00e8 stata nominata come Peggior attrice non protagonista durante i Razzie Awards. Oltre a \"Burlesque\", Cher ha partecipato al film \"Il signore dello zoo\", dando la voce a una leonessa.\nIl 22 novembre 2012 Cher annuncia su Twitter il suo ritorno ufficiale sulle scene con la club banger dance \"Woman's World\" prodotta da Paul Oakenfold primo singolo estratto dal suo nuovo album. Il singolo per\u00f2 esce ufficialmente il 18 giugno 2013, giorno in cui viene presentato dalla stessa Cher nella finale del programma TV \"The Voice\". Il video ufficiale del singolo, diretto da Ray Kay, viene pubblicato sul canale YouTube della cantante il 21 agosto ed in pochi giorni supera 1 milione di visualizzazioni. Il nuovo album intitolato \"Closer to the Truth\", esce il 24 settembre 2013. L'album si classifica subito al 3 posto della Billboard 200, un grande risultato per la popstar. Il 4 ottobre viene pubblicato il secondo singolo estratto dal nuovo album, \"I Hope You Find It\" una ballad che Cher presenta in vari show tra cui il \"David Letterman Show\" e \"The X Factor\".\nL'8 ottobre 2013 Cher \u00e8 l'ospite internazionale del concerto di Gianni Morandi trasmesso da Canale 5 \"Gianni Morandi - Live in Arena\", in diretta appunto dall'Arena di Verona. Dopo essersi esibita con Morandi sulle note della sua hit degli anni sessanta \"Bang Bang\", Cher si esibisce col nuovo singolo \"Woman's World\", grazie anche alla sua presenza il programma ha un picco d'ascolti e la seconda parte del concerto ottiene pi\u00f9 successo della prima, trasmessa la serata precedente sempre su Canale 5. Nella sua permanenza in Italia registra inoltre un'intervista con Silvia Toffanin che andr\u00e0 in onda nel suo programma \"Verissimo\", un'intervista con Linus e Nicola Savino nel programma radiofonico \"Deejay chiama Italia\" e una breve intervista anche per RTL 102.5.\nIl 22 marzo 2014 \u00e8 partito da Phoenix, in Arizona, negli Stati Uniti il suo \"Dressed to Kill Tour\", in supporto all'album \"Closer to the Truth\", che si \u00e8 concluso dopo 49 concerti, a San Diego l'11 luglio 2014.\nL'8 febbraio 2017 \u00e8 partito il suo nuovo residency show in collaborazione con AEG Live intitolato \"Classic Cher\" che la vedr\u00e0 esibirsi in 30 concerti tra il Monte Carlo Resort and Casino di Las Vegas e il teatro del MGM National Harbor di Washington fino al diciassette novembre 2018.\nIl 21 maggio 2017 ha partecipato ai Billboard Music Awards dove ha ricevuto un premio alla carriera, l\"Icon Award\", e dove si \u00e8 esibita a 71 anni compiuti, con un look os\u00e9, nei suoi due successi storici \"Believe\" e \"If I Could Turn Back Time\".\nNel 2018 esce il film \"Mamma Mia! Ci risiamo\" nel quale Cher interpreta Ruby Sheridan, madre di Donna Sheridan e nonna di Sophie Sheridan. Il 28 settembre 2018 viene inoltre rilasciato il ventottesimo album in studio della cantante, \"Dancing Queen\", contenente cover di brani degli ABBA. Per anticiparne l'uscita, \u00e8 stato pubblicato un singolo promozionale, la cover di \"Gimme! Gimme! Gimme! (A Man After Midnight).\".\nNel 2020 viene pubblicato il singolo \"Chiquitita\", cover degli ABBA in lingua spagnola, i cui profitti sono tutti destinati all'organizzazione UNICEF. Cher inoltre, durante tutta la fine del 2020, \u00e8 stata particolarmente attiva per la campagna presidenziale di Joe Biden, pubblicando due singoli e participando a vari comizi.\nVita privata.\nNel 1962 Cher conosce Sonny Bono. La coppia si sposa nel 1964 ed ha un figlio, nato donna il 4 marzo 1969 con il nome di Chastity Sun Bono, e che nel maggio 2010 ha completato il percorso del cambio di sesso, diventando a tutti gli effetti Chaz Bono. Il suo percorso \u00e8 stato immortalato nel documentario \"Becoming Chaz\", uscito nel 2011. La coppia divorzia nel 1975, dopo 11 anni di matrimonio, pur rimanendo in buoni rapporti. Il divorzio ha portato alla cancellazione del \"The Sonny and Cher Comedy Hour\".\nNello stesso anno, Cher sposa Gregg Allman e il 10 luglio 1976 nasce il figlio Elijah Blue Allman. Si separano nel 1977 e divorziano nel gennaio 1979.\nImmagine e popolarit\u00e0.\nIl legame tra Cher e la cultura popolare \u00e8 stato a lungo discusso. Su se stessa ha dichiarato \"Cantanti, non consideratemi una cantante e attori, non consideratemi un'attrice\", nonostante abbia avuto successi in entrambi i campi. Cher \u00e8 molto rispettata per la sua longeva carriera e per il fatto che riesce a tornare sulle scene dopo esser stata criticata dai giornalisti. Cher \u00e8 stata anche definita \"una stilista pi\u00f9 che una musicista\".\nInfluenze.\nDurante i primi anni della sua carriera Cher, che fu un modello per la moda del tempo, era popolare grazie ai suoi lunghi e lisci capelli neri, ai pantaloni a zampa di elefante e per il fatto di essere stata una delle prime donne ad esporre l'ombelico in televisione. Infatti nel 1970 il suo stato di \"sex symbol\" spinse il suo stilista Bob Mackie a creare degli abiti che le lasciassero scoperte alcune parti del corpo.\nCher torn\u00f2 a far parlare di s\u00e9 nel 1989, anno in cui venne filmato il video per il singolo \"If I Could Turn Back Time\". Nel video la cantante \u00e8 a bordo della nave americana USS Missouri, indossando un perizoma, delle calze a rete e un giubbotto di pelle. Il video fu uno dei primi videoclip censurati da MTV, anche se, a causa della sua popolarit\u00e0, l'emittente lo metteva in onda solo dopo le 9 di sera.\nCher ha inoltre ispirato molte celebrit\u00e0, come Britney Spears, Beyonc\u00e9, Tracy Chapman e Lady Gaga.\nDoppiatrici italiane.\nNelle versioni in italiano dei suoi lavori, Cher \u00e8 stata doppiata da:\nBibliografia.\nBiografie ufficiali\nAltre citazioni"}
{"id": "133484", "revid": "8911", "url": "https://it.wikipedia.org/wiki?curid=133484", "title": "Trimetri giambici", "text": ""}
{"id": "133489", "revid": "92723", "url": "https://it.wikipedia.org/wiki?curid=133489", "title": "Henryk G\u00f3recki", "text": "Biografia e attivit\u00e0 artistica.\nNato a Czernica, nel sud della Polonia, G\u00f3recki ha cominciato a studiare musica solo a met\u00e0 degli anni Cinquanta all'Accademia Superiore di Katowice. Il compositore termin\u00f2 i suoi studi a Parigi all'inizio degli anni Sessanta, avendo cos\u00ec l'occasione di scoprire le composizioni di Anton Webern, Olivier Messiaen e Karlheinz Stockhausen. In seguito trascorse la maggior parte del suo tempo in Polonia, intento ad insegnare musica e soprattutto a comporre in uno stile profondamente marcato dalla cultura e dall'anima del suo paese, oltremodo di avanguardia.\nLa musica di G\u00f3recki presenta una grande variet\u00e0 di stili, ma tende a essere armonicamente e ritmicamente molto semplice. Le sue prime opere si avvicinano allo strutturalismo di Pierre Boulez e di altri autori coevi, ma in seguito si avvicina sempre di pi\u00f9 alla corrente minimalista. Similmente ad Arvo P\u00e4rt, a cui egli stesso si \u00e8 a volte paragonato, e a John Tavener, la sua musica riflette spesso le sue convinzioni cattoliche (ad esempio il \"Miserere\" opus 44, brano per coro del 1981); fu infatti proprio per questi autori che venne coniato il termine di \"minimalismo sacro\".\nLa sua opera attualmente pi\u00f9 nota \u00e8 la \"Sinfonia n. 3\" per soprano e orchestra, opus 36 (1976), detta \"Sinfonia dei Canti Lamentosi\" (\"Symphony of the Sorrowful Songs\"). Essa \u00e8 composta di tre movimenti; il canto del primo movimento (\"lento - sostenuto tranquillo ma cantabile\") \u00e8 un compianto della Vergine sul Cristo morente, risalente al XV secolo, il secondo movimento (\"lento e largo - tranquillissimo\") utilizza un'iscrizione incisa sul muro di una prigione della Gestapo, a Zakopane, da una prigioniera diciottenne; mentre il terzo movimento (\"lento - cantabile-semplice\") riprende una canzone tradizionale polacca, in cui una madre piange la perdita del figlio morto in guerra. \nLungo tutta la sinfonia, la musica \u00e8 lenta e contemplativa; il primo movimento prende la forma di un canone per archi, che dura pi\u00f9 della met\u00e0 della durata totale dell'opera (circa 50 minuti).\nAutore in passato relativamente poco conosciuto in Occidente, la sua grande notoriet\u00e0 (anche presso un pubblico non necessariamente composto da \"addetti ai lavori\" e appassionati di musica contemporanea) \u00e8 dovuta principalmente al successo inatteso riscosso della registrazione CD della Terza sinfonia da parte della \"London Sinfonietta\" (diretta da David Zinman, con Dawn Upshaw, soprano solista) distribuita dall'etichetta Elektra-Nonesuch (Warner) nel 1992. Nel 1999 la registrazione vinse il Premio Herder.\nPer fare un esempio della consistenza di tale successo, il gruppo post-rock Godspeed You! Black Emperor ha a lungo utilizzato come titolo alternativo del suo pezzo \"Moya\" il nome stesso del compositore, e gli stessi collegamenti armonici del brano sono simili a quelli del primo movimento della Terza sinfonia.&lt;br&gt;\nAllo stesso modo uno dei singoli di maggior successo del duo inglese dei Lamb, pubblicato nel 1994, si chiama \"Gorecki\", e in esso sono campionati movimenti della Terza sinfonia. Tuttavia questa notoriet\u00e0 non ha comportato una pi\u00f9 larga diffusione e conoscenza delle altre composizioni del musicista.\nIn ogni caso, nonostante la portata di questo riconoscimento internazionale, G\u00f3recki rimane legatissimo al suo paese. Adrian Thomas ha scritto: \u00ab il passato musicale della Polonia, la sua Chiesa e la sua cultura tradizionale sono i pilastri indistruttibili su cui sono fondati la sua identit\u00e0 e le sue origini, cos\u00ec come quelle del suo paese \u00bb.\nG\u00f3recki era sposato con la pianista Jadwiga Ruranska, dalla quale ha avuto due figli: Anna, pianista, e Mikolaj, compositore.\n\u00c8 scomparso nel 2010 all'et\u00e0 di 76 anni dopo una lunga malattia."}
{"id": "133491", "revid": "125582065", "url": "https://it.wikipedia.org/wiki?curid=133491", "title": "Demis Roussos", "text": "Biografia.\nNato in Egitto da genitori di origini greche, torn\u00f2 nel paese di origine dopo la perdita di tutti gli averi familiari, in seguito alla Crisi di Suez del 1956. In giovent\u00f9 Roussos aveva appreso il solfeggio e aveva imparato a suonare la chitarra e la tromba, divenendo inoltre cantante solista nel coro della chiesa ortodossa di Alessandria d'Egitto.\nIn Grecia Demis Roussos entr\u00f2 in diversi gruppi musicali (The Idols, Minis, The Stormies, We Five e soprattutto Aphrodite's Child), prima di iniziare la carriera da solista. Il gruppo degli Aphrodite's Child, del quale ha fatto parte dalla loro origine fino allo scioglimento, ha prodotto singoli di successo come \"It's Five O'Clock\", \"Rain and Tears\", \"Spring, Summer, Winter And Fall\", \"I Want To Live\" e un album, \"666\". Il tastierista degli Aphrodite's Child, Vangelis Papathanassiou, diventer\u00e0 famoso compositore di colonne sonore con il nome di Vangelis (\"Momenti di gloria\", \"Blade Runner\", \"Alexander\"). Demis Roussos \u00e8 apparso anche in album solisti di Vangelis. Cant\u00f2 \"Race to the End\", adattamento vocale del tema portante della colonna sonora di \"Momenti di gloria\" (\"Chariots of Fire\").\nLa carriera solista di Demis Roussos tocc\u00f2 l'apice negli anni settanta: nel 1971 vinse il Festivalbar con \"We Shall Dance\", arrivata al quarto posto della classifica in Austria. Il singolo \"Forever and Ever\" arriv\u00f2 al primo posto nelle classifiche di molti paesi (anche nella Official Singles Chart con l'EP \"The Roussos Phenomenon\" nel 1976), secondo nei Paesi Bassi e quarto in Austria nel 1973.\nAltri successi furono \"My Friend the Wind\" prima nei Paesi Bassi per due settimane e settima in Germania nel 1973, \"My Reason\" prima nei Paesi Bassi per tre settimane nel 1972, \"Lovely Lady of Arcadia\" che nella versione \"Sch\u00f6nes M\u00e4dchen aus Arcadia\" arriv\u00f2 prima per tre settimane nei Paesi Bassi, seconda in Svizzera, sesta in Germania e settima in Austria nel 1973 e \"Goodbye, My Love, Goodbye\" prima in Svizzera per 12 settimane e in Germania, seconda in Austria e terza in Norvegia.\nMolto note furono \"Someday Somewhere\" che nel 1974 arriv\u00f2 seconda nei Paesi Bassi, \"Auf Wiederseh'n\" sesta nei Paesi Bassi nel 1974, \"Perdoname\" sesta nei Paesi Bassi nel 1975, \"Happy to Be on an Island in the Sun\" quinta nella classifica dei singoli nel 1975, \"When Forever Has Gone\" seconda nel Regno Unito nel 1976 e la sua versione di \"Lost in Love\" degli Air Supply che arriv\u00f2 quarta nei Paesi Bassi nel 1980.\nFu tra i passeggeri del volo TWA 847 dirottato il 14 giugno 1985 (stava venendo in Italia per partecipare a un festival di musica pop a Siena), percependo una svolta nella sua vita, Demis Roussos si imbarc\u00f2 in un'operazione di rilancio della sua immagine con l'album \"Time\", che riscosse un discreto successo e con il singolo da discoteca \"Dance of Love\". Nel 1988 il singolo \"Quand je t'aime\" arriv\u00f2 terzo in Francia e nel 1990 \"On \u00e9crit sur les murs\" quarto, sempre in Francia.\nGli anni novanta videro ulteriori sostanziali uscite: si accord\u00f2 con la BR Music nei Paesi Bassi per produrre \"Immortal\", \"Serenade\" e \"In Holland\", utilizzando una gran variet\u00e0 di strumenti etnici e stili elettronici.\nDemis Roussos ha continuato a registrare e a esibirsi dal vivo fino a poco prima della sua scomparsa. Nella primavera del 2002 fece un tour del Regno Unito. Nello stesso anno duett\u00f2 con Ivana Spagna nel brano \"Tears of Love\", inserito nell'album della cantante \"Woman\".\nIl 19 settembre 2008 fu tra gli ospiti della trasmissione della Rai \"I migliori anni\", dove ringrazi\u00f2 il pubblico italiano perch\u00e9 proprio in Italia inizi\u00f2 con successo la sua carriera come solista. Partecip\u00f2 a \"I migliori anni\" nella serata del 31 ottobre e in quella finale del 5 dicembre 2008; nelle edizioni successive riapparve nelle puntate del 5 novembre e del 17 dicembre 2010: in quest'ultima ripropose \"Forever and ever\".\nMalato da tempo, \u00e8 morto in una clinica di Atene il 25 gennaio 2015 all'et\u00e0 di 68 anni.\nRoussos ha venduto oltre 60 milioni di album in tutto il mondo Gli \u00e8 stato intitolato un asteroide, il 279226 Demisroussos."}
{"id": "133495", "revid": "767487", "url": "https://it.wikipedia.org/wiki?curid=133495", "title": "Jerry Only", "text": "Biografia.\nAd appena 17 anni, quattro anni dopo la nascita dei Ramones, fond\u00f2 insieme all'amico Glenn Danzig e al fratello minore Doyle Wolfgang Von Frankenstein quello che sar\u00e0 il gruppo per eccellenza dell'horror punk: i Misfits.\nJerry divenne ben presto il simbolo della band e del suo stile, caratterizzato da giacche di pelle borchiate, cerone sotto gli occhi e l'ormai famosissimo Devilock; il suo stesso strumento, un basso a quattro corde, prese il nome di \"Devastator Bass\": anch'esso completamente nero, con diversi spuntoni e un teschio agganciato al manico.\nDopo qualche anno Glenn Danzig abbandon\u00f2 il gruppo per fondare i Samhain, poi diventati i Danzig; Jerry suon\u00f2 per qualche tempo per conto suo ma pi\u00f9 tardi, ottenuto il copyright sul nome \"Misfits\", rifond\u00f2 il gruppo con due nuovi membri (Dr. Chud come batterista e Michale Graves alla voce, sempre ovviamente assieme al fratello).\nNel 2018 i Misfits originali si riformano."}
{"id": "133500", "revid": "767487", "url": "https://it.wikipedia.org/wiki?curid=133500", "title": "Sid &amp; Nancy", "text": "Sid &amp; Nancy \u00e8 un film del 1986 diretto da Alex Cox dedicato alla vita sregolata di Sid Vicious, bassista dei Sex Pistols, e della sua compagna Nancy Spungen.\n\u00c8 stato presentato nella Quinzaine des R\u00e9alisateurs al 39\u00ba Festival di Cannes.\nTrama.\nSid Vicious \u00e8 il secondo bassista dei Sex Pistols, famosa band londinese che diede i natali al punk britannico; proprio nella capitale inglese Sid incontra Nancy Spungen, una groupie di Philadelphia inizialmente interessata a Johnny Rotten, che la presenter\u00e0 all'amico. Sid e Nancy si innamorano rapidamente l'uno dell'altra, ma la loro relazione segner\u00e0 tragicamente entrambe le loro vite.\nIl film inizia con l'arresto di Sid dopo che ha chiamato la Polizia in seguito al ritrovamento del corpo di Nancy nel bagno della sua camera. All'interrogatorio inizia a raccontare gli eventi precedenti. Vicious inizialmente conosce Nancy a casa di una loro amica a Londra: lei si trova nel Regno Unito proprio per i concerti dei Sex Pistols e subito ci prova con Rotten, venendo rifiutata. La stessa sera i Sex Pistols suonano in un locale e dopo il concerto Nancy si infila sotto le coperte con Rotten che se ne va perch\u00e9 la ritiene una americana drogata e di facili costumi. Prova lo stesso approccio con Sid che si gira dall'altro lato e si addormenta.\nIl giorno dopo i membri del gruppo si trovano in un pub e Sid incontra Nancy in preda a una crisi isterica: giunta al pub in compagnia di un altro ragazzo viene scaricata in malo modo e lei si precipita fuori dal locale piangendo. Aveva infatti dato 50 sterline all'altro ragazzo che si rifiuta di restituire la somma, pertanto Sid si offre di darle tutti i suoi soldi in cambio di un po' di \"roba\" e le promette di aspettarla in quello stesso pub. La ragazza prende i soldi ma non fa pi\u00f9 ritorno e Sid aspetta sotto la pioggia inutilmente.\nAlcuni giorni dopo, mentre Sid, in giro con Wally Nightingale ritrova la borsa di Nancy in mezzo a una strada e i due si mettono a rovistare per cercare i soldi prestati: in quel momento la ragazza esce da un palazzo e inveisce contro i due. Nancy era stata mandata infatti a ritirare dell'eroina in quella strada ma all'arrivo improvviso di una pattuglia la macchina che la stava aspettando riparte, scaricando la borsa. I tre decidono quindi di andare a casa di Wally e farsi una dose: \u00e8 la prima volta che Sid si fa di eroina e infatti subito dopo vomita, ma quella stessa sera nasce l'amore tra lui e Nancy.\nLa dipendenza diventa sempre pi\u00f9 un ostacolo tra Sid e il resto dei Pistols - specie con il suo grande amico Johnny, che non ha mai visto di buon occhio Nancy conoscendone la fama - e dopo una tourn\u00e9e negli Stati Uniti la band si scioglie e i due innamorati si trasferiscono a New York. Durante la tourn\u00e9e Sid infatti si esibisce sempre fatto, malconcio per le botte e i tagli auto inflitti ed \u00e8 di pessimo umore perch\u00e9 il resto del gruppo ha vietato a Nancy di partecipare al viaggio.\nNonostante Sid, grazie anche all'aiuto di Nancy, formi un nuovo gruppo e continui a suonare, la dipendenza si fa sempre pi\u00f9 forte e allora decide di uscirne: Nancy, tuttavia, non crede alle sue parole e, nei concitati attimi che seguono, Sid la pugnala con un coltello comprato poche ore prima. Nancy, che aveva manifestato la volont\u00e0 di morire gi\u00e0 diverse volte, muore dissanguata la mattina seguente mentre Sid se ne andr\u00e0 per un'overdose poco dopo di lei.\nProduzione.\nLa madre di Vicious, Anne Beverley, inizialmente cerc\u00f2 di bloccare la lavorazione del film, ma dopo essersi incontrata con il regista Alex Cox decise di acconsentire aiutando la produzione. Alcuni dei personaggi di contorno sono di pura fantasia, inventati per esigenze di sceneggiatura.\nPer interpretare il giovane ed emaciato Vicious, Gary Oldman si sottopose ad una rigida dieta a base di \"pesce bollito e melone\" tanto estrema da causargli un ricovero in ospedale a causa dei troppi chili persi.\nCourtney Love registr\u00f2 un celebre video-provino per la parte della ragazza di Sid, nel quale esclam\u00f2 in maniera perentoria: \u00abIo \"sono\" Nancy Spungen.\u00bb Cox rimase impressionato dall'audizione della Love, ma aveva gi\u00e0 promesso alla produzione di scritturare un'attrice professionista esperta per la parte della co-protagonista; il regista l'avrebbe comunque scritturata per una parte secondaria nel film, il personaggio di Gretchen (una delle amiche tossiche di Sid e Nancy a New York) e successivamente la chiam\u00f2 per uno dei ruoli principali nel suo film \"Diritti all'inferno\". Curiosamente, la Love sarebbe stata in seguito paragonata alla Spungen in diverse occasioni durante il suo futuro matrimonio con Kurt Cobain.\nIl film d\u00e0 per scontata la tesi che sia stato proprio Vicious ad uccidere la Spungen, ma la scena dell'accoltellamento \u00e8 basata solo su congetture e su di una ricostruzione ipotetica dei fatti: Cox disse infatti al \"New Musical Express\" di non aver voluto girare un film strettamente biografico sulla storia reale di Sid Vicious e Nancy Spungen bens\u00ec una dichiarazione contro le droghe che mostrasse la degradazione causata dalle stesse alle persone.\nRiprese.\nLa pellicola venne prevalentemente girata fra Londra e New York; alcune parti vennero realizzate anche presso: \nAccoglienza.\n\"Sid &amp; Nancy\" ricevette recensioni complessivamente positive dalla critica. Nonostante le molte imprecisioni nella storia, venne particolarmente lodata l'interpretazione di Sid Vicious ad opera di Gary Oldman. Anche l'interpretazione di Chloe Webb nel ruolo di Nancy Spungen fu ben accolta: nel suo libro \"Sid Vicious: Rock N' Roll Star\" Malcolm Butt descrive la performance recitativa della Webb \"intensa, potente, e cosa pi\u00f9 importante di tutte, credibile\".\nNon tutte le recensioni del film furono positive e le critiche maggiori furono quelle nei confronti di Andrew Schofield, l'attore che interpreta Johnny Rotten. Schofield venne addirittura classificato al primo posto nella classifica dei \"10 peggiori attori in film sul rock\" redatta dalla rivista \"Uncut\", dove la sua prova d'attore venne descritta come \"penosa\" e per nulla somigliante al vero Rotten. Anche Paul Simonon dei Clash ebbe da ridire sul personaggio di Rotten nel film, secondo lui ridotto ad una sorta di \"marionetta\" senza un briciolo del \"sense of humor\" posseduto dal vero Johnny Rotten, e si lament\u00f2 anche del ritratto dato di Paul Cook, il batterista dei Pistols, il cui personaggio nel film sembra essere solo \"un grasso, bevitore di birra idiota\".\nReazioni di John Lydon al film.\nLydon comment\u00f2 il film nella sua autobiografia del 1994, \"Rotten: No Irish, No Blacks, No Dogs\":\nSecondo Alex Cox, invece, sia lui che Andrew Schofield (che interpreta Lydon nel film) si incontrarono con Lydon prima dell'inizio delle riprese. Sempre secondo Cox, Lydon not\u00f2 che Schofield era di Liverpool, non di Londra come lui, e quindi lo incoraggi\u00f2 ad interpretare la parte pi\u00f9 come uno di Liverpool che come un londinese. Cox interpret\u00f2 la cosa come un segno del fatto che entrambi fossero d'accordo sarebbe stato meglio creare versioni dei personaggi soltanto ispirate alle loro controparti reali. Cox afferm\u00f2 inoltre che Lydon beveva pesantemente durante i loro incontri, e che questa probabilmente fu la ragione per la quale egli non li richiam\u00f2 pi\u00f9 e si disinteress\u00f2 del processo creativo del film.\nColonna sonora.\nLa colonna sonora ufficiale del film non contiene nessuna canzone eseguita dai Sex Pistols o da Sid Vicious, anche se nel film appaiono reinterpretazioni di brani dei Pistols ad opera di turnisti di studio, mentre \"I Wanna Be Your Dog\" e \"My Way\" furono cantate da Gary Oldman stesso. Gran parte dei pezzi musicali che appaiono nel film furono appositamente composti da Joe Strummer, che per contratto avrebbe dovuto limitare il suo contributo a due canzoni. Strummer, tuttavia, continu\u00f2 a contribuire alla pellicola con altro materiale, anche senza ricevere compensi extra, dato il suo grande interesse per il progetto. Questi brani aggiuntivi furono accreditati a band dal nome fittizio nei titoli di coda. Tra gli altri artisti che fornirono materiale presente nel film figurano The Pogues, Circle Jerks, Steve Jones, e John Cale."}
{"id": "133502", "revid": "339392", "url": "https://it.wikipedia.org/wiki?curid=133502", "title": "Dummy plug", "text": ""}
{"id": "133503", "revid": "30610", "url": "https://it.wikipedia.org/wiki?curid=133503", "title": "Alex Cox", "text": ""}
{"id": "133509", "revid": "125271494", "url": "https://it.wikipedia.org/wiki?curid=133509", "title": "Rui Costa", "text": "Soprannominato \"il Maestro\", \u00e8 considerato uno dei migliori calciatori portoghesi della sua generazione nonch\u00e9 uno dei migliori trequartisti di tutti i tempi. Cresciuto nel , ha esordito tra i professionisti nel 1990 con il Fafe, prima di tornare al Benfica l'anno successivo e vincere un campionato portoghese e una Coppa del Portogallo in tre stagioni. Nel 1994 si \u00e8 trasferito alla , in Italia, dove ha trascorso sette stagioni e ha conquistato due Coppe Italia e una Supercoppa italiana. Nel 2001 \u00e8 passato al per una cifra record nella storia del club rossonero, vincendo in cinque anni un campionato italiano, una Coppa Italia, una Supercoppa italiana, una UEFA Champions League e una Supercoppa UEFA. Nel 2006 \u00e8 tornato al Benfica per chiudere la carriera dopo due stagioni.\nCon la nazionale portoghese ha partecipato a tre Europei (1996, 2000 e 2004) e un Mondiale (2002), collezionando 94 presenze e 26 reti. \u00c8 stato vicecampione d'Europa nel 2004.\nCaratteristiche tecniche.\nAnnoverato tra i migliori trequartisti di sempre, era dotato di grande dribbling e tecnica sopraffina. Nell'arco della sua carriera si \u00e8 contraddistinto per i numerosi assist decisivi serviti ai suoi compagni, collezionandone addirittura 65 in 192 partite con il Milan. Dotato di una notevole visione di gioco, trovava spesso l'attimo giusto per servire il compagno e metterlo nella miglior condizione possibile per andare a rete.\nCarriera.\nGiocatore.\nClub.\nEsordi e Benfica.\nScoperto da Eus\u00e9bio, che lo vision\u00f2 quando aveva solo 5 anni, all'et\u00e0 di 9 anni entr\u00f2 nelle giovanili del , nella cui prima squadra debutt\u00f2 nel 1991 dopo essere stato prestato l'anno prima al Fafe. In tre stagioni vinse una Coppa del Portogallo (1992-1993) e un campionato portoghese (1993-1994).\nFiorentina.\nNel 1994, dopo essere stato vicino al passaggio al , si trasfer\u00ec in Italia, alla Fiorentina, per 11 miliardi di lire. Nel 1996 vinse la Coppa Italia, segnando 2 gol e contribuendo con vari assist alla conquista del trofeo. Sempre nel 1996 vinse la Supercoppa italian con i viola, superando in trasferta il per 2-1. Nel 1998-1999 segn\u00f2 10 gol (secondo miglior marcatore della Fiorentina) e contribu\u00ec al raggiungimento del terzo posto dei viola.\nNel 2000 disput\u00f2 la Champions League, segnando 2 gol in 14 presenze. Dopo l'addio di Gabriel Batistuta, Rui Costa divenne il capitano della Fiorentina. Da capitano della formazione gigliata vinse una Coppa Italia nel 2001, per poi essere ceduto al Milan per tentare di sanare la pesante situazione debitoria della societ\u00e0.\nMilan.\nNel 2001 fu acquistato dal Milan per la cifra record per il club di 85 miliardi di lire. Nelle prime tre stagioni gioc\u00f2 da titolare, il primo anno alle spalle di due punte e nei due successivi in coppia con Rivaldo e poi con Kak\u00e1 dietro a una punta, nel modulo ad \"albero di natale\". Nelle ultime due stagioni venne impiegato con meno regolarit\u00e0, entrando spesso a partita in corso.\nComplessivamente in maglia rossonera vinse una UEFA Champions League (2002-2003), una Coppa Italia (2002-2003), una Supercoppa UEFA (2003), un campionato italiano (2003-2004) e una Supercoppa italiana (2004), disputando 192 partite e segnando 11 reti.\nRitorno al Benfica.\nIl 23 maggio 2006 risolse il contratto che lo legava al Milan e torn\u00f2 al . In occasione della partita Milan-Benfica della fase a gironi dell'edizione 2007-2008 della Champions League, giocatasi il 18 settembre 2007, fu accolto con cori e applausi dalla curva milanista, come segno di gratitudine per gli anni trascorsi in maglia rossonera.\nDopo due stagioni, l'11 maggio 2008 gioc\u00f2 la sua ultima partita con la maglia del Benfica, ritirandosi ufficialmente dall'attivit\u00e0 agonistica.\nNazionale.\nDopo aver conquistato con la nazionale Under-20 il mondiale di categoria nel 1991, il 28 aprile 1993 debutt\u00f2 con la selezione maggiore nella partita contro la Scozia valida per le qualificazioni al campionato mondiale di calcio 1994 e vinta per 5-0. Il 19 giugno successivo realizz\u00f2 la prima rete in nazionale, nella gara vinta contro Malta per 4-0.\nNel 1994 partecip\u00f2 con la nazionale Under-21 al campionato di categoria, terminando con un secondo posto finale. Due anni dopo venne chiamato dalla nazionale maggiore per il campionato europeo giocato in Inghilterra. Collezion\u00f2 quattro presenze.\nNel 2000 fu convocato per il campionato europeo in Belgio e nei Paesi Bassi, dove disput\u00f2 quattro gare. Due anni dopo partecip\u00f2 al suo primo campionato mondiale in Corea del Sud e Giappone, andando a segno contro la Polonia (4-0) in una delle due partite disputate.\nNel 2004 fu inserito nella lista dei convocati per il campionato europeo organizzato proprio dal Portogallo. Rui Costa disput\u00f2 quattro partite, segnando un gol contro la Russia (2-0) nella fase a gironi e uno contro l'Inghilterra nei quarti di finale (2-2 dopo i tempi supplementari, 6-5 ai calci di rigore). In finale il Portogallo perse per 1-0 contro la Grecia. Al termine della competizione, Rui Costa decise di lasciare la nazionale.\nDirigente.\nIl giorno seguente al ritiro dall'attivit\u00e0 agonistica, avvenuto l'11 maggio 2008, \u00e8 stato annunciato come direttore sportivo del . Sotto la sua direzione sportiva, il Benfica ha vinto sei campionati portoghesi, due Coppe del Portogallo, sette Coppe di Lega e quattro Supercoppe portoghesi.\nIl 9 luglio 2021 viene nominato presidente del club, sostituendo Lu\u00eds Filipe Vieira, arrestato con l\u2019accusa di frode fiscale e riciclaggio di denaro."}
{"id": "133510", "revid": "125419844", "url": "https://it.wikipedia.org/wiki?curid=133510", "title": "Brandon Lee", "text": "Primogenito di Bruce Lee, \u00e8 ricordato soprattutto per aver interpretato Eric Draven nel film \"Il corvo\" morendo a causa di un tragico incidente durante le riprese a soli ventotto anni.\nBiografia.\nInfanzia e giovinezza.\nBrandon nacque ad Oakland, in California, il 1\u00ba febbraio 1965 da Bruce Lee e Linda Emery (in seguito Cadwell, cognome ricevuto dal suo terzo marito, Bruce Cadwell); suo padre era nativo di Hong Kong, mentre sua madre \u00e8 statunitense di origini svedesi e inglesi. Tre mesi dopo la sua nascita i Lee si trasferirono, dapprima a Los Angeles, e in seguito, nel 1971, a causa degli impegni lavorativi del padre, ad Hong Kong, all'epoca ancora una colonia britannica, dove il giovane Brandon impar\u00f2 il cantonese.\nNonostante un'infanzia piuttosto tranquilla, Brandon dovette superare la tragica morte del padre, avvenuta quando aveva otto anni. A seguito della perdita, assieme a sua madre e sua sorella Shannon, torn\u00f2 negli Stati Uniti trasferendosi a Seattle, citt\u00e0 natale di Linda (e dove suo padre venne sepolto) e poi a Los Angeles, nel sobborgo di Rolling Hills.\nBrandon frequent\u00f2 la prestigiosa Chadwick High School ma venne espulso per insubordinazione tre mesi prima del diploma, riuscendo poi a conseguirlo. Terminati gli studi, inizi\u00f2 ad interessarsi alla recitazione e nel 1983 si iscrisse all'Emerson College di Boston. Dopo un anno si spost\u00f2 a New York e divenne membro dell'American New Theater, gruppo teatrale fondato dal regista, nonch\u00e9 suo amico, John Lee Hancock. Il giovane Brandon, che aveva iniziato da bambino a praticare le arti marziali sotto la guida del padre, continu\u00f2 a prendere lezioni da Dan Inosanto, uno dei pi\u00f9 grandi allievi di Bruce Lee, studiando, tra i vari stili, il Jeet Kune Do, arte sviluppata dal suo noto genitore.\nLa carriera.\nNel 1985 Brandon fece ritorno a Los Angeles e nello stesso anno esord\u00ec nel mondo cinematografico, ottenendo una piccola parte in \"The Crime Killer\" di George Pan-Andreas, nel ruolo non accreditato di un \"gangster\". Nel 1986, mentre lavorava come impiegato presso la Ruddy/Morgan Production di Los Angeles, conobbe Lyn Stalmaster, direttore del \"casting\", che, dopo un provino, lo scelse per una parte nella film TV \"\", nei panni del personaggio di Chung Wang, figlio di Kwai Chang Caine, interpretato da David Carradine. Il film \u00e8 ispirato alla serie televisiva degli anni settanta \"Kung Fu\" alla quale avrebbe dovuto partecipare il padre Bruce nei panni del protagonista Caine, ruolo affidato invece a Carradine.\nNello stesso anno Brandon si rec\u00f2 a Hong Kong per le riprese del suo primo film da protagonista, \"Legacy of Rage\", affiancato da altri attori come Michael Wong e Bolo Yeung (quest'ultimo collabor\u00f2 con il padre ne \"I 3 dell'Operazione Drago\"). Il film fu recitato in cantonese e fu l'unico dell'attore a essere registrato a Hong Kong. Nel 1987 interpret\u00f2 Johnny Caine in \"\", seguito di \"Kung Fu: The Movie\". Brandon fece poi un'apparizione nella serie televisiva \"Ohara\" (1988) con protagonista Pat Morita, interpretando Kenji, figlio di un \"boss\" della Yakuza. Recit\u00f2 successivamente in \"Laser Mission\" (1990) con Ernest Borgnine, registrato in Sudafrica nel 1988.\nNel 1991 \u00e8 co-protagonista, assieme a Dolph Lundgren, in \"Resa dei conti a Little Tokyo\", film che non riscosse il successo sperato ma permise a Brandon di firmare un contratto con la 20th Century Fox. Nel 1992 interpret\u00f2 lo studente Jake Lo in \"Drago d'acciaio\", in cui partecipa anche alla realizzazione delle coreografie. Per questo film si rec\u00f2 in \"tour\" promozionale, dove venne intervistato dallo sceneggiatore ed esperto di cinema kung-fu Lorenzo De Luca, gi\u00e0 autore di alcuni libri sul padre. Parte di quell'intervista \u00e8 udibile nel documentario \"L'urlo di Chen terrorizza ancora l'Occidente\" del 2010, realizzato dallo stesso De Luca.\nVerso la notoriet\u00e0 e l'improvvisa tragedia.\nNel 1993 fu scelto per interpretare Eric Draven nel film \"Il corvo\" di Alex Proyas, basato sul fumetto omonimo di James O'Barr. Questo fu l'unico film in cui Brandon non dovette fare sfoggio delle sue abilit\u00e0 nelle arti marziali e per lui fu una notevole soddisfazione personale riuscire a dimostrare di essere diverso da suo padre, non sopportando il fatto di essere etichettato come il \"figlio di Bruce Lee\u201d. \"Il corvo\" lo rese famoso in tutto il mondo, ma gli cost\u00f2 la vita.\nIl 31 marzo 1993 Brandon fu ferito involontariamente e mortalmente da un colpo di pistola mentre stava recitando durante una scena in cui il suo personaggio, Eric, torna nella sua abitazione e ricorda il momento della sua morte. L'arma che lo uccise era in mano a Michael Massee (Funboy nel film).\nSecondo i produttori l'incidente avvenne per una serie di sfortunati eventi scaturiti dalla negligenza dei membri del personale che, avendo bisogno di proiettili inerti per una scena di un primo piano del caricatore, li costruirono togliendo innesco e polvere da sparo da veri proiettili invece di comprarli gi\u00e0 pronti. Per errore uno dei proiettili non venne per\u00f2 privato dell'innesco e il revolver venne lasciato carico anche dopo la scena. Quando il grilletto della pistola fu successivamente premuto, l'innesco rimasto ebbe abbastanza forza da spingere comunque l'ogiva fino a met\u00e0 canna, inceppando l'arma.\nAl momento della scena fatale, la pistola venne caricata con proiettili a salve (munizioni fornite di polvere da sparo ma prive di ogiva, in modo da emettere il suono dello sparo senza per\u00f2 che avvenga effettivamente lo sparo) ma quando venne esploso il colpo l'ogiva precedentemente incastrata nella canna venne sparata allo stomaco di Brandon.\nLee mor\u00ec pi\u00f9 tardi al New Hanover Regional Medical Center di Wilmington (Carolina del Nord), dopo una lunga e vana operazione per rianimarlo, in cui venne rinvenuta l'ogiva. Le sue eredi, la madre Linda, la sorella Shannon e la fidanzata Elizah, fermarono le indagini ritirando la denuncia e accettando la spiegazione dell'incidente fornita dalla produzione in cambio di un risarcimento in milioni di dollari, firmando un accordo extragiudiziale che suscit\u00f2 il rimprovero da parte del \"coroner\" che svolgeva l'inchiesta, giacch\u00e9 almeno sette persone stavano per andare a processo per omicidio colposo e invece in questo modo non ci fu luogo a procedere.\nL'ultimo film di Brandon riscosse grande successo, incassando 170 milioni di dollari, oltre a rendere l'attore una figura di culto. Come il suo personaggio Eric Draven doveva sposarsi con la sua amata Shelly, anche Brandon doveva convolare a nozze con la fidanzata Eliza Hutton il 17 aprile in Messico dopo aver terminato le riprese del film. Ai suoi funerali parteciparono pi\u00f9 di quattrocento persone tra cui personaggi come David Carradine, Steven Seagal, David Hasselhoff, Chuck Norris, Kiefer Sutherland, James Coburn, Dolph Lundgren, Dan Inosanto, John Lee Hancock e Don Wilson. La salma venne inumata presso il Lake View Cemetery di Seattle, accanto a quella del padre.\nProgetti postumi e dediche.\nTre settimane dopo il suo decesso usc\u00ec un film biografico sul padre, \"Dragon - La storia di Bruce Lee\", basato su un romanzo di Linda Emery pubblicato nel 1975. Inizialmente gli fu proposto di recitare la parte del suo celebre genitore ma, davanti al suo rifiuto, il regista Rob Cohen scelse Jason Scott Lee, il quale non ha legami di parentela con loro. Nei titoli di coda vi \u00e8 una dedica a Brandon, anche se in alcune versioni televisive \u00e8 stata tagliata. Anche nei titoli di coda de \"Il corvo\" c'\u00e8 un omaggio a lui e alla sua fidanzata Eliza.\nNel 2000 venne pubblicato un film direct-to-video svedese intitolato \"Sex, L\u00f6gner and Videov\u00e5ld\", dove Brandon fa una piccola apparizione. L'attore film\u00f2 questo cameo nel 1992 mentre stava promuovendo \"Drago d'acciaio\" in Svezia, ma la pellicola ebbe modo di uscire solamente nel 2000 e i produttori gliel'hanno dedicata. Il gruppo rock The 69 Eyes ha composto la canzone \"Brandon Lee\" in suo onore; \u00e8 contenuta nell'album \"Blessed Be\".\nDoppiatori italiani.\nNelle versioni in italiano dei suoi film, Brandon Lee \u00e8 stato doppiato da:"}
{"id": "133513", "revid": "129019", "url": "https://it.wikipedia.org/wiki?curid=133513", "title": "Belice", "text": "Il Belice (; in arb\u00ebresh Honi\")\" \u00e8 un fiume della Sicilia sud-occidentale lungo 95 km (il 3\u00ba della regione dopo Imera meridionale e Simeto) e con un bacino idrografico di 964\u00a0km\u00b2, uno dei maggiori della Sicilia meridionale per estensione. Nel suo corso attraversa il territorio di tre province: Agrigento, Palermo e Trapani, interessando i comuni di Piana degli Albanesi, Bisacquino, Campofiorito, Camporeale, Contessa Entellina, Corleone, Menfi, Montevago, Sambuca di Sicilia, S. Margherita Belice, Partanna, Salaparuta, Poggioreale e Castelvetrano.\nCorso del fiume.\nIl Belice si forma dall'unione di due rami, in localit\u00e0 \"Carrubbella\", nei pressi di Poggioreale: il Bel\u00ecce Destro (56\u00a0km) che nasce presso Piana degli Albanesi, e il Bel\u00ecce Sinistro (43\u00a0km), che scende invece dalla Rocca Busambra.\nIl nome datogli dagli Arabi di Sicilia era \"al-Q\u0101rib\" che significa \u201cil vicino.\u201d\nDopo la confluenza il fiume, che si sviluppa lungo la direttrice NE-SO da Palermo fino alla costa mediterranea tra \"Punta Granitola\" e \"Capo San Marco\", raccoglie le acque del torrente Senore percorrendo ancora circa 38\u00a0km fino alla foce che avviene nel Mar Mediterraneo.\nLa lunghezza del corso principale del fiume \u00e8 dunque pari a 95\u00a0km, a cui vanno aggiunti i 57\u00a0km del F. Bel\u00ecce Sinistro.&lt;br&gt;\nLa foce si trova nei pressi di Selinunte in provincia di Trapani.\nRegime.\nIl Belice risente del regime tipico dei corsi d'acqua siculi, ovvero torrentizio, con grosse piene in autunno e inverno e magre quasi totali in estate. La media annua (c. 4,5\u00a0m\u00b3/s) \u00e8 modesta in rapporto all'estensione di bacino. In localit\u00e0 Piana degli Albanesi, il corso del Belice destro \u00e8 stato sbarrato da una diga dando vita ad un bacino, il Lago di Piana degli Albanesi, di circa 33 milioni di\u00a0m\u00b3 che serve a fini idroelettrici e per irrigare zone limitrofe.\nNatura.\nPresso la confluenza dei due rami destro e sinistro, che ricade nel territorio comunale di Contessa Entellina, \u00e8 stata istituita in tempi recenti la Riserva naturale integrale Grotta di Entella. La Grotta di Entella, che \u00e8 il motivo dell'istituzione della riserva, si sviluppa all'interno della Rocca (557 metri s.l.m.), che \u00e8 un rilievo isolato proprio a monte della confluenza del Belice Sinistro con il Bel\u00ecce Destro.\nIn tutto il promontorio della Rocca non sono presenti corsi d'acqua visibili alla superficie ma le acque piovane si infiltrano nel sottosuolo andando ad alimentare il vallone di Petraro e degli affluenti del Bel\u00ecce Sinistro contribuendo ad accrescere la portata del fiume.\nNella prima met\u00e0 degli anni ottanta il Consorzio per l'Alto e Medio Belice ha costruito uno sbarramento sul Belice Sinistro, ai piedi della Rocca di Entella, che ha dato origine al lago Garcia, che oltre a servire per l'agricoltura \u00e8 diventato un punto di riferimento per lo svernamento degli uccelli migratori. Fra le varie specie di pesci presenti figurano: l'anguilla, il pesce gatto, la carpa, la tinca, il cavedano e il carassio.\nNei pressi della Rocca di Entella vi \u00e8 anche l'importante sito archeologico di Entella.\nL'ultimo tratto del fiume fra Marinella e Porto Palo, situato a est delle rovine di Selinunte fa parte della \"Riserva Naturale Foce del Fiume Belice\"."}
{"id": "133514", "revid": "712828", "url": "https://it.wikipedia.org/wiki?curid=133514", "title": "Fenrir Greyback", "text": ""}
{"id": "133516", "revid": "2225", "url": "https://it.wikipedia.org/wiki?curid=133516", "title": "Michel de Notre-Dame", "text": ""}
{"id": "133517", "revid": "2225", "url": "https://it.wikipedia.org/wiki?curid=133517", "title": "Michel de Notredame", "text": ""}
{"id": "133522", "revid": "661526", "url": "https://it.wikipedia.org/wiki?curid=133522", "title": "Davide Toffolo", "text": "Le sue opere grafiche riguardano sia i fumetti che le animazioni. Le sue due attivit\u00e0, fumettista e musicista, non sono separate, ma continuamente integrate da \"performance\" di disegno e musica, come le atmosfere musicali durante le sue mostre di fumetti o i videoclip dei singoli musicali.\nBiografia.\n\u00c8 laureato in disegno anatomico all'Universit\u00e0 di Bologna, citt\u00e0 dove ha frequentato la scuola di fumetto Zio Feininger di Andrea Pazienza e Lorenzo Mattotti. Uno dei suoi temi prediletti \u00e8 l'adolescenza con le sue difficolt\u00e0 e i suoi conflitti. Toffolo \u00e8 molto legato alla storia del fumetto italiano, ha partecipato al tributo a Magnus al festival internazionale di fumetto \"BilBOlbul\" a Bologna nel marzo 2007 con una mostra personale: \"Nelle mani di Magnus\" in Piazza Maggiore. Su Magnus ha anche realizzato una biografia. Oltre a Magnus tra i suoi ispiratori ci sono Pier Paolo Pasolini e Ettore Petrolini e ha dichiarato di aver avuto per un certo periodo una particolare predilezione per il Futurismo, movimento artistico che lo ha influenzato molto durante la sua vita di disegnatore e di musicista (Toffolo fond\u00f2 un gruppo prima di dedicarsi ai TARM, chiamato \"Futuritmi\"). Si occupa anche di insegnare ai giovani l'arte del fumetto, collabora da pi\u00f9 di dieci anni con scuole e associazioni culturali, nel 2000 ha realizzato un manuale: \"Fare Fumetto\".\nNel 2008 partecipa al tour teatrale \"Da Solo\" di Vinicio Capossela, dove il cantante dei Tre Allegri Ragazzi Morti ha disegnato i side show banners.\nUn suo lavoro, \"Il re bianco\", narra la storia della morte del gorilla bianco Copito de Nieve, dello zoo di Barcellona. Nel dicembre 2010 esce la sua creazione \"L'inverno d'Italia\" che vede come protagonisti due bambini sloveni che vivono la realt\u00e0 di un campo di concentramento italiano durante la seconda guerra mondiale. Sempre nel 2010, a Torino, guida un workshop di romanzo a fumetti per il progetto \"SettantaOttanta\", supportato dal Museo nazionale del Cinema, sui fatti legati alla marcia dei quarantamila.\nNel 2011 propone uno spettacolo teatrale ispirato al suo fumetto \"Intervista a Pasolini\". Lo spettacolo ha visto Toffolo accompagnare con i suoi disegni le parole di Pier Paolo Pasolini (che recita le sue poesie). Gli altri due componenti dei Tre Allegri Ragazzi Morti (ossia Enrico Molteni e Luca Masseroni) hanno creato il sound musicale dello spettacolo.\nNel settembre del 2011 progetta uno spettacolo dal titolo \"Working Class Superheroes\", per festeggiare i 100 anni della \"Casa del popolo\" di Pordenone.\nNel 2014 pubblica una nuova opera, Graphic Novel is Dead, autobiografia dell'artista in 140 tavole. L'opera da inquadrarsi in una prospettiva pi\u00f9 ampia, quella del ventesimo anno di attivit\u00e0 del gruppo dei Tre Allegri Ragazzi Morti. Il secondo passo di questa celebrazione \u00e8 il musical Cinque Allegri Ragazzi Morti, trasposizione teatrale della nota serie a fumetti di Toffolo, in scena al Teatro Litta di Milano dal 16 al 20 gennaio 2014.\nNel 2017 cura \"Istituto Italiano di Cumbia\", prima compilation di cumbia prodotta in Italia, targata La Tempesta Sur, estensione de La Tempesta Dischi.\n\u00c8 stato scelto per assumere il ruolo di \"Magister\" nell'edizione del 2020 del Napoli Comicon, che per\u00f2 \u00e8 stata cancellata a causa delle restrizioni imposte dal governo per la Pandemia di COVID-19 del 2020. Nello stesso anno pubblica il fumetto a tiratura limitata \"Andr\u00e0 tutto benino\" contenente vignette che narrano tale epidemia dal punto di vista dello stesso COVID-19.\nIl 17 dicembre 2020, durante la trasmissione Sanremo Giovani 2020, viene annunciato come partecipante al Festival di Sanremo 2021 con il brano \"Bianca luce nera\" insieme agli Extraliscio. La produzione \u00e8 della Betty Wrong Edizioni Musicali di Elisabetta Sgarbi, al suo esordio come editore musicale. Toffolo ha dichiarato che il brano, pieno di suggestioni visive e musicali, sembra scritto con il vocabolario dei Tre Allegri Ragazzi Morti. Il 6 marzo 2021 pubblica, in allegato al mensile Linus, \"La canzone disegnata\", un fumetto che racconta attraverso sedici tavole il brano presentato al Festival di Sanremo.\nOpere.\nQuesta \u00e8 una lista parziale delle opere a fumetti dell'autore.\nVideo.\nQuesti sono alcuni dei videoclip a cartoni animati disegnati (o anche diretti) da Davide Toffolo."}
{"id": "133527", "revid": "123443590", "url": "https://it.wikipedia.org/wiki?curid=133527", "title": "Rosarium philosophorum", "text": "Il Rosarium philosophorum (cio\u00e8 \"Rosario dei filosofi\", conosciuto anche come Pretiosissimum Donum Dei), \u00e8 un testo alchemico del XIII secolo, tradizionalmente attribuito ad Arnaldo da Villanova (1235-1315), famoso medico e alchimista dei suoi tempi. L'autore potrebbe essere tuttavia un anonimo della fine del XIV secolo.\nLa prima pubblicazione a stampa del \"Rosarium\" sembra essere una miscellanea pubblicata a Francoforte sul Meno nel 1550, intitolata \"Alchemia Opuscula complura veterum philosophorum...\", di cui esso costituiva la seconda parte.\nIl titolo \"Rosarium\" non deve far pensare a un'orazione, ma alla simbologia della rosa, che dall'antichit\u00e0 e per tutto il Medioevo rimase, fra l'altro, associata all'idea della perfezione e dell'infinito.\nDescrizione.\nL'opera contiene fra l'altro 20 illustrazioni che rappresentano i momenti fondamentali dell\"opus\", il procedimento alchemico che porta alla creazione della pietra filosofale.\nLe immagini (che appaiono piuttosto databili al periodo della stampa, che non a quello della scrittura) sono raggruppabili tematicamente come segue:\nLa complessit\u00e0 simbolica e metaforica che lo caratterizzano rendono il \"Rosarium\", oggi, oscuro e di difficile comprensione, essendosi perduti nel tempo la maggior parte dei codici linguistici che vi si utilizzano.\nE tuttavia, alla fine di un secolo (il XIX) che, senza altri ausili tecnici che non fossero l'intelligenza e la memoria, aveva espresso un formidabile pensiero filologico, sulla base del quale aveva riletto i testi medioevali e interpretato le culture che ad essi erano sottese, ecco riemergere il \"Rosarium\" all'inizio del XX secolo, nell'ambito della ricerca sul pensiero simbolico e mistico aperta dallo studioso viennese Herbert Silberer, dove per la prima volta (siamo nel 1914) si ipotizzavano legami tra l'alchimia e la psicologia dell'inconscio.\n\u00c8 per queste vie che esso arriva a Jung, che era fra l'altro dotato di una profondissima erudizione, e attentissimo a fondare le proprie ipotesi psicologiche su tracce linguistiche, storiche e, appunto, filologiche.\nSulla base di tali ricerche egli si convince che l'alchimia \u00e8 stata, oltre che una sistematizzazione delle conoscenze chimiche dell'epoca, anche la rappresentazione simbolica e la proiezione, attraverso le manipolazioni e le trasformazioni di elementi materiali, di processi psichici inconsci, e dello sforzo di raggiungere, con quei procedimenti faticosi, rischiosi e profondamente trasformativi, il superamento delle opposizioni psichiche interiori e la liberazione da queste.\nDi questo retroscena misterico pare pienamente consapevole il medioevale autore del \"Rosarium\", quando scrive appunto:"}
{"id": "133528", "revid": "729019", "url": "https://it.wikipedia.org/wiki?curid=133528", "title": "Mitsubishi G4M", "text": "Il fu un bombardiere medio bimotore ad ala medio-bassa sviluppato dall'azienda aeronautica giapponese Mitsubishi J\u016bk\u014dgy\u014d nei tardi anni trenta.\nUtilizzato dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, rimase in servizio durante tutto l'arco della Guerra del Pacifico, teatro bellico della seconda guerra mondiale.\nImpiego operativo.\nAll'epoca della sua introduzione possedeva un'autonomia eccezionale ed era molto veloce. Comunque era principalmente noto per i suoi serbatoi di carburante poco protetti, che gli guadagnarono il soprannome di \"one-shot lighter\" (accendino da un colpo) dai piloti alleati, dovuto al fatto che in molte occasioni fu utilizzato per attacchi a bassa altitudine con siluri, che diminuivano molti dei suoi vantaggi. Le dimensioni relativamente grandi ne facevano un facile bersaglio ed il semplice vettore d'approccio permetteva una facile intercettazione. Quando utilizzato per attacchi di bombardamento a quota media o alta contro bersagli stazionari, come depositi di rifornimento o aeroporti il discorso cambiava: sfruttando la grande autonomia e l'alta velocit\u00e0 poteva comparire da qualunque direzione e scomparire prima che i caccia potessero intercettarlo. Verso la fine della guerra fu usato come kamikaze e fu il vettore aereo per la bomba volante MXY7 Ohka.\nProbabilmente l'incidente pi\u00f9 conosciuto che coinvolga un Mitsubishi G4M durante la guerra fu l'intercettazione dell'aereo che trasportava l'Ammiraglio della Marina Imperiale Giapponese Isoroku Yamamoto da una squadriglia di P-38 Lightning il 17 aprile 1943.\nVersioni.\nProduzione totale di tutte le versioni: 2.446 Esemplari.\nEsemplari attualmente esistenti.\nNell'estate 2013 cinque restauratori giapponesi capitanati da Nobuo Harada hanno portato a termine il restauro della fusoliera di un Betty, rinvenuta in un'isola del Pacifico meridionale nel 1984 senza ali n\u00e9 carrello n\u00e9 motori."}
{"id": "133530", "revid": "767487", "url": "https://it.wikipedia.org/wiki?curid=133530", "title": "Koncert \u017cycze\u0144", "text": "Koncert \u017cycze\u0144 (tr. \"Il concerto dei desideri\") \u00e8 un cortometraggio del 1966 diretto da Krzysztof Kie\u015blowski.\nSi tratta di un saggio di regia realizzato per la Scuola Nazionale di Cinema, Televisione e Teatro Leon Schiller di \u0141\u00f3d\u017a.\nTrama.\nUna giovane coppia trascorre il fine settimana su un lago. Nelle vicinanze, un gruppo di partecipanti a una gita aziendale bivacca facendo rumore, gettando spazzatura, bevendo smodatamente."}
{"id": "133536", "revid": "52953", "url": "https://it.wikipedia.org/wiki?curid=133536", "title": "Operazione unaria", "text": "In matematica, un'operazione unaria \u00e8 un'operazione con un solo operando. Per esempio, la negazione logica \u00e8 un'operazione unaria sui valori di verit\u00e0 e l'elevamento al quadrato \u00e8 un'operazione unaria nei numeri reali. Un'altra operazione unaria \u00e8 il fattoriale, n!. Un'operazione unaria nell'insieme \"S\" non \u00e8 altro che una funzione \"S\" \u2192 \"S\".\nGli operatori unari sono utilizzati anche nei linguaggi di programmazione. Per esempio nel linguaggio di programmazione C++, vi sono i seguenti operatori unari:"}
{"id": "133537", "revid": "1893", "url": "https://it.wikipedia.org/wiki?curid=133537", "title": "Operatore unario", "text": ""}
{"id": "133540", "revid": "1893", "url": "https://it.wikipedia.org/wiki?curid=133540", "title": "Teorema del valor medio", "text": ""}
{"id": "133542", "revid": "1505830", "url": "https://it.wikipedia.org/wiki?curid=133542", "title": "Fafnir (azienda)", "text": "La Fafnir Aachener Stahlwarenfabrik AG era una casa automobilistica tedesca con sede ad Aquisgrana in J\u00fclicherstra\u00dfe.\nStoria.\nLa societ\u00e0 era nata nel 1894 per la produzione di spille come filiale della Carl Schwanemeyer di Iserlohn, poi pass\u00f2 alla produzione di componenti meccaniche.\nLa casa inizi\u00f2 poi a produrre biciclette e tale produzione ebbe tale successo che nel 1898 la filiale si stacc\u00f2 dalla casa madre.\nCol tempo la casa inizi\u00f2 a produrre componentistica per auto e motori che sviluppavano una potenza fra 1\u00be CV a 11 CV (fra 1,3 e 8\u00a0kW).\nNel 1902 fu introdotto ufficialmente il nome Fafnir, ispirandosi al drago dei Nibelunghi.\nI motori Fafnir erano molto rinomati e venivano montati su diverse altre auto e moto. La Fafnir ad un certo punto pens\u00f2 di progettare e produrre in proprio veicoli attrezzati con i propri motori e componenti e fu un successo.\nLa prima auto \u00e8 stata l'Aachener nel 1902 a cui seguirono auto sempre pi\u00f9 avanzate tecnologicamente. In pratica tra il 1904 e il 1925 vennero prodotte piccole ma famose auto e dal 1912 la fabbrica prese il nome di \"Fafnir werk\". Tali auto avevano motori a 4 cilindri da 1520\u00a0cm\u00b3 e 2496\u00a0cm\u00b3 a cui venne apposto ufficialmente il nome \"Fafnir\". Avevano anche componenti nuovi come la lubrificazione automatica, la leva comando cambio interna e il basso centro di gravit\u00e0.\nParallelamente incominci\u00f2 la produzione di motociclette tra il 1903 e il 1914.\nCuriosa la formula \"fai da te\" sul modello \"Omnimobil\" che permetteva al cliente di scegliersi la macchina secondo le proprie esigenze e con il motore desiderato.\nCon la Prima guerra mondiale parecchie industrie tedesche furono sul punto di soccombere. La Fafnir incominci\u00f2 di nuovo la produzione nel 1920 a cui segu\u00ec la messa in produzione del modello 471 (auto).\nLa 471 (auto), tuttavia, fu l'ultimo modello di auto di questa societ\u00e0, costruita dal 1923 al 1926, presentava una linea aerodinamica molto avanzata con un motore di 50 CV nella versione standard e di 80 CV in quella da competizione.\nLa Fafnir restava comunque un'industria artigiana, e per questo, dal 1925, incominci\u00f2 il declino. L'inefficiente capacit\u00e0 produttiva, la disorganizzazione del lavoro e l'alta tassazione delle auto, resero l'azienda poco competitiva. Il mercato si apriva sempre pi\u00f9 alle economiche auto americane con conseguente declino dell'azienda.\nNegli anni successivi la Fafnir pass\u00f2 alla produzione di motori per aeroplani, soprattutto nel periodo antecedente la Seconda guerra mondiale.\nMotori.\nI motori Fafnir erano costruiti soprattutto per autoveicoli e per motocicli molto rinomati e diffusi nella prima met\u00e0 del XX secolo. La produzione riguardava sia motori per motocicli che per autovetture, ma anche per aeroplani.\nI motori prodotti all'inizio del XX secolo sviluppavano una potenza fra 1\u00be CV a 11 CV (fra 1,3 e 8\u00a0kW). \nTra le moto celebri che hanno montato tali motori si ricordano l'inglese Triumph (gi\u00e0 con la prima moto prodotta nel 1902) e la russa Rossia (1901), primo motociclo prodotto in tale nazione. Vanno ricordate anche le italiane Guaraldi (1905-1916) e Rigat (1912-1914), le tedesche Walter (1903-1942) sulle prime motorizzazioni e Diamant (1904), le inglesi Abingdon (1903-1933) e Beau Ideal (1904).\nTra le auto si ricordano la ditta italiana Antonietti &amp; Ugonino e la svedese Tidaholm (1903-1934).\nNegli anni 1930 la Fafnir produsse motori per aeroplani da guerra tra cui si ricordano quelli della Dornier Flugzeugwerke e della Henschel. In questo ambito un motore che ebbe molto successo fu il \"Bramo 323 Fafnir\".\nIl successo di vendita spinse la casa produttrice a sperimentare la produzione in proprio di autoveicoli e motoveicoli con grande successo che per\u00f2 si esaur\u00ec alla fine degli anni 1920."}
{"id": "133543", "revid": "599013", "url": "https://it.wikipedia.org/wiki?curid=133543", "title": "Fafnir", "text": ""}
{"id": "133545", "revid": "466539", "url": "https://it.wikipedia.org/wiki?curid=133545", "title": "Zdj\u0119cie", "text": "Zdj\u0119cie \u00e8 un cortometraggio documentario polacco diretto nel 1968 da Krzysztof Kie\u015blowski.\nProduzione.\nLa fotografia, girato in coincidenza con il film per il diploma \u201cDalla citt\u00e0 di Lodz\u201d, \u00e8 il primo vero lavoro realizzato da Kieslowski per conto della televisione polacca ed \u00e8 stato mostrato in televisione una volta sola. Andato perduto per ben due volte, oltre ad essere uno dei pi\u00f9 cari all'autore, \u00e8 probabilmente quello che meglio raggiunge lo scopo del suo primo documentarismo, sempre alla ricerca dell'evento, di un inaspettato moto della realt\u00e0. L'idea nasce da una fotografia mostratagli dal suo insegnante Kazimierz Karabasz, che ritrae due fratelli rispettivamente di quattro e di sei anni, in posa con berretto e mitragliatore in un cortile di via Brzeska, nel quartiere Praga di Varsavia da poco liberato dai russi. Era il 1944.\nIl giovane regista si propone di ritrovarli e insieme al suo maestro si mette sulle loro tracce, passando per vari uffici anagrafici e per i portoni di via Brzeska, ovviamente sempre seguito dalla macchina da presa. Kieslowski e la troupe trovano l'abitazione, bussano alla porta e sorprendono prima il pi\u00f9 giovane dei due fratelli, che per\u00f2 non ricorda nulla della fotografia. Poco dopo arriva il pi\u00f9 grande che nel vedere la fotografia piange, ricordando il momento in cui fu scattata: il giorno dell'entrata dei russi a Varsavia e della morte della madre. In questo caso l'evento pi\u00f9 significativo del film, dunque il momento del pianto, \u00e8 in qualche modo provocato dall'autore, che oltre ad essere un acuto spettatore del reale \u00e8 anche un benevolo e discreto provocatore. L'autore spesso ha ricordato con grande piacere quel momento (evento), in cui si \u00e8 sentito amato dal mondo (da ci\u00f2 che circola sotto la scorza del mondo) e riamato dal cinema."}
{"id": "133550", "revid": "9447", "url": "https://it.wikipedia.org/wiki?curid=133550", "title": "KiB", "text": ""}
{"id": "133552", "revid": "9447", "url": "https://it.wikipedia.org/wiki?curid=133552", "title": "MiB", "text": ""}
{"id": "133554", "revid": "9447", "url": "https://it.wikipedia.org/wiki?curid=133554", "title": "GiB", "text": ""}
{"id": "133555", "revid": "9447", "url": "https://it.wikipedia.org/wiki?curid=133555", "title": "TiB", "text": ""}
{"id": "133557", "revid": "9447", "url": "https://it.wikipedia.org/wiki?curid=133557", "title": "PiB", "text": ""}
{"id": "133558", "revid": "9447", "url": "https://it.wikipedia.org/wiki?curid=133558", "title": "EiB", "text": ""}
{"id": "133560", "revid": "115401763", "url": "https://it.wikipedia.org/wiki?curid=133560", "title": "Georg Trakl", "text": "Biografia.\nNasce da Tobias, commerciante luterano in ferramenta e da Maria Halik, cattolica, di origine slava, melomane e collezionista di oggetti di antiquariato.\nDopo un'infanzia apparentemente serena, fatta di giochi con la sorella minore Grete, nata nel 1891, di letture e di musica \u2013 entrambi suonavano il pianoforte - si legher\u00e0 con lei in un rapporto incestuoso che segner\u00e0 drammaticamente la loro vita.\nFrequenta il ginnasio nel 1897; bocciato gi\u00e0 una volta, non supera l'esame finale. Lascia perci\u00f2 gli studi nel 1905 per lavorare come apprendista in una farmacia di Salisburgo, prende abitudine alle droghe e tenta i primi esperimenti letterari; ammira H\u00f6lderlin, Nietzsche, Dostoevskij, Rimbaud, Maeterlinck, Ibsen e Strindberg. Membro del circolo poetico \"Apollo\", scrive recensioni sul giornale locale \"Salzburger Volkszeitung\" e fa rappresentare senza successo due drammi: \"Giorno dei morti\" (\"Totentag\", 1906) e \"Fata Morgana\" (1906), e una tragedia, \"La morte di don Giovanni\" (\"Don Juans Tod\", 1908). In quello stesso anno pubblica, sempre sul quotidiano di Salisburgo, la sua prima poesia, \"Das Morgenlied\" (Canto del mattino).\nTerminati finalmente gli studi ginnasiali, s'iscrive nell'Universit\u00e0 di Vienna per frequentare il corso di farmacia, diplomandosi \"Magister\" nel 1910, e presta servizio militare in sanit\u00e0 dal 1910 al 1911.\nTornato a Salisburgo nel settembre 1911, nel 1912 ottiene un impiego nell'ospedale militare di Innsbruck, citt\u00e0 dove conosce Ludwig von Ficker, il fondatore della rivista \"Der Brenner\" (L'incendiario), rivista d'avanguardia letteraria che pubblica in maggio le sue prime poesie.\nOttiene un impiego a Vienna nel Ministero dei Lavori Pubblici ma si licenzia dopo solo due ore e torna a Salisburgo. Ripeter\u00e0 altre due volte la stessa esperienza di incapacit\u00e0 a dedicarsi a un lavoro stabile; a Vienna conosce Karl Kraus, l'architetto Adolf Loos, Wittgenstein, che guardava con interesse alla rivista tirolese, il pittore Kokoschka.\nNel luglio 1913 pubblica a Lipsia una raccolta di \"Poesie\" (\"Gedichte\"); dipendente dalla droga e dall'alcool, \u00e8 spesso soggetto a crisi depressive. Va a trovare a Berlino la sorella Grete che, sposata ma separatasi molto presto, \u00e8 ricoverata in ospedale per un aborto.\nRichiamato allo scoppio della guerra, \u00e8 ufficiale di sanit\u00e0 nella sanguinosa battaglia di Grodek, in Galizia: deve assistere da solo e senza medicine 90 feriti gravi. Per due giorni e due notti ha lavorato nell'ospedale militare, che in seguito \u00e8 stato descritto dalla stampa come una delle \"fosse della morte della Galizia\". Secondo la testimonianza dei suoi superiori, le condizioni di Trakl si fecero critiche in seguito alla visione di 13 ruteni che erano stati impiccati sugli alberi di fronte alla sua tenda. Traumatizzato dall'esperienza, tenta pochi giorni dopo il suicidio ma viene salvato e ricoverato nell'ospedale psichiatrico di Cracovia il 7 ottobre 1914 dove, alla fine del mese, redige il proprio testamento lasciando alla sorella una grande somma di denaro da poco ricevuta da Wittgenstein e, a von Ficker, venuto a visitarlo, il suo testamento poetico con le composizioni \"Klage II\" (\"Lamento II\") e \"Grodek\"; il 3 novembre muore per un'overdose di cocaina.\nPostuma esce una seconda raccolta di poesie,\" Sebastiano in sogno\" (\"Sebastian im Traum\", 1915). La sorella Grete si uccide nel 1917.\nGeorg Trakl \u00e8 sepolto nel piccolo cimitero di Muhlau, sobborgo residenziale di Innsbruck.\nL'ultima poesia.\nLa scena della battaglia, luogo di bellezza naturale di boschi, laghi azzurri e pianure dorate, \u00e8 descritta utilizzando esplicitamente colori come l'azzurro, l'oro, il rosso ed il nero, ed implicitamente, tramite la sera, il sole, la notte, la luna, il sangue, l'ombra, il bronzo.\nLa tragedia della guerra non \u00e8 solo nella morte di chi la combatte ma soprattutto nei \"nipoti non nati\", nella mancata vita futura che non \u00e8 potuta nascere da quei morti. Al centro c'\u00e8 l'immagine della sorella del poeta, ombra ondeggiante come in un delirio, che sembra quasi danzare nella \"schwarze Verwesung\", la nera putredine; anche dalla relazione del poeta con la sorella, non nasceranno figli e nipoti: i due fratelli sono apparentati a quella putredine.\nRiconoscimenti.\nDal 1953 viene assegnato il premio Georg Trakl per la letteratura."}
{"id": "133561", "revid": "72396", "url": "https://it.wikipedia.org/wiki?curid=133561", "title": "Motori Fafnir", "text": ""}
{"id": "133562", "revid": "486946", "url": "https://it.wikipedia.org/wiki?curid=133562", "title": "Motori fafnir", "text": ""}
{"id": "133568", "revid": "121502072", "url": "https://it.wikipedia.org/wiki?curid=133568", "title": "Futanari", "text": " \u00e8 un termine giapponese che letteralmente significa \"doppia forma\"; questo termine viene usato per riferirsi a materiale pornografico \"hentai\" i cui protagonisti sono ermafroditi oppure per riferirsi ai protagonisti del genere stesso.\nStoria.\n\u00c8 la parola giapponese per indicare l'androginia e l'ermafroditismo. Come in molte altre culture, si manifestarono anche in quella giapponese vari miti riguardanti l'origine dei differenti generi sessuali, e sull'intercambiabilit\u00e0 dei caratteri specifici maschile-femminile; l'interesse per il futanari sembra aver origine nel culto di D\u014dsojin (simbolo in pietra d'una divinit\u00e0 sessuale), il cui sesso non \u00e8 mai determinato in modo univoco (ritratto come un fallo nonostante non sia n\u00e9 maschio n\u00e9 femmina), molto simile perci\u00f2 al culto dello ShivaLinga induista. Era anche diffusa convinzione che alcune persone a seconda delle fasi lunari potessero cambiare il loro sesso fisico; ad esempio il termine Hangetsu (\u534a\u6708 traducibile letteralmente come \"met\u00e0 lunare\") era usato per indicare quei \"particolari\" esseri.\nTra il XII e il XIV sec, verso la fine del periodo Heian eran molto apprezzate le danze , eseguite da uomini vestiti da donna, specificamente per il divertimento della corte imperiale: le sue radici provengono tuttavia dall'antico Buddhismo, per il quale agli spiriti o demoni non venivano assegnate necessariamente specifiche connotazioni sessuali.\nIn anime e manga.\nEsiste uno specifico genere futanari all'interno della pi\u00f9 ampia tipologia hentai, raffiguranti personaggi coi caratteri ermafroditi. In occidente (particolarmente in paesi anglofoni) ci si pu\u00f2 riferire a questo termine anche utilizzando altri termini comuni quali \"dickgirls\" (eufemisticamente \"ragazze con il pene\", \"dick\" \u00e8 una forma volgare di \"pene\") o \"shemales\" (dove \"she\" \u00e8 il pronome per la terza persona femminile dell'inglese e \"males\" significa \"maschi\") sebbene siano generalmente considerati volgari ed offensivi. Recentemente (in occidente) si \u00e8 anche iniziato ad utilizzare il termine \"newhalf\" per indicare personaggi con corpo femminile e soli genitali maschili, e ad utilizzare 'futanari' per riferirsi specificatamente agli ermafroditi.\nOpere.\nDal momento che il futanari \u00e8 un genere che si rivolge principalmente ad un pubblico adulto ed \u00e8 fortemente radicato nella pornografia, si trovano molto di rado Futanari che si rivolgono ad un vasto pubblico: ha ottenuto popolarit\u00e0 e risonanza anche fuori dal Giappone solo a seguito della diffusione d'Internet. Tuttavia anche prima di questo sviluppo ingente vi eran state alcune opere molto famose, tra queste il manga \"La Blue Girl\" coi suoi successivi adattamenti; un altro ben noto al di fuori del Giappone \u00e8 \"Bible Black\" con tutti i suoi seguiti.\nSignificativamente pi\u00f9 comuni, i personaggi futanari si possono ritrovare nei videogiochi eroge o hentai.\nSi pu\u00f2 pensare che il futanari sia una derivazione dello \"yuri\" o dello \"yaoi\", dato che le storie sono pi\u00f9 vicine a questi due generi che non alle storie hentai regolari. Secondo altri \u00e8 una derivazione pi\u00f9 mondana dello \"y\u014dkai\", che alle volte rappresenta creature o personaggi mitologici."}
{"id": "133569", "revid": "3831", "url": "https://it.wikipedia.org/wiki?curid=133569", "title": "Chierichetto", "text": ""}
{"id": "133573", "revid": "1305772", "url": "https://it.wikipedia.org/wiki?curid=133573", "title": "Lista Marco Pannella", "text": "L'Associazione politica nazionale Lista Marco Pannella \u00e8 stata un'associazione politica italiana fondata nel 1992 di orientamento radicale, liberale, liberista e libertario.\nL'associazione nasce in seguito alla decisione del Partito Radicale di sciogliersi e di confluire nel Partito Radicale Transnazionale e sotto il suo simbolo si sono presentati gli esponenti del partito dei Radicali Italiani nato nel 2001; dal 2016 rappresenta il Partito Radicale Transnazionale.\nNel corso degli anni l'associazione si \u00e8 presentata alle elezioni sotto forma di lista elettorale assumendo diverse denominazioni: Lista Marco Pannella dal 1992 al 1999, Lista Emma Bonino dal 1999 al 2005, Lista Bonino-Pannella dal 2009 al 2012 ed infine Lista Amnistia Giustizia Libert\u00e0 nel 2013.\n\u00c8 proprietaria dell'emittente radiofonica Radio Radicale.\nIl 1\u00ba agosto 2020 viene inglobata nella Fondazione Marco Pannella, Maurizio Turco rimane il presidente.\nStoria.\nLo scioglimento del Partito Radicale.\nNel 1989 il Partito Radicale, gi\u00e0 protagonista e promotore di battaglie in tema di diritti umani e civili, come l'antiproibizionismo in materia di droga, la legalizzazione del divorzio e dell'aborto, si trasforma in un soggetto politico nuovo.\nLa decisione viene assunta dal consiglio federale del partito riunito a Trieste dal 2 al 6 gennaio 1989, quando si costituisce il Partito Radicale Transnazionale, organismo transpartitico che in pratica concede agli esponenti radicali la possibilit\u00e0 di praticare la loro attivit\u00e0 politica all'interno di altri movimenti o partiti, rinunciando alla partecipazione diretta a competizioni elettorali ma circoscrivendo la propria attivit\u00e0 alla promozione delle tematiche radicali. Dal 1995, inoltre, il PRT otterr\u00e0 lo status di \"organizzazione non governativa\" di primo livello all'interno del Consiglio Economico e Sociale delle Nazioni Unite, diventando una delle 42 organizzazioni internazionali con il diritto di formulare proposte formali in sede ONU.\nDa questo momento, gli esponenti del Partito Radicale decidono di presentarsi, in occasione delle consultazioni elettorali, all'interno della \"Lista Pannella\".\nIl debutto della \"Lista Marco Pannella\".\nAlle elezioni europee del 1989 gli esponenti Radicali si candidano in liste diverse: Verdi Arcobaleno, Federazione dei Verdi, PSDI e la lista unica PRI-PLI. Si presenta, inoltre, la lista \"Antiproibizionisti sulla Droga\", legata all'area radicale, che ottiene l'1,2% dei voti e un seggio: il candidato eletto \u00e8 Marco Taradash, che aderisce al Gruppo Verde.\nAlle successive elezioni politiche del 1992 si presenta per la prima volta la Lista Marco Pannella, che porta al suo interno il simbolo della \"Lista Antiproibizionisti sulla Droga\", e che si attesta attorno all'1,2% dei voti alla Camera ed allo 0,5% al Senato.\nSono eletti sette deputati radicali: Marco Pannella, Emma Bonino, Marco Taradash, Roberto Cicciomessere, Pio Rapagn\u00e0, Elio Vito e Gianni Elsner. I primi sei costituiscono il \"Gruppo Federalista Europeo\" e Marco Pannella diventa presidente del gruppo; Gianni Elsner aderisce al gruppo misto, rifiutando la regola radicale di versare al partito una congrua parte dell'indennit\u00e0 percepita.\nL'attivit\u00e0 parlamentare si caratterizz\u00f2 per la candidatura di Oscar Luigi Scalfaro a Capo dello Stato: il successo della manovra accredit\u00f2 Pannella (autore dell'epiteto \"il Pertini cattolico\", riferito al nuovo Presidente) di una certa udienza al Quirinale e diede alla lista una grande visibilit\u00e0 mediatica, utilizzata anche a livello parlamentare nel tentativo, vano, di salvare la XI legislatura.\n\"Lista Pannella - Riformatori\".\nNell'aprile del 1994 i Radicali danno vita al \"Movimento dei Club Pannella - Riformatori, di lotte civili, ambientaliste e per la Riforma\", detto comunemente \"Movimento Club Pannella-Riformatori\", partito politico organizzato in parallelo alla \"Lista\", che viene rinominata \"Lista Pannella - Riformatori\".\nIn vista delle elezioni politiche di quell'anno, i Radicali decidono di giungere ad un accordo elettorale con Silvio Berlusconi: nei collegi centro-settentrionali avrebbero appoggiato i candidati del Polo delle Libert\u00e0 (coalizione che comprendeva Forza Italia e Lega Nord); nei collegi centro-meridionali, invece, si sarebbero presentati in competizione con il Polo del Buon Governo (comprendente FI e Alleanza Nazionale). Per contro, in caso di vittoria del centro-destra, Pannella sarebbe stato nominato ministro degli Esteri nell'eventuale governo a guida Berlusconi.\nL'esito del voto vede la vittoria del centro-destra e sono eletti: sei deputati Emma Bonino, Marco Taradash, Giuseppe Calderisi, Paolo Vigevano, Lorenzo Strik Lievers e Elio Vito nelle file del Polo delle Libert\u00e0; due senatori, Sergio Augusto Stanzani Ghedini nel Polo e Francesca Scopelliti all'interno della stessa lista radicale. Nella quota proporzionale la Lista Pannella ottiene il 3,5% dei voti, non riuscendo pertanto a superare la soglia di sbarramento fissata al 4%. Pannella, sconfitto da Gianfranco Fini nel collegio di Roma Della Vittoria, non entra nella compagine di governo per l'opposizione del Centro Cristiano Democratico e di AN: viene allora deciso di nominare Emma Bonino a commissario europeo. Intanto, gli esponenti radicali si iscrivono al gruppo parlamentare di Forza Italia e sostengono il Governo Berlusconi I. A seguito di dispute interne, tuttavia, la \"Lista Pannella\" si presenta al di fuori dei poli alle elezioni regionali del 1995.\nTra il 16 ed il 19 febbraio 1995 si svolge il primo congresso nazionale dei Club dove Marco Pannella viene eletto presidente con quasi il 90 per cento dei voti.\n\"Lista Pannella - Sgarbi\".\nNel febbraio 1996 Marco Pannella, leader dei radicali, e Vittorio Sgarbi, deputato uscente di Forza Italia, promuovono in vista delle elezioni politiche del 1996 la formazione della \"Lista Pannella-Sgarbi\", in nome dell'unit\u00e0 dei liberali italiani, puntando su presidenzialismo e riforma della giustizia.\nInizialmente pensata come lista autonoma dal Polo per le Libert\u00e0, la lista ci concluse poi un accordo elettorale, pur senza entrare nella coalizione, \"sulla base del comune impegno ad assicurare una nuova legge elettorale, maggioritaria uninominale ad un turno, e la Riforma presidenzialista dello Stato\". In virt\u00f9 di questo patto, la Lista Pannella-Sgarbi avrebbe rinunciato a presentarsi nella quasi totalit\u00e0 dei collegi senatoriali, evitando cos\u00ec di sottrarre voti al Polo e i suoi esponenti sarebbero entrati a far parte del governo in caso di vittoria del centrodestra.\nVittorio Sgarbi non si candid\u00f2 per\u00f2 nella Lista Pannella-Sgarbi, preferendo invece presentarsi nella lista di Forza Italia per la Camera nella circoscrizione Calabria, dove fu eletto.\nLe elezioni videro prevalere l'alleanza tra L'Ulivo di Romano Prodi e Rifondazione Comunista; la Lista Pannella-Sgarbi si attesta all'1,88% dei voti alla Camera e l'1,56% al Senato, ottenendo un solo senatore, Pietro Milio, eletto col recupero proporzionale nel collegio di Palermo Sud, in cui il candidato del Polo non si presentava a seguito di un patto di desistenza; Milio si iscrive inizialmente al gruppo di Forza Italia, per poi passare al gruppo misto.\n\"Lista Emma Bonino\".\nDurante il suo mandato di commissario europeo Emma Bonino riesce ad acquisire un considerevole margine di visibilit\u00e0, tant'\u00e8 che si inizia a parlare di una sua candidatura a Presidente della repubblica. Nel marzo del 1999 la SWG rileva che il 31% degli interpellati avrebbe eletto l'esponente radicale alla massima carica del Paese; tuttavia le forze politiche elessero Carlo Azeglio Ciampi, mentre la Bonino fu confermata come commissario europeo.\nIn occasione delle elezioni europee del 1999, i Radicali presentato la \"Lista\" rinominata \"Lista Emma Bonino\", che ottiene il suo massimo storico alle elezioni nazionali: l'8,5% dei voti e sette seggi.\nIl risultato, tuttavia, viene ben presto ridimensionato: alle successive elezioni regionali del 2000, la Lista Bonino scende al 2,2% dei voti. I risultati pi\u00f9 significativi sono in Piemonte, dove \u00e8 candidata la stessa Bonino, ed in Lombardia.\nI Radicali fuori dai poli e dal Parlamento.\nAlle elezioni politiche del 2001 i radicali si presentano al di fuori dei due poli: la Lista Bonino si attesta al 2,2% alla Camera e non ottiene alcuna rappresentanza parlamentare. Le elezioni vedono la vittoria della Casa delle Libert\u00e0.\nIl 14 e 15 luglio il Comitato Radicale si riunisce a Roma. Viene approvata la mozione politica che determina l'istituzione del nuovo progetto politico denominato \"Radicali italiani. Movimento liberale, liberista e libertario. Aderente al Partito Radicale Transnazionale\". Pi\u00f9 tardi, nel novembre del 2001, il segretario Capezzone ribadisce \"non l'indisponibilit\u00e0, ma l'impossibilit\u00e0 storica e strutturale delle forze della sinistra e della destra ufficiali italiane di trovare alleanze strategiche con noi\".\nA marzo del 2003 i radicali danno avvio ad una serie di denunce sulla situazione politica interna, definendo quello che prender\u00e0 il nome di \"Caso Italia\". Il dossier radicale denuncia che:\nLe elezioni europee del 2004.\nLa Lista alle elezioni europee del 12 e 13 giugno 2004 ridimensiona notevolmente la delegazione radicale nel Parlamento europeo. La \"Lista Emma Bonino\", sostenuta dai Radicali Italiani, ottiene 731.536 voti pari al 2,25% e conquista due seggi che sono attribuiti ai due leader Emma Bonino e Marco Pannella. I due europarlamentari aderiscono al Gruppo dell'Alleanza dei Democratici e dei Liberali per l'Europa.\nNello stesso anno, il partito subisce una scissione: le componenti pi\u00f9 a sinistra dei radicali, scontenti delle loro politiche liberiste, abbandonano il partito fondando i Radicali di Sinistra.\n\"Lista Coscioni\".\nIl 25 marzo 2004, in collaborazione con l'Associazione Luca Coscioni per la libert\u00e0 di ricerca scientifica, i Radicali depositano alla Corte di cassazione presentano una serie di quesiti referendari per chiedere l'abolizione totale della legge 40/2004 sulla fecondazione assistita: il primo di abrogazione totale, gli altri quattro di abrogazione parziale della legge. Per i Radicali la battaglia ha l'obiettivo di riaffermare l'importanza della laicit\u00e0 dello Stato, operando una distinzione netta tra la laicit\u00e0 delle leggi e le scelte morali. Il 13 gennaio 2005, per\u00f2, la Corte Costituzionale stabilisce l'inammissibilit\u00e0 del quesito referendario sull'abrogazione totale (ritenuto incostituzionale in quanto, abrogando radicalmente la legge, si rimarrebbe senza alcuna legislazione in materia), mentre dichiara ammissibili gli altri quattro quesiti di abrogazione parziale della legge. In particolare, il primo quesito riguarda il limite della ricerca clinica e sperimentale sugli embrioni; il secondo i limiti all'accesso alla procreazione medicalmente assistita; il terzo le finalit\u00e0 e i diritti dei soggetti coinvolti; il quarto il divieto di fecondazione eterologa. Questa battaglia referendaria riceve l'appoggio anche da alcuni partiti laici, prevalentemente di sinistra, e da settori della politica che lasciano libert\u00e0 di coscienza. Sul fronte dell'astensione scende in campo direttamente la Conferenza Episcopale Italiana, che lancia un appello ai cattolici di non votare per quei referendum.\nIn vista delle elezioni regionali del 2005 i Radicali chiedono \"ospitalit\u00e0\" ad entrambi i poli per presentare delle liste nel nome di Luca Coscioni, ma il tentativo non trova riscontri soprattutto per l'opposizione manifestata dai cattolici in entrambi gli schieramenti, che contestano la matrice anticlericale dei Radicali, e dalla sinistra a causa della ricetta economica liberista e del filo-atlantismo. Cos\u00ec, senza appoggi esterni, il partito rinuncia a presentare liste radicali alle Regionali e preferisce dedicarsi alla campagna elettorale sul referendum sulla fecondazione assistita. I quattro referendum sulla fecondazione assistita del 2005 si risolvono per\u00f2 con un brusco insuccesso: si reca alle urne soltanto il 25,6% degli elettori, mancando dunque il quorum per la validit\u00e0 dei quesiti.\nPer le elezioni amministratrive, viene invece presentata, in alcune citt\u00e0, la \"Lista Bonino - Radicali\".\n\"Lista Bonino-Pannella\".\nAlle elezioni europee del 2009, contrariamente a quanto successo alle elezioni politiche dell'anno precedente, i Radicali non corrono nelle liste del Partito Democratico e si presentano autonomamente sotto le insegne della Lista, questa volta rinominata \"Lista Bonino-Pannella\", e guidata a livello nazionale dagli storici leader Emma Bonino e Marco Pannella. La Lista per\u00f2 ottiene solamente 743.284 voti ed il 2,43 %, lontano dalla clausola di sbarramento fissata al 4 % pochi mesi prima della competizione elettorale e per la prima volta nessun esponente dei Radicali viene eletto al Parlamento europeo.\nAlle elezioni regionali del 2010 la Lista si presenta nell'alleanza di centro-sinistra, e la leader radicale Emma Bonino \u00e8 candidata alle Presidenza della Regione Lazio, senza per\u00f2 essere eletta governatrice.\nAlle elezioni amministrative del 2011, nelle quali Marco Cappato viene eletto al Consiglio Comunale di Milano, ed alle elezioni amministrative del 2012 la Lista si presenta in alleanza col centro-sinistra.\n\"Lista Amnistia Giustizia Libert\u00e0\".\nAlle elezioni politiche del 2013 i Radicali, diversamente da quanto successo alle precedenti elezioni nazionali, non si presentano nelle liste del PD e si presentano autonomamente fuori dalla coalizione di centro-sinistra con la \"Lista Amnistia Giustizia Libert\u00e0\", denunciando il cattivo stato delle carceri e della giustizia italiana e proponendo come soluzione un'amnistia. La lista ottiene per\u00f2 solo lo 0,19% alla Camera e lo 0,20% al Senato, ben lontano dalla soglia di sbarramento per i partiti non coalizzati e quindi rimanendo fuori dal parlamento. Alle contemporanee elezioni regionali la Lista Amnistia Giustizia Libert\u00e0 si presenta solo nel Lazio candidando alla presidenza il consigliere regionale uscente Giuseppe Rossodivita. La lista si ferma allo 0,39% mentre il candidato ottiene lo 0,44%.\nStruttura.\nL'associazione attualmente \u00e8 formata unicamente dai seguenti soci fondatori: Rita Bernardini, Aurelio Candido e Maurizio Turco.\nFino alla sua scomparsa Marco Pannella ne \u00e8 stato il presidente. Nel 2016 come nuovo presidente \u00e8 stato nominato Maurizio Turco."}
{"id": "133574", "revid": "547992", "url": "https://it.wikipedia.org/wiki?curid=133574", "title": "Stefania Sandrelli", "text": "Ha partecipato a oltre 100 film, molti dei quali hanno fatto la storia del cinema italiano. Ha vinto tre David di Donatello su undici candidature, ricevendo nel 2018 quello alla carriera e sei Nastri d'argento. Nel 2005 le \u00e8 stato conferito il Leone d'oro alla carriera nel corso della 62\u00aa Mostra internazionale d'arte cinematografica di Venezia.\nBiografia.\nStefania Sandrelli nasce in una famiglia di ceto medio di Viareggio: \u00e8 figlia di Florida e di Otello Sandrelli (perito agrario, morto quando lei aveva appena 8 anni). Aveva anche un fratello, Sergio (morto nel 2013), di sette anni pi\u00f9 anziano, il quale intraprender\u00e0 con buoni risultati la carriera di musicista. A 16 anni inizia una relazione con Gino Paoli, gi\u00e0 sposato, e nel 1964 nasce la loro figlia Amanda.\nEsordio nel cinema.\nEntra nel mondo del cinema a 15 anni nel film di Mario Sequi \"Giovent\u00f9 di notte\" (1961), ma si afferma accanto a Ugo Tognazzi nel film \"Il federale\" (1961) diretto da Luciano Salce e ottiene un buon successo. Sar\u00e0 Pietro Germi a donarle la definitiva notoriet\u00e0 con due capolavori della commedia all'italiana quali \"Divorzio all'italiana\" (1961) con Marcello Mastroianni e \"Sedotta e abbandonata\" (1964). In questi film diventa una \"star\" prima di aver compiuto i diciotto anni. Partecipa anche ad altre produzioni come \"Il fornaretto di Venezia\" (1963) di Duccio Tessari e \"La bella di Lodi\" (1963) di Mario Missiroli, in Italia, mentre si dedica anche a pellicole estere come nel caso di \"Le vergini\" di Jean-Pierre Mocky (1963).\nImportanti sono le collaborazioni con Pietro Germi che, dopo il successo di \"Divorzio all'italiana\" la dirige in \"L'immorale\" (1967), con Ugo Tognazzi nuovamente al suo fianco. Nel 1965, subentrando ad attrici pi\u00f9 note, recita in \"Io la conoscevo bene\", capolavoro di Antonio Pietrangeli, dove con il ruolo della sfortunata Adriana Astarelli forn\u00ec probabilmente la sua migliore interpretazione del decennio. Da segnalare le sue partecipazioni, in quegli anni, anche in \"Lo sciacallo\" (1963) di Jean-Pierre Melville, insieme a Jean-Paul Belmondo, e \"L'amante di Gramigna\" (1968) di Carlo Lizzani, al fianco di Gian Maria Volont\u00e9\nAnni 1970.\nQuesto \u00e8 il decennio della consacrazione per la Sandrelli. L'attrice prende infatti parte a \"Il conformista\" (1970), il famoso \"cult\" di Bernardo Bertolucci insieme a Jean-Louis Trintignant. Sempre nello stesso anno partecipa a un altro film di culto, \"Brancaleone alle crociate\" (1970) di Mario Monicelli, accanto all'istrionico Vittorio Gassman.\nNel 1972 lavora nell'ultimo film di Pietro Germi \"Alfredo Alfredo\", duettando magnificamente con Dustin Hoffman, e nel meno ricordato \"Il diavolo nel cervello\". Nel 1974 partecipa al capolavoro di Ettore Scola \"C'eravamo tanto amati\", una storia che ripercorre trenta anni di vita italiana, al fianco di Manfredi e nuovamente con Gassman; collabora per la terza volta con Bertolucci in un altro \"kolossal\", \"Novecento\" (1976), recitando con attori del calibro di Robert De Niro, G\u00e9rard Depardieu, Alida e Romolo Valli, Burt Lancaster, Sterling Hayden e Francesca Bertini.\nSempre in questi anni lavora all'estero, seppur con minori consensi, nei film \"Profezia di un delitto\" (1975), \"Police Python 375\" (1976) e \"Un giorno e una notte\" (1976). Partecipa da protagonista al fianco di Giuliano Gemma nel film \"Delitto d'amore\" (1974) di Luigi Comencini e in Spagna nel suo primo film erotico Io sono mia (1977).\nLa sua carriera prosegue con gli episodi \"L'ascensore\" e \"Sar\u00f2 tutta per te\", inseriti rispettivamente in \"Quelle strane occasioni\" (1976) e \"Dove vai in vacanza?\" (1978), e con il film \"L'ingorgo\" (1979) di Luigi Comencini. Nel 1972 sposa il ricco imprenditore romano Nicky Pende, con cui ha il secondo figlio Vito (1974). I due si separano nel 1976.\nAnni 1980.\nIl decennio comincia con \"La terrazza\" (1980) di Ettore Scola, \"Eccezzziunale... veramente\" (1982) di Carlo Vanzina e \"Vacanze di Natale\" (1983) sempre di Vanzina.\nIl breve ciclo erotico di Stefania Sandrelli nei primi anni 1980 rappresent\u00f2 un fenomeno di grande portata che ruppe molti schemi e divise la critica cinematografica, attirando per la prima volta in Italia l'attenzione del grande pubblico sulla discussione intorno al tema del genere erotico artistico. Da attrice amata ed esperta, a 37 anni mostr\u00f2 la sua bellezza e sensualit\u00e0 in \"La chiave\" (1983), il film nel quale il nome della grande attrice segn\u00f2 la svolta nella stessa carriera del regista Tinto Brass. Di minore impatto, l'anno successivo, \"L'attenzione\" del compagno Giovanni Soldati e \"Una donna allo specchio\" di Paolo Quaregna.\nNel 1985 recita nei \"cast\" al femminile di \"Segreti segreti\" di Giuseppe Bertolucci e \"Speriamo che sia femmina\" di Monicelli. Ritorna diretta dal fedele Scola in \"La famiglia\" (1987), diretta da Francesca Archibugi in \"Mignon \u00e8 partita\" (1988), film che le vale il David di Donatello per la migliore attrice protagonista, e da Monicelli ne \"Il male oscuro\" (1989).\nComincia tuttavia a prendere parte anche a diverse produzioni televisive: prima in un episodio de \"I racconti del maresciallo\" (1984), ma ottengono maggior notoriet\u00e0 le miniserie \"Come stanno bene insieme\" (1989) al fianco di Sergio Castellitto, e \"La moglie ingenua e il marito malato\" (1989) con Diego Abatantuono. Sempre nel 1989 vince il David di Donatello come miglior attrice per il film \"Mignon \u00e8 partita\".\nAnni 1990.\nNel cinema si distinguono le prove di \"Prosciutto prosciutto\" (1992) di Bigas Luna, e \"La cena\" (1998) di Scola. Ottiene parecchi consensi anche con la pellicola \"Evelina e i suoi figli\" (1990), con la quale ottiene un'altra candidatura ai David di Donatello, ottenendone anche un'altra per il film \"Per amore, solo per amore\" (1993) di Giovanni Veronesi.\nDopo numerosi ruoli comici, torna a interpretare un ruolo drammatico nei film \"Palermo Milano - Solo andata\" (1995) al fianco di Giancarlo Giannini, e \"Io ballo da sola\" (1996) nuovamente con Bertolucci. In televisione lavora su Canale 5 nelle serie \"Desideria e l'anello del drago\" (1994) nel ruolo della fata turchina, e prende parte alla seconda stagione di \"Caro maestro\" (1997) insieme a Marco Columbro. Sempre sulle reti Mediaset interpreta il film-tv \"Il morso del serpente\" al fianco di Gabriel Garko.\nVince per la terza volta il Nastro d'argento per il film \"La cena\" nel 1999, mentre ottiene la candidatura ai David di Donatello per \"Ninfa plebea\" (1996) di Lina Wertm\u00fcller.\nAnni 2000.\nTra la fine degli anni 1990 e l'inizio degli anni 2000 partecipa con successo alla serie televisiva Rai \"Il maresciallo Rocca\" (1996-2001), nel quale interpreta Margherita, moglie di Gigi Proietti. Quando il suo personaggio muore a seguito di un attentato nel finale della terza stagione la seguono quasi 11 milioni di spettatori. Successivamente torna a Mediaset per prendere parte a un'altra \"fiction\" di successo, \"Il bello delle donne\" (2001-2003) al fianco tra gli altri di Gabriel Garko e Virna Lisi.\nNel cinema abbiamo \"L'ultimo bacio\" (2001) di Gabriele Muccino, \"Un giorno perfetto\" (2008) di Ferzan \u00d6zpetek, \"La prima cosa bella\" (2010) di Paolo Virz\u00ec e, nel 2003, \"La vita come viene\" di Stefano Incerti e \"Un film parlato\" di Manoel de Oliveira.\nNel 2007, a pi\u00f9 di vent'anni dal film \"L'attenzione\", in cui erano apparse per la prima volta insieme, recita assieme alla figlia Amanda nella \"fiction\" \"Io e mamma\", realizzata per Canale 5 (rete per la quale interpreta anche \"Il generale Dalla Chiesa\" e, l'anno successivo, \"Io ti assolvo\"). Due anni dopo Stefania utilizzer\u00e0 Amanda come protagonista del suo primo film da regista, \"Christine Cristina\", biografia della poetessa Cristina da Pizzano.\nIl 10 settembre 2005 riceve il Leone d'oro alla carriera alla 62\u00aa Mostra internazionale d'arte cinematografica di Venezia. L'11 maggio 2012 riceve il titolo di \"Chevalier\" (Cavaliere) dell'Ordre des arts et des lettres. Il 4 luglio seguente, si svolge nel palazzo Farnese a Roma, ambasciata francese in Italia, la cerimonia di conferimento della medaglia.\nDal 2012 \u00e8 impegnata sulle reti Rai con una \"fiction\" di grande successo \"Una grande famiglia\", nella quale interpreta la protagonista Eleonora Rengoni; oltre a lei nel \"cast\" ci sono Gianni Cavina e Alessandro Gassmann. Il successo \u00e8 enorme e la Sandrelli torna a vestirne i panni anche nella seconda e nella terza stagione, rispettivamente nel 2013 e nel 2015, sempre con strepitoso successo.\nNel 2016 invece torna sulle reti Mediaset con una nuova \"fiction\" \"Non \u00e8 stato mio figlio\", affiancata da Gabriel Garko, Alessandra Barzaghi, Roberta Giarrusso e da Massimiliano Morra. Il ruolo da protagonista della \"fiction\", inizialmente era stato dato a Virna Lisi, ma data la scomparsa dell'attrice prima delle riprese, il ruolo viene affidato a lei. Nel 2017 torna sul grande schermo con la commedia \"Il crimine non va in pensione\", opera prima di Fabio Fulco, affiancata da Ivano Marescotti, Orso Maria Guerrini, Franco Nero, Gianfranco D'Angelo e Gisella Sofio.\nInterpreta Rina Cavallini nel film diretto da Pupi Avati Lei mi parla ancora, uscito nel 2021."}
{"id": "133576", "revid": "11527", "url": "https://it.wikipedia.org/wiki?curid=133576", "title": "Famicom", "text": ""}
{"id": "133578", "revid": "767487", "url": "https://it.wikipedia.org/wiki?curid=133578", "title": "Dalla citt\u00e0 di \u0141\u00f3d\u017a", "text": "Dalla citt\u00e0 di \u0141\u00f3d\u017a \u00e8 un film cortometraggio documentario polacco girato nel 1968 da Krzysztof Kie\u015blowski.\nCon questo film, finanziato dalla scuola, dalla WFD e supervisionato da Kazimierz Karabasz, Kieslowski consegue il diploma ed entra ufficialmente nel mondo lavorativo del cinema.\nIl film \u00e8 tutto ambientato a Lodz ed \u00e8 una bellissima panoramica su questa misteriosa e affascinante citt\u00e0 che il regista ha vissuto intensamente negli anni dei suoi studi. Kieslowski ci parla di una citt\u00e0 dalle caratteristiche crudeli e insolite, una citt\u00e0 cadente e pittoresca, dagli edifici fatiscenti e dagli abitanti strambi o mutilati. Lo stesso regista racconta di macabri giochi che era solito fare con i suoi compagni di corso: nel percorso che compivano ogni mattina per andare a scuola si imbattevano spesso in persone mutilate, a ognuna delle quali corrispondeva un certo punteggio calcolato sulla base del tipo di mutilazione. Chi otteneva il punteggio pi\u00f9 alto era il vincitore del giorno. Un gioco inquietante, ma forse necessario a sdrammatizzare e a mantenere un certo distacco da un mondo che Kieslowski non aveva mai conosciuto e che su di lui ha avuto sicuramente un forte impatto.\nLo sguardo cinematografico di Kieslowski attraversa trasversalmente tutta la citt\u00e0 prestando attenzione ai luoghi, agli avvenimenti e soprattutto alle persone che popolano la citt\u00e0. \u00c8 uno sguardo affettuoso e leggero, attento ai bambini che giocano agli angoli delle strade, agli uomini alle finestre o alle porte dei palazzi, passando per fabbriche di operaie in protesta o in festa per una collega. La musica dell'orchestra di mandolini di Edward Ciuszka fa da contrappunto alle immagini delle grigie e malmesse strade e case della citt\u00e0. Intanto un gruppo pop suona per spettatori forse troppo anziani. In conclusione uomini e bambini coraggiosi, per uno z\u0142oty, testano la loro resistenza con un apparecchio che rilascia scariche elettriche mentre nel parco si tiene un concorso musicale per giovani quanto discutibili talenti. Queste le parole della canzone di Janusz Szodunski che chiudono il film: \u201cquesta citt\u00e0 non \u00e8 segnata sulla mappa, ma dopotutto, c'\u00e8 una citt\u00e0 dove la fredda pioggia autunnale non cade dal cielo\u201d."}
{"id": "133579", "revid": "1543377", "url": "https://it.wikipedia.org/wiki?curid=133579", "title": "Onda piana", "text": "In fisica matematica, un'onda piana \u00e8 un'onda a frequenza costante i cui fronti d'onda sono infiniti piani paralleli perpendicolari alla direzione di propagazione, e la cui distanza picco-picco \u00e8 costante.\nL'onda piana rappresenta un'astrazione matematica che non corrisponde ad alcun fenomeno fisico equivalente in senso stretto, poich\u00e9 a partire da una descrizione analitica esatta si ottiene un'onda che per essere generata necessita di una sorgente di lunghezza infinita. L'onda piana \u00e8 tuttavia utilizzata per approssimare il caso in cui la sorgente dell'onda \u00e8 posta a distanza infinita dal punto di osservazione del fronte d'onda considerato, che viene quindi assunto localmente piano.\nUna caratteristica che la differenzia da altri tipi di propagazione ondosa, come l'onda sferica o circolare, \u00e8 l'assenza di attenuazione isotropica nello spazio, in virt\u00f9 della direzionalit\u00e0 dell'emissione e della propagazione di energia associata all'onda. L'unica attenuazione che si verifica \u00e8 dovuta all'eventuale assorbimento da parte del materiale del mezzo di propagazione attraversato.\nEquazione dell'onda piana.\nLe onde piane in una dimensione spaziale soddisfano l'equazione differenziale alle derivate parziali del secondo ordine lineare ed omogenea di tipo iperbolico in due variabili:\ndove formula_2 ha le dimensioni di un'impedenza. Nel vuoto questa ha valore Z ha valore circa pari a 377 \u03a9.\nSoluzioni sinusoidali.\nLe soluzioni planari sinusoidali dell'equazione delle onde elettromagnetica propagante in direzione \"z\" hanno la forma:\ndove formula_5 \u00e8 la frequenza angolare. Un'onda piana \u00e8 quindi parametrizzata dalle ampiezze dei campi:\ne dalle fasi formula_7 e formula_8, con:\nPolarizzazione.\nVettore di Jones.\nL'intera informazione sulla polarizzazione dell'onda si riduce alla conoscenza di un solo vettore, detto vettore di Jones, giacente nel piano perpendicolare alla direzione di propagazione. Nonostante derivi da una trattazione puramente classica, il vettore di Jones pu\u00f2 essere interpretato come rappresentativo di uno stato quantico. Considerando la soluzione per il campo elettrico:\nil vettore:\n\u00e8 il vettore di Jones nella notazione bra-ket. Il duale del vettore di Jones \u00e8 dato da:\nTale vettore \u00e8 normalizzato, infatti il prodotto interno con s\u00e9 stesso \u00e8:\nPolarizzazione lineare.\nUn'onda piana \u00e8 linearmente polarizzata se le fasi formula_7 e formula_8 sono uguali, e la direzione di polarizzazione forma un angolo formula_17 rispetto all'asse \"x\". In tal caso il vettore di Jones pu\u00f2 essere scritto come:\nPolarizzazione circolare.\nSe formula_8 \u00e8 ruotato di formula_20 rispetto a formula_21 l'onda piana si dice polarizzata circolarmente, ed il vettore di Jones pu\u00f2 essere scritto come:\ndove il segno positivo indica una polarizzazione circolare verso destra, il segno meno indica il verso opposto. Il vettore del campo elettrico, inoltre, ruota nel piano x-y ed ha ampiezza costante. Definendo una base di due vettori unitari, associati ai due rispettivi versi di polarizzazione:\nallora uno stato di polarizzazione circolare pu\u00f2 essere scritto nella base destra-sinistra come:\ndove:\nUno stato generico \u00e8 scritto nella medesima base come:\ndove:\nPolarizzazione ellittica.\nLa polarizzazione ellittica si verifica quando il vettore del campo elettrico ruota nel piano x-y ed ha ampiezza variabile nel tempo. Uno stato generico \u00e8 scritto come:"}
{"id": "133581", "revid": "2225", "url": "https://it.wikipedia.org/wiki?curid=133581", "title": "Sid e Nancy", "text": ""}
{"id": "133582", "revid": "339392", "url": "https://it.wikipedia.org/wiki?curid=133582", "title": "Lista Pannella", "text": ""}
{"id": "133584", "revid": "287204", "url": "https://it.wikipedia.org/wiki?curid=133584", "title": "Enguerrand Quarton", "text": "Appartiene alla scuola provenzale in cui alla stilizzazione geometrica si unisce l'uso di una luce tersa e zenitale che blocca le figure imponenti in posizioni statuarie.\nBiografia.\nNasce nella diocesi Laon, tra il 1418 e il 1419. Probabilmente la sua formazione si svolge in un atelier della sua citt\u00e0 natale fra il 1425 e il 1430. Nella sua formazione devono aver influito anche le opere di Rogier van der Weyden, Robert Campin e dei due Van Eyck. Tra il 1435 e il 1440 si pensa a un suo viaggio nei Paesi Bassi.\nNel 1440 oppure nel 1444 esegue i folios 106, 202, 202 verso e 209 verso del \"Livre d'heures Morgan\" (\"Livre d'heures \u00e0 l'usage de Rome\") conservati a New York alla Pierpont Morgan Library, in collaborazione con Barth\u00e9lemy d'Eyck. Nel febbraio del 1444 si trova ad Aix, insieme a Barth\u00e9lemy d'Eyck come testimone in un atto notarile.\nTra il 1444 e il 1445 realizza il \"Retablo Requin\" ora al Mus\u00e9e du Petit Palais di Avignone. Nella tavola la Madonna col Bambino \u00e8 in trono tra due donatori, che dovrebbero appartenere alla borghesia di Aix, presentati dai loro santi patroni san Giacomo e san Massimino (patrono d'Aix e della sua diocesi), oppure sant'Agricola, il fondo della tavola \u00e8 arabescato.\nDegli stessi anni \u00e8 il \"Retablo Cadard\" del Mus\u00e9e Cond\u00e9 a Chantilly, l'opera destinata a una chiesa di Arles rappresenta Jean Cadard e sua moglie Jeanne de Moulins presentati alla Madonna della Misericordia dai loro santi patroni rispettivamente Giovanni Battista e Giovanni Evangelista. Sono perdute la predella e il coronamento, dai documenti sappiamo che collabor\u00f2 alla sua realizzazione il pittore Pierre Villate, Charles Sterling nel 1983 propose di attribuirgli la realizzazione della perduta predella, mentre pi\u00f9 recentemente Dominique Thi\u00e9baut propone di attribuire al Villate alcune Figure sotto il manto della Vergine.\nNel febbraio 1446 \u00e8 a Arles; mentre nella primavera del 1447 \u00e8 a Avignone fino alla sua morte. Del 1450 circa \u00e8 il \"Dittico Altenburg\" con nella tavola sinistra: la Madonna col Bambino e angeli e nella tavola destra san Giovanni Battista, entrambe conservate ad Altenburg nel Staatliches Lindenau Museum; nelle lunette, conservate nei Musei Vaticani: i profeti Geremia e Isaia. Dello stesso anno \u00e8 il \"Livre d'Heures Huntington\", dell'Huntington Gallery a San Marino in California commissionata da una dama, rappresentata come donatrice sul folio 138.\nDel 1454 \u00e8 l\"Incoronazione della Vergine\" del Mus\u00e9e Pierre du Luxembourg a Villeneuve-les-Avignon. L'opera commissionata da Jean de Montagny per l'altare della Trinit\u00e0 della Certosa di Villeneuve-les-Avignon, raffigura su tre diversi livelli di diseguale dimensione, dal basso: l'inferno a destra e il purgatorio a sinistra con la scena dell'uscita di Jean de Montagny, la terra che viene divisa in due dalla Croce a sinistra sopra il purgatorio la citt\u00e0 di Roma, nella chiesa all'estrema sinistra con la Messa miracolosa di san Gregorio, si possono riconoscere dipinti in miniatura i due retlabi Cadard e Requin, sulla destra la citt\u00e0 di Gerusalemme con due personaggi in preghiera a guisa di donatori all'estrema destra, si possono riconoscere: Guillaume de Montjoie e il fratello di Jean, Antoine de Montagnac; e infine il paradiso, con l'Incoronazione della Vergine da parte della Trinit\u00e0 attorniati dal Coro Celeste che occupa pi\u00f9 di tre quarti della tavola, costruiti a fasce orizzontali sovrapposte su l'asse centrale che dalla colomba passa per la Vergine e arriva alla Crocifissione in basso, la tavola \u00e8 dominata dal gruppo centrale in cui la Trinit\u00e0 incorona la Vergine, la luce altissima e zenitale rischiara la tavola e impregna i colori.\nDel 1455 circa \u00e8 la \"Piet\u00e0\" de Villeneuve-fez-Avignon, ora al Louvre, dove un'atmosfera limpida e immobile si dispiegano al centro in posizione piramidale le tre figure della Vergine con a destra la Maddalena e a sinistra san Giovanni, disteso sulle ginocchia della Vergine \u00e8 il corpo del Cristo, all'estrema sinistra il donatore in preghiera.\nNel giugno del 1466 sappiamo ch'\u00e8 legato il \"Messale di Jean Des Martins\" (Parigi, Biblioth\u00e8que nationale de France, N.A.L 2661, 428 folios su pergamena), Quarton vi esegue 28 iniziali istoriate, 2 pitture a piena pagina e 3 pitture pi\u00f9 piccole. L'ultimo documento che ne fa menzione \u00e8 del 14 giugno 1466, anno della peste, forse il pittore \u00e8 morto proprio di quella.\nCome miniaturista gli sono inoltre attribuiti:"}
{"id": "133586", "revid": "316383", "url": "https://it.wikipedia.org/wiki?curid=133586", "title": "Coliambo", "text": ""}
{"id": "133587", "revid": "830939", "url": "https://it.wikipedia.org/wiki?curid=133587", "title": "Scazonte", "text": ""}
{"id": "133596", "revid": "125932340", "url": "https://it.wikipedia.org/wiki?curid=133596", "title": "6. SS-Gebirgs-Division &quot;Nord&quot;", "text": "La 6. SS-Gebirgs-Division \"Nord\" era una divisione da montagna delle SS durante la Seconda guerra mondiale.\nStoria.\nLa 6. SS-Gebirgsdivision \"Nord\" fu costituita nel settembre 1941 con il nucleo dell\"SS-Kampfgruppe\" \"Nord\", presente in Norvegia fin dal febbraio dello stesso anno.\nLa maggior parte dei suoi uomini era costituita da uomini delle \"SS-Totenkopfverb\u00e4nde\". Trasferita nella Lapponia finlandese per partecipare all'Operazione Barbarossa come parte del XXXVI Corpo d'armata tedesco, nel luglio del 1941 prese parte all'Operazione Silberfuchs (Operazione Volpe Argentata) tesa alla liberazione di una parte della Finlandia occupata dai sovietici e all'invasione della Carelia sovietica con l'occupazione del porto artico di Murmansk. Tuttavia data l'inesperienza delle truppe, la divisione sub\u00ec pesanti perdite (700 morti in due giorni) nell'attacco contro la citt\u00e0 di Salla nell'estate del 1941.\nRiunita successivamente nel III Corpo d'armata finlandese oper\u00f2 nell'area di Kiestinki per ben giorni consecutivi nella taiga sub-artica contro le forze sovietiche.\nNella seconda met\u00e0 del 1944 prese parte alla Guerra lappone contro la Finlandia, dopo che il paese scandinavo ebbe stipulato la pace con l'Unione Sovietica. La divisione oper\u00f2 nella retroguardia delle forze tedesche, dal settembre al novembre 1944, nella marcia di circa chilometri da Mo-I-Rana, verso la parte meridionale della Norvegia. Trasferita dapprima in Danimarca, e poi in Germania, i resti della divisione si arresero alle forze americane nel maggio 1945 in Baviera.\nDecorati con la Croce di Cavaliere.\nIn totale furono 4 gli uomini decorati con la Croce di Cavaliere della Croce di Ferro."}
{"id": "133598", "revid": "729019", "url": "https://it.wikipedia.org/wiki?curid=133598", "title": "Nakajima B6N", "text": "Il era un monoplano prodotto dall'azienda giapponese Nakajima Hik\u014dki KK nei primi anni quaranta.\nImpiegato nella Dai-Nippon Teikoku Kaigun K\u014dk\u016b Hombu il B6N era l'aerosilurante standard della Marina imperiale giapponese negli anni finali della seconda guerra mondiale. Fu uno sviluppo del Nakajima B5N e lo rimpiazz\u00f2 in servizio. Sebbene fosse un efficiente aerosilurante nel momento in cui raggiunse il servizio la United States Navy aveva ottenuto la supremazia aerea nel teatro del Pacifico e non ebbe mai la possibilit\u00e0 di dimostrare le sue complete capacit\u00e0.\nStoria.\nSviluppo.\nLe debolezze del B5N erano gi\u00e0 evidenti all'inizio della seconda guerra sino-giapponese e la marina oltre ad aggiornarli si mise alla ricerca di un rimpiazzo. Nel 1939 emise una specifica alla Nakajima per un aereo che portasse lo stesso carico bellico del B5N, ma che fosse pi\u00f9 veloce e con una maggiore autonomia. Il progetto era vincolato al fatto che doveva essere compatibile con gli elevatori dei ponti di volo delle portaerei esistenti, che erano gi\u00e0 a stretta misura del B5N. Quest'ultima restrizione fu il motivo della forma caratteristica della deriva di coda del B6N con i suoi timoni di profondit\u00e0 inclinati in avanti.\nDiversamente dai suoi predecessori lo sviluppo fu lungo ed afflitto da problemi, inclusa una seria instabilit\u00e0 mostrata dai prototipi dopo l'inizio delle prove di volo all'inizio del 1941, problemi ai motori e problemi associati con il decollo e l'atterraggio su portaerei. Rettificare questi problemi signific\u00f2 un ritardo di due anni sull'entrata in servizio effettivo. Ed anche dopo la loro risoluzione il suo peso gli permetteva di operare solo dalle portaerei di dimensioni maggiori della flotta.\nLa prima versione avviata alla produzione in serie, identificata come B6N1, si dimostr\u00f2 inefficace in combattimento. Durante la battaglia del Mare delle Filippine i velivoli statunitensi riuscirono ad ottenere la supremazia aerea ed il modello giapponese non riusc\u00ec ad infliggere alcun danno significativo, soffrendo pesanti perdite a causa dei nuovi caccia Grumman F6F Hellcat della United States Navy. L'inferiorit\u00e0 tecnica dimostrata dal B6N1 costrinse lo stato maggiore della Marina imperiale ad ordinare una serie di modifiche al progetto, principalmente basate su una nuova motorizzazione, che si concretizz\u00f2 nella versione B6N2.\nA questo punto piccoli miglioramenti nelle prestazioni del B6N erano l'ultimo dei problemi della Marina giapponese. Quando il nuovo modello divenne disponibile a met\u00e0 del 1944 aveva ormai perso la maggior parte delle sue portaerei pi\u00f9 grosse ed i piloti esperti stavano diventando sempre pi\u00f9 scarsi. La grande maggioranza delle operazioni del B6N2 ebbe quindi origine da basi terrestri e non riusc\u00ec ad ottenere nessun grande successo. Vennero usati estensivamente nella battaglia di Okinawa, dove vennero usati anche per la prima volta in missioni kamikaze.\nPoich\u00e9 la priorit\u00e0 della marina stava diventando la difesa delle isole patrie venne prodotta una versione finale per l'uso solo da basi terrestri, sacrificando la sua capacit\u00e0 di operare da portaerei in cambio di un lieve aumento di prestazioni grazie ai risparmi sul peso. Due prototipi di B6N3 vennero completati ma il Giappone si arrese prima che questa variante potesse essere messa in produzione.\nVennero prodotti un totale di 1\u00a0268 esemplari di B6N, dei quali la quasi totalit\u00e0 era rappresentata dalla versione B6N2.\nEsemplari attualmente esistenti.\nAl 2004 era solamente uno l'esemplare giunto ai giorni nostri esposto presso il National Air and Space Museum a Washington."}
{"id": "133601", "revid": "426472", "url": "https://it.wikipedia.org/wiki?curid=133601", "title": "Storstockholms Lokaltrafik", "text": "La Storstockholms Lokaltrafik AB, o semplicemente SL, \u00e8 l'autorit\u00e0 che organizza i trasporti pubblici (autobus, metropolitana, tram e treni) urbani della regione della capitale svedese Stoccolma (\"Stockholms l\u00e4n\").\nStoria.\nFu fondata con la denominazione di \"Stockholms Sp\u00e5rv\u00e4gar\", la quale inizi\u00f2 la propria attivit\u00e0 nel 1915 con lo scopo di municipalizzare due precedenti reti tranviarie private.\nL'azienda assunse l'attuale nome nel 1967, quando i servizi di metropolitana, treni locali e autobus furono riuniti in un'unica organizzazione, sotto la supervisione del Consiglio della contea locale.\nLa SL giudica la qualit\u00e0 dei servizi offerti all'utenza e concede i diritti alle imprese private (al 2005 Veolia Transport per la metropolitana e Busslink per gli autobus) che gestiscono i trasporti, anche sovvenzionandole secondo i bisogni.\nEconomia.\nIl capitale di SL, societ\u00e0 anonima, \u00e8 pubblico ed \u00e8 gestito dal Consiglio della Grande Stoccolma."}
{"id": "133602", "revid": "1982", "url": "https://it.wikipedia.org/wiki?curid=133602", "title": "Asado", "text": "L'asado (\"arrosto\") \u00e8 un piatto tipico argentino. Si tratta di uno speciale arrosto alla brace, cucinato in quattro classiche modalit\u00e0, tutte alla brace: la \"parrilla\" o \"parrillada\" (alla griglia), quello \"en cruz\" (in croce), o allo spiedo e al \"chulengo,\" preparato soprattutto nelle \"pampa\". \nTra le variet\u00e0 di arrosto tradizionale argentino ne esiste una chiamata \"banderita\" (bandierina), poich\u00e9 la carne \u00e8 servita in fette, di circa 2 centimetri di larghezza e cucinata in modo speciale:\nMeno frequente, ma molto apprezzato, \u00e8 l\"asado a la espada\" o arrosto alla spada, che assomiglia a un grosso spiedino. \u00c8 anche tipico il \"pollo al espiedo\", o pollo allo spiedo, che si indora o rosola facendolo cuocere senza piume sulle fiamme e il \"pollo al disco\". Le carni pi\u00f9 utilizzate al disco sono il pollo, che viene cucinato direttamente insieme a verdure; anche dopo il pollo vi sono l\"entra\u00f1a\" (cio\u00e8 il diaframma) e pi\u00f9 spesso altri tagli ritenuti erroneamente meno pregiati, quali le sottopancia o spalla dove si preferiscono per fare \"al disco\" le parti pi\u00f9 grasse.\nTipici dell'asado sono inoltre le interiora (\"entra\u00f1as\" o \"achuras\"), le salsicce chiamate \"chorizos\" e le salsicce di sangue dette \"morcillas\".\nPer esaltarne il sapore e la consistenza, la carne deve essere cotta lentamente, anche per ore. \nPer la maggior parte della popolazione argentina \u00e8 tradizione cucinare \"el asado de los domingos\" o arrosto delle domeniche, alternato con la \"raviolada\", o raviolata, o la \"tallarinada\".\nI tagli di carne.\nL'asado necessita di specifici tagli di carne: il \"vac\u00edo\", la \"tira de asado\" o il \"costillar\" e meno frequentemente tagli chiamati: \"entra\u00f1a\", \"colita de cuadril\", \"bife ancho\" / bistecca larga, occhio di bistecca / \"ojo de bife\", marucia / \"marucha\" ed \"eminence de lomo\" (interiora e organi) o \"achuras\" come i \"chinchulines\" (intestini), \"molleja\" e animella, \"creadilla\" (testicoli), \"ubre\" (mammella), \"chorizos\" (specie di salsicce), \"morcillas\" (sanguinaccio), \"chorizos bomb\u00f3n\" (salsicce \"cioccolatino\"), \"salchicha criolla\" (salsiccia creola) ed \"entra\u00f1as\", ecc. e pi\u00f9 modernamente vegetali come gli \"zapallos asados\" (Cucurbita arrosto) e altre specie vegetali come il \"choclo\" o mais tenero, che possono essere cucinate alla griglia o alla brace. La carne arrostita, una volta cucinata normalmente, \u00e8 condita con una salsa verde chiamata chimichurri.\nCondimenti.\nCondimento dell'asado \u00e8 il \"chimichurri\" (pronuncia \"cimiciurri\"), salsa ottenuta da una miscela di prezzemolo, origano, aglio, pimento, olio, aceto e sale.\nChulengo.\nIl \"chulengo\" \u00e8 un serbatoio di metallo dotato di camino, la cui forma ricorda il cucciolo di un guanaco o \"chulengo / ciulengo\", oppure anche una griglia casalinga per cucinare arrosti. Altre versioni meno conosciute sono gli asadi nei quali la carne viene cotta alla brace, in un pozzo scavato nella terra o in un forno di mattoni crudi: in questo caso i tagli di carne vengono cucinati molto lentamente, per una durata di almeno due ore a fuoco lento o moderato."}
{"id": "133610", "revid": "768068", "url": "https://it.wikipedia.org/wiki?curid=133610", "title": "\u00c9tienne Nicolas M\u00e9hul", "text": "Biografia.\nM\u00e9hul fu un musicista precoce, tanto da ottenere il posto di organista supplente all'et\u00e0 di dieci anni. A 15 anni, Christoph Willibald Gluck lo fece notare a Parigi e lo incoraggi\u00f2 a scrivere alcune opere. Le sue opere giovanili \"Euphrosine et Corradin\" e \"Alonzo et Cora\", composte quando non aveva ancora trent'anni, furono subito bene accolte e divennero immediatamente popolari in Europa, facendone un uguale di Fran\u00e7ois-Joseph Gossec.\nNel 1793 fu nominato ispettore della musica presso il Conservatoire national sup\u00e9rieur de musique et de danse de Paris (Conservatorio nazionale superiore di musica e danza di Parigi), appena creato. Fu il primo musicista nominato all'Accademia di Francia nel 1795. Oltre a numerosi canti ed inni (tra cui il celebre \"Chant du D\u00e9part\", o \"Canto della partenza\"), compose opere celebrative del nuovo regime e di Napoleone. Scrisse pi\u00f9 di 30 opere, tra cui \"Le Jeune Henri\" (\"Il giovane Enrico, 1797), \"Ariodant\", \"Adrien\" (1799) e \"Joseph\" (1807). Per quest'ultima ricevette il premio per la migliore opera lirica. Oltre alle opere di musica da camera, ai balletti, alle cantate e ai concerti di pianoforte, M\u00e9hul ha anche composto quattro sinfonie, che mostrano l'influenza di Mozart e di Beethoven, pur distinguendosene. In particolare la splendida prima sinfonia, composta tra il 1808 e il 1809, riprende con brio la tradizione di qualit\u00e0 della musica sinfonica francese creata da Gossec, come faranno pi\u00f9 tardi Hector Berlioz, C\u00e9sar Franck, Camille Saint-Sa\u00ebns ed Ernest Chausson."}
{"id": "133611", "revid": "834", "url": "https://it.wikipedia.org/wiki?curid=133611", "title": "Etienne M\u00e9hul", "text": ""}
{"id": "133612", "revid": "834", "url": "https://it.wikipedia.org/wiki?curid=133612", "title": "\u00c9tienne M\u00e9hul", "text": ""}
{"id": "133613", "revid": "729019", "url": "https://it.wikipedia.org/wiki?curid=133613", "title": "Fritz Klingenberg", "text": "Biografia.\nKlingenberg nacque nel 1912 a R\u00f6vershagen nel Meclemburgo. Entrato nelle SS-VT (il primo nucleo della divisione \"Das Reich\") nel 1934, fu uno dei primi ufficiali delle SS diplomatosi nella SS-Junkerschule di Bad T\u00f6lz. Assegnato alla \"SS-Standarte\" \"Germania\", pochi mesi dopo aver assunto questo incarico entr\u00f2 nello staff di Paul Hausser che era stato nominato Ispettore delle SS-VT.\nDopo aver partecipato alla campagna di Francia, durante la quale venne decorato con la Croce di Ferro di prima e seconda classe, raggiunse la notoriet\u00e0 per aver ottenuto la resa di Belgrado nel corso della campagna dei Balcani.\nIl mattino del 12 aprile 1941, Klingenberg e gli 8 uomini della sua compagnia motociclisti raggiunsero la capitale jugoslava dopo aver attraversato il Danubio nei pressi di Pan\u010devo con una barca a motore, impossibilitati a utilizzare il ponte, fatto saltare dal nemico. Dopo aver rimandato indietro 2 uomini con la barca allo scopo di cercare rinforzi, Klingenberg e i 6 uomini si trovarono di fronte un reparto di 20 soldati jugoslavi che, sorpresi, si arresero senza combattere e, poco dopo, a seguito di un breve scontro a fuoco, riusc\u00ec a impossessarsi di 2 camion militari e un autobus con i quali, aiutato da un civile di lingua croata catturato come spia e avviato all'esecuzione, che venne utilizzato come interprete, raggiunse la citt\u00e0.\nRecatisi al Ministero della Guerra jugoslavo lo trovarono abbandonato e decisero di dirigersi all'ambasciata tedesca, dove vennero accolti dal legato militare tedesco, rimasto in citt\u00e0 nonostante l'apertura del conflitto. Alle ore 17.00, venne issata la bandiera nazista a dimostrazione dell'avvenuta conquista della citt\u00e0. Due ore dopo il sindaco di Belgrado, recatosi all'ambasciata tedesca, \"ufficializz\u00f2\" la resa della capitale. Solamente il giorno successivo giunsero altre forze tedesche per assicurarsi il controllo totale della citt\u00e0. Per la sua azione Klingenberg venne decorato con la Croce di Cavaliere.\nKlingenberg guid\u00f2 la \"2. Kompanie\" in seno al \"2. SS-Aufkl\u00e4rung-Battaillon\" (2\u00aa Compagnia, 2\u00ba Battaglione di ricognizione SS) fino al 1942 quando venne trasferito in qualit\u00e0 di istruttore alla SS-Junkerschule di Bad T\u00f6lz. Nel gennaio 1945, con il grado di \"Standartenf\u00fchrer\" equivalente a colonnello, assunse nuovamente, dopo averla guidata per un breve periodo nel gennaio 1944, il comando della 17. SS-Panzergrenadier-Division \"G\u00f6tz von Berlichingen\". Mentre guidava i suoi uomini in battaglia, rimase ucciso nei pressi di Herxheim, il 22 marzo 1945."}
{"id": "133614", "revid": "547034", "url": "https://it.wikipedia.org/wiki?curid=133614", "title": "Jean-Fran\u00e7ois Lyotard", "text": "Biografia e pensiero.\nUna prima formulazione della prospettiva filosofica di Lyotard viene elaborata nel 1971 in \"Discorso, Figura\", dove la fenomenologia di Merleau-Ponty incontra la psicoanalisi freudiana. Nel 1974 con l'opera \"Economie Libidinale\" introduce una nuova visione dell'economia dove le pulsioni assumono una valenza positiva come accensioni del desiderio di liberazione che il capitalismo non ha saputo realizzare. \nNel 1979 viene pubblicato il libro \"La condition postmoderne\" tradotto in Italia da Carlo Formenti ed edito da Feltrinelli nel 1981 col titolo \"La condizione postmoderna. Rapporto sul sapere\". Il volume tratta di metanarrativit\u00e0 e pragmatica del sapere narrativo e scientifico caratterizzando la fine della modernit\u00e0 come critica delle grandi narrazioni sul mondo e sulla realt\u00e0.\nCon quel libro, Lyotard ha schiuso una vera e propria categoria interpretativa della societ\u00e0 contemporanea - la societ\u00e0, appunto, \"postmoderna\" - la cui caratteristica peculiare \u00e8 il venir meno delle grandi narrazioni metafisiche (illuminismo, idealismo, marxismo) che hanno giustificato ideologicamente la coesione sociale e ne hanno ispirato, nella modernit\u00e0, le utopie rivoluzionarie. Con il declino del pensiero totalizzante si \u00e8 aperto, secondo Lyotard, il problema di reperire criteri di giudizio e di legittimazione che abbiano valore locale e non pi\u00f9 universale; \u00e8 questa la direzione intrapresa dalla ricerca lyotardiana degli ultimi anni, con indagini sul ruolo della razionalit\u00e0 pratica e la rivalutazione del \"sublime\" come categoria critica del reale.\nSulla linea di Roland Barthes, Jacques Derrida e della critica dell'Autore, Lyotard ha scritto una \"favola postmoderna\", vera critica del soggetto.\nLyotard \u00e8 sepolto al cimitero di P\u00e8re-Lachaise a Parigi."}
{"id": "133615", "revid": "729019", "url": "https://it.wikipedia.org/wiki?curid=133615", "title": "Yokosuka P1Y", "text": "Lo Yokosuka P1Y Ginga (in giapponese \u9280\u6cb3, \"Via Lattea\", nome in codice alleato, riferito alla versione caccia notturno P1Y2-S, \"Frances\") fu un aereo militare multiruolo bimotore ad ala media sviluppato dall'ufficio di progettazione giapponese K\u016bgish\u014d, il Primo arsenale tecnico aeronavale di Yokosuka nei primi anni quaranta e prodotto, tranne i prototipi realizzati in proprio, dalla Nakajima Hik\u014dki e dalla Kawanishi K\u014dk\u016bki (solo la versione P1Y2).\nImpiegato dalla Dai-Nippon Teikoku Kaigun K\u014dk\u016b Hombu, la componente aerea della marina imperiale, nei ruoli di bombardiere medio, aerosilurante e caccia notturno con decollo da terra, rilev\u00f2 in servizio di prima linea il Mitsubishi G4M rimanendo operativo fino al termine della Seconda guerra mondiale.\nStoria del progetto.\nIl P1Y fu progettato dal Primo arsenale tecnico aeronavale secondo le specifiche della Marina che richiedevano una velocit\u00e0 pari a quella del Mitsubishi A6M \"Zero\", un'autonomia pari a quella del Mitsubishi G4M, una capacit\u00e0 di carico bellico di una bomba da una tonnellata e la capacit\u00e0 di effettuare missioni di bombardamento in picchiata, cos\u00ec come di trasportare torpedini. In conseguenza di ci\u00f2 la progettazione soffr\u00ec di problemi di eccesso di complessit\u00e0, difficolt\u00e0 di produzione e cattiva manutenzione in servizio. I problemi con il motore Nakajima Homare portarono infine alla sua sostituzione con il Mitsubishi Kasei.\nIl primo volo fu effettuato nell'agosto 1943. La Nakajima produsse complessivamente 1\u00a0002 esemplari.\nUna versione notturna, il P1Y2-S Kyokko (\u6975\u5149, \"Aurora\") venne equipaggiato con un radar e cannoni da 20 mm sia in fronte che davanti. Un totale di 97 esemplari vennero prodotti dalla Kawanishi, ma a causa di prestazioni in alta quota inadeguate rispetto ai B-29 molti vennero riconvertiti in bombardieri Ginga.\nVersioni.\nProduzione totale: 1.002 o 1.098 esemplari."}
{"id": "133618", "revid": "1456895", "url": "https://it.wikipedia.org/wiki?curid=133618", "title": "Deng Xiaoping", "text": " Dopo avere ricoperto ruoli direttivi nel Partito Comunista Cinese (PCC) a pi\u00f9 riprese nell'era di Mao Zedong, divenne leader \"de facto\" della Cina dal 1978 al 1992. Era conosciuto come il \"capo architetto\" della riforma economica cinese.\nNato nella provincia di Sichuan durante la dinastia Qing, successivamente studi\u00f2 in Francia, dove entr\u00f2 a far parte del Partito Comunista Cinese. All'inizio del 1926 lasci\u00f2 la Francia per Mosca e vi trascorse un anno ricevendo una formazione comunista. Deng svolse un ruolo importante nella lunga marcia (1934-1935), nella seconda guerra sino-giapponese (1937-1945) e nella guerra civile cinese (1945-1949). Dopo la fondazione della Repubblica popolare cinese (1949), Deng fu responsabile della \"campagna anti-destra\" (1957) sotto Mao Zedong, e partecip\u00f2 attivamente alla ricostruzione economica dopo il disastroso grande balzo in avanti (1958-1962) lanciato da Mao. Fu epurato due volte da Mao durante la Rivoluzione Culturale (1966-1976) a causa della sua posizione e ideologia di destra.\nDopo la morte di Mao, Deng divenne il cuore della seconda generazione dei leader del Partito Comunista Cinese alla fine del 1978. Dopo avere ereditato un paese caratterizzato da un'estrema povert\u00e0 e da profondi conflitti sociali, sotto il suo controllo la Cina divenne una delle economie dalla crescita pi\u00f9 rapida al mondo, senza che il partito perdesse il controllo sul paese. Nel 1977 Deng propose per la prima volta l'idea di \"Boluan Fanzheng\" per correggere gli errori della Rivoluzione Culturale. Nel 1978 Deng e i suoi alleati lanciarono il programma \"Riforma e apertura\" e iniziarono una nuova fase della Cina. Nel 1979 la Cina ha stabilito relazioni diplomatiche con gli Stati Uniti e Deng \u00e8 diventato il primo leader supremo della Cina a visitare gli Stati Uniti. Nel 1980 ha lanciato le riforme politiche della Cina come la definizione di \"limiti di termine\" per gli alti funzionari, che sono stati sanciti nella nuova costituzione cinese nel 1982. Ha svolto un ruolo controverso nel reprimere le proteste di piazza Tiananmen nel 1989, ma \u00e8 stato elogiato per il suo tour nel sud del 1992 che ha ripreso la Riforma e apertura. La sua proposta \"Un paese, due sistemi\" \u00e8 diventata il quadro per il \"ritorno di Hong Kong\" nel 1997 e il \"ritorno di Macao\" nel 1999.\n\u00c8 stato il pioniere della riforma economica cinese e l'artefice del \"socialismo con caratteristiche cinesi\", teoria che mirava a giustificare la transizione dall'economia pianificata a un'economia aperta al mercato, ma comunque supervisionata dallo stato nelle prospettive macroeconomiche. Nel decennio tra gli anni ottanta e novanta, da lui guidati, la Repubblica Popolare Cinese restaur\u00f2 relazioni strategiche e geopolitiche con l'Unione Sovietica, abbandonando la \"teoria dei tre mondi\", antisovietica e di ascendenza maoista. Deng \u00e8 stato selezionato \"Person of the Year\" da \"Time Magazine\" nel 1978 e nel 1985.\nPrimi anni di vita.\nDeng \u00e8 nato il 22 agosto 1904 nel Sichuan. Studi\u00f2 in Francia e in Russia, dove scopr\u00ec il marxismo e il leninismo, e nel 1927 ritorn\u00f2 in Cina. Due anni dopo guid\u00f2 la sommossa della provincia di Guangxi contro il governo del Kuomintang. Ben presto la rivolta fall\u00ec e Deng si spost\u00f2 nell'area del \"soviet\" centrale nella provincia dello Jiangxi. Prese parte alla Lunga marcia (1934-1935), durante la quale serv\u00ec come segretario generale del consiglio centrale del Partito Comunista. Da commissario politico sotto Liu Bocheng organizz\u00f2 importanti campagne militari durante la seconda guerra sino-giapponese contro il Kuomintang, nell'attesa della ripresa della guerra civile vera e propria.\nVerso la fine del novembre 1949 nel Sichuan, sua terra d'origine, Deng guid\u00f2 l'assalto finale contro l'Esercito Rivoluzionario Nazionale, sotto il comando diretto di Chiang Kai-shek. Il 1\u00ba dicembre 1949 la citt\u00e0 di Chongqing cadde nelle mani dell'Esercito Popolare di Liberazione e Deng fu immediatamente nominato sindaco e commissario politico, costringendo Chiang Kai-shek, che vi aveva trasferito il suo quartier generale, a fuggire a Chengdu. La citt\u00e0 era l'ultimo baluardo del Kuomintang, definitivamente sconfitto il 10 dicembre 1949 con la fuga di Chiang sull'Isola di Formosa (l'attuale Taiwan). Quando la Repubblica Popolare Cinese venne fondata nel 1949 Deng fu inviato a supervisionare i problemi nella regione sud-occidentale e lo fece in qualit\u00e0 di primo segretario. Ebbe un ruolo importante nel gestire i rapporti con i leader tibetani.\nLa Cina sotto Mao Zedong.\n1949\u20131966.\nDopo la fondazione della RPC il 1 \u00b0 ottobre 1949, Deng lavor\u00f2 in Tibet e nel sud-ovest della Cina come capo del partito regionale per consolidare il controllo del PCC fino al 1952, quando torn\u00f2 a Pechino per servire nel governo centrale. Su suggerimento di Deng, Mao annull\u00f2 la \"Campagne dei tre anti e dei cinque anti\", che influenz\u00f2 negativamente l'economia delle grandi citt\u00e0 e costrinse molti uomini d'affari a suicidarsi.\nEssendo un sostenitore di Mao Zedong, Deng fu incaricato dallo stesso Mao di ricoprire nel nuovo governo cariche importanti. Nel 1957, dopo aver appoggiato ufficialmente Mao nella sua campagna anti-conservatrice, divenne segretario generale del Partito Comunista Cinese dirigendo gli affari quotidiani del Paese assieme al presidente Liu Shaoqi. Nel 1957, Deng, in qualit\u00e0 di Segretario Generale del PCC sotto Mao, svolse un ruolo importante nella \"Campagna anti-destra\", durante la quale furono perseguitati centinaia di migliaia di intellettuali e dissidenti politici.\nAl crescere del disincanto nei confronti del grande balzo in avanti di Mao, Deng e Liu, all'interno del PCC, acquisirono sempre pi\u00f9 influenza e potere. Dalla \"Conferenza dei settemila quadri\" nel 1962, Mao ha assunto un ruolo di semi-pensionato e ha lasciato le responsabilit\u00e0 future a Liu Shaoqi e Deng Xiaoping. Attuarono delle riforme economiche che rafforzarono il loro prestigio tra le file del partito e tra la popolazione. Deng e Liu collaborarono con tenacia per adottare una linea politica pi\u00f9 concreta, in opposizione alle idee radicali di Mao. Tuttavia, il disaccordo tra Mao e Liu (e Deng Xiaoping) divenne sempre pi\u00f9 evidente.\nRivoluzione culturale.\nMao si rese conto che il prestigio ottenuto da Deng e Liu tramite questi sforzi poteva significare la sua riduzione a mera figura simbolo. Nel 1963, Mao lanci\u00f2 il \"Movimento di Educazione Socialista\" a livello nazionale, ma non ci riusc\u00ec. Per questo, oltre ad altri motivi, nel 1966 Mao lanci\u00f2 la rivoluzione culturale, durante la quale Deng perse consensi e fu costretto a ritirarsi da tutte le sue cariche. Fu inviato nel distretto di Xinjian, nella provincia rurale dello Jiangxi, a svolgere mansioni di un normale impiegato. Quando il premier Zhou Enlai si ammal\u00f2 di cancro, Deng venne scelto da quest'ultimo come suo successore, riuscendo nel 1973 a convincere Mao a riportare in politica Deng come primo vicepremier.\nTuttavia la rivoluzione culturale non era ancora finita e un gruppo politico radicale, conosciuto successivamente come la Banda dei Quattro, concorreva nella lotta per il potere all'interno del Partito Comunista. La Banda vide in Deng il suo grande avversario da battere. Dopo la morte di Zhou Enlai, avvenuta nel gennaio 1976, Deng perse il solido appoggio del partito e, dopo aver tenuto il suo elogio ufficiale ai funerali di stato di Zhou, fu ancora una volta vittima dell'epurazione. Deng fu costretto dalla Banda dei Quattro a lasciare tutte le sue funzioni, rimanendo comunque ancora membro del partito.\nLeader supremo della Cina.\nRiemersione di Deng.\nDeng Xiaoping, gradualmente emerse come \"leader\" \"de facto\" della pi\u00f9 popolosa nazione del mondo nei primi anni successivi alla morte di Mao Zedong nel 1976. Nel 1976 il nuovo presidente del Comitato centrale del Partito Comunista Cinese era Hua Guofeng, il quale, quasi immediatamente, fece arrestare la Banda dei Quattro dichiarando la fine della rivoluzione culturale. Deng Xiaoping colse l'occasione e scrisse una lettera al presidente Hua Guofeng, che dopo qualche esitazione, con l'appoggio del politburo, lo grazi\u00f2, riaffidandogli le cariche detenute in precedenza. Deng era di nuovo primo vicepremier e vicepresidente del comitato centrale del PCC, ma soprattutto capo di Stato maggiore dell'esercito. Fu da questa posizione che, attraverso appoggi nell'ambiente militare, tra cui Li Xiannian, riusc\u00ec tra il 1980 e il 1981 ad allontanare lo stesso Hua dalle alte cariche di governo e di partito.\nDeng dal 1977 prosegu\u00ec con il ripudio della rivoluzione culturale e lanci\u00f2 la \"primavera di Pechino\", movimento che consent\u00ec una critica aperta agli eccessi e alle sofferenze vissute in quel periodo storico. Ha proposto il programma \"Boluan Fanzheng\" per correggere gli errori della Rivoluzione Culturale. Nel frattempo si rese fautore dell'abolizione del sistema delle classi. Con questo il PCC aveva limitato le opportunit\u00e0 di lavoro ai cinesi ritenuti vicini ai proprietari terrieri del periodo prerivoluzionario; la sua rimozione pertanto consent\u00ec, in maniera efficace, che i capitalisti cinesi diventassero membri del Partito Comunista.\nDeng prevalse progressivamente su tutti i suoi oppositori politici. Grazie all'incoraggiamento dato alla critica della rivoluzione culturale venne meno l'appoggio di coloro che dovevano la loro posizione politica proprio a quell'evento, mentre si andava rafforzando la posizione di coloro che, come lui, erano stati epurati durante quel periodo. Deng riceveva inoltre grande appoggio dalla popolazione.\nMan mano che Deng consolidava il suo controllo sul PCC, Hua fu sostituito nel 1980, nel ruolo di premier, da Zhao Ziyang e nel 1981 da Hu Yaobang come presidente del partito. Deng permise a Hua di conservare l'adesione al Comitato centrale del PCC, dove rimase fino al novembre del 2002, per ritirarsi poi silenziosamente, creando cos\u00ec un precedente: perdere una lotta per la \"leadership\" non significava subire ritorsioni fisiche. Sebbene dopo il 1987 il suo solo incarico ufficiale fu quello di capo della Commissione militare centrale del Partito Comunista, Deng rappresent\u00f2 comunque il nucleo del partito esercitando la reale influenza sullo Stato.\nRiforma e apertura.\nL'apertura.\nSotto la direzione di Deng le relazioni con l'Occidente migliorarono notevolmente. Deng viaggi\u00f2 all'estero ed ebbe una serie di incontri amichevoli con i \"leader\" occidentali. Nel 1979 si rec\u00f2 negli Stati Uniti per incontrare alla Casa Bianca il presidente Jimmy Carter, poco dopo che questi aveva interrotto le relazioni diplomatiche con la Repubblica di Cina, per stabilirle con la Repubblica Popolare Cinese. Anche le relazioni sino-giapponesi migliorarono significativamente. Deng us\u00f2 il Giappone come esempio di rapido sviluppo di una potenza economica utilizzandolo come ottimo modello per la futura direzione economica della Cina.\nUn altro successo fu l'accordo firmato dal Regno Unito e dalla Cina il 19 dicembre 1984 (\"dichiarazione congiunta sino-britannica\") in base al quale Hong Kong sarebbe stata consegnata nel 1997 alla Repubblica Popolare Cinese. Allo scadere dei novantanove anni di affitto dei \"nuovi territori\", Deng concord\u00f2 che la Repubblica Popolare Cinese non avrebbe interferito con il sistema capitalista di Hong Kong per i successivi cinquant'anni. Un accordo simile fu firmato con il Portogallo per la restituzione della colonia di Macao. Definito \"un Paese, due sistemi\", questo approccio venne propagandato negli ultimi anni dalla Repubblica Popolare Cinese come un potenziale modello strutturale attraverso il quale Taiwan avrebbe potuto essere riunificata alla terraferma.\nTuttavia Deng fece poco per migliorare le relazioni con l'Unione Sovietica, continuando ad aderire alla linea maoista dell'era della divisione, che considerava l'URSS una superpotenza tanto egemonica quanto lo erano gli Stati Uniti, ma persino pi\u00f9 pericolosa nei confronti della Cina, a causa della sua vicinanza geografica.\n\"Socialismo con caratteristiche cinesi\".\nLa finalit\u00e0 delle riforme di Deng era riassunta nel programma delle quattro modernizzazioni: agricoltura, industria, scienza e tecnologia, apparato militare. La strategia da usare per conseguire l'obiettivo di una nazione moderna, industriale era l'economia socialista di mercato. Allo stesso tempo, ha imposto i \"Quattro Principi Cardinali\" per mantenere il governo monopartitico del Partito Comunista.\nDeng argoment\u00f2 che la Cina si trovava nello stadio base del socialismo e che il dovere del partito era di perfezionarlo facendolo diventare un \"socialismo con caratteristiche cinesi\". Questa interpretazione cinese del marxismo ridusse il ruolo e il peso dell'ideologia nelle decisioni economiche e l'efficacia delle linee di condotta da seguire. Deng pose in risalto l'idea che socialismo non significa povert\u00e0 condivisa. La giustificazione teorica che forn\u00ec per consentire l'apertura al mercato capitalistico fu questa: \nA differenza di Hua Guofeng, Deng credeva che nessuna linea di condotta dovesse essere respinta semplicemente per il fatto di non essere aderente a quella tenuta da Mao e, diversamente dai \"leader\" pi\u00f9 conservatori come Chen Yun, non presentava obiezioni a determinate politiche economiche per la sola ragione che esse erano simili a quelle attuate nelle nazioni capitaliste.\nSebbene Deng avesse fornito la base teorica e il supporto politico per consentire una riforma economica, delle riforme che introdusse poche furono farina del suo sacco. Tipicamente una riforma veniva introdotta dai capi locali, spesso in violazione delle direttive del governo centrale. Se riuscivano ed erano promettenti, venivano poi adottate da aree sempre pi\u00f9 ampie e infine introdotte a livello nazionale. Molte altre riforme furono influenzate dalle esperienze delle \"quattro tigri asiatiche\".\nQuesto fu in netto contrasto con il modello della \"perestrojka\" intrapreso da Michail Gorba\u010d\u00ebv, nel quale la maggior parte delle riforme partirono dallo stesso Gorba\u010d\u00ebv. L'approccio ascendente delle riforme di Deng, in opposizione con quello discendente della \"perestrojka\", fu probabilmente un fattore chiave del successo del primo dei due.\nInfine le riforme di Deng includevano l'introduzione di una gestione pianificata e centralizzata della macroeconomia in mano a funzionari tecnicamente competenti, abbandonando il modello di economia collettivista di Mao. Tuttavia, a differenza del modello sovietico, la gestione risultava essere indiretta tramite i meccanismi del mercato.\nDeng sostenne l'eredit\u00e0 di Mao per quanto riguarda il ruolo di primaria importanza della produzione agricola e incoraggi\u00f2 una significativa decentralizzazione della gestione delle decisioni nei gruppi: dall'economia rurale e nei singoli nuclei familiari di contadini. A livello locale, per motivare la forza lavoro, dovevano essere impiegati incentivi concreti, piuttosto che appelli politici, incluso il permesso ai contadini di guadagnare entrate extra grazie alla vendita dei prodotti dei propri terreni sul mercato.\nNella generale spinta volta a ottenere una posizione di mercato, alle municipalit\u00e0 locali e alle province fu consentito di investire nelle industrie che esse stesse consideravano pi\u00f9 redditizie e ci\u00f2 spinse gli investimenti verso l'industria leggera. Cos\u00ec le riforme di Deng fecero s\u00ec che la strategia di sviluppo della Cina si spostasse dall'industria pesante all'industria leggera e con una crescita guidata delle esportazioni.\nLa produzione industriale leggera fu vitale per lo sviluppo di un Paese che veniva da un basso capitale di base. Con un breve periodo di gestazione, bassi requisiti di capitale e alti guadagni derivanti dalle esportazioni verso l'estero i profitti generati dall'industria leggera poterono essere reinvestiti in una produzione tecnologicamente pi\u00f9 avanzata e in ulteriori importanti spese e investimenti.\nTuttavia, in netto contrasto con le riforme simili, ma non di cos\u00ec notevole successo attuate in Jugoslavia e in Ungheria, tali investimenti non furono finanziati dal governo. Il capitale investito nell'industria pesante proveniva in gran parte dal sistema bancario e la maggior parte dai depositi dei consumatori. Uno dei primi punti delle riforme di Deng prevedeva di far s\u00ec che non si verificasse una ripartizione dei profitti, se non tramite la tassazione o il sistema bancario. Pertanto la ripartizione nelle industrie di propriet\u00e0 dello stato avveniva in modo indiretto, rendendole cos\u00ec pi\u00f9 o meno indipendenti dall'interferenza del governo. In breve le riforme di Deng furono la scintilla che mise in moto una rivoluzione industriale in Cina.\nQueste riforme rappresentarono una svolta notevole rispetto alle linee di condotta maoiste di un'economia autosufficiente. La Cina decise di accelerare il processo di modernizzazione aumentando il volume di scambi commerciali con l'estero, specialmente tramite l'acquisto di macchinari dal Giappone e dall'Occidente. Con una tale crescita guidata delle esportazioni la Cina riusc\u00ec a portare avanti le quattro modernizzazioni, grazie a consistenti fondi stranieri, al mercato, a tecnologie innovative e a esperienze manageriali, che accelerarono il suo sviluppo economico. Deng attir\u00f2 inoltre compagnie straniere in una serie di Zone Economiche Speciali, dove vennero incoraggiati investimenti stranieri e la liberalizzazione del mercato.\nLe riforme si concentrarono anche sul miglioramento della produttivit\u00e0, tanto che vennero introdotti nuovi concreti incentivi e sistemi di bonus. I mercati rurali, che vendevano i prodotti nazionali dei contadini e i prodotti in eccedenza delle comuni, conobbero una rinascita. Non solo i mercati rurali incrementarono la produzione agricola, ma stimolarono anche lo sviluppo industriale. Con contadini in grado di vendere i loro raccolti agricoli in eccedenza sul libero mercato, i consumi domestici aumentarono, stimolando l'industrializzazione e creando anche un supporto politico per riforme economiche pi\u00f9 complesse.\nCi sono molti parallelismi tra il socialismo di mercato di Deng \u2013 soprattutto nei primi stadi \u2013 e la nuova politica economica di Lenin, cos\u00ec come con la politica economica di Bukharin; in entrambe le quali era infatti previsto un ruolo per l'impresa privata e i mercati basati sul commercio nella determinazione dei prezzi di vendita piuttosto che su una pianificazione centrale.\nLe proteste di piazza Tienanmen.\nDeng ebbe un ruolo cruciale nella repressione delle proteste di piazza Tienamen del 1989. La violenza con la quale venne trattata la protesta comport\u00f2 una condanna internazionale della Repubblica Popolare Cinese. Deng, assieme ad altri che avevano tenuto la linea dura, come Li Peng, vennero incolpati dell'evento. La critica accus\u00f2 Deng di reprimere ogni forma di libert\u00e0 politica che potesse minare la condotta delle sue riforme economiche. Il coinvolgimento di Deng nella repressione dimostr\u00f2 che possedeva ancora solidi poteri dittatoriali e che non esitava a usarli. Come Deng, anche i governi successivi hanno continuato a giustificare la cruenta repressione delle proteste come una misura necessaria per mantenere la stabilit\u00e0 sociale e per continuare verso un efficace progresso economico.\nPer anni dopo la repressione gli oppositori di Deng, concentrati principalmente attorno alle universit\u00e0, bruciarono e ruppero anonimamente piccole bottiglie di vetro come segno di disprezzo nei suoi confronti, soprattutto nell'anniversario delle proteste. La parola usata per le piccole bottiglie suona proprio come \"xiaoping\" (\u5c0f\u74f6) in cinese.\nDopo le dimissioni.\nUfficialmente Deng decise di lasciare le sue alte cariche nel momento in cui si dimise dalla posizione di capo della Commissione centrale militare nel 1989 e nel 1992 si ritir\u00f2 dalla scena politica. Tuttavia la Cina era ancora nell'era di Deng Xiaoping e continu\u00f2 a essere largamente considerato come il \"capo supremo\" della nazione; si credeva che avesse ancora il controllo del Paese e che operasse da \"dietro le quinte\", e, nei fatti lo fu ancora fino all'elezione, nel 1993, del segretario del PCC Jiang Zemin a presidente della repubblica cinese. Hu Jintao, successore di Jiang Zemin scelto da Deng, sar\u00e0 il \"leader\" della quarta generazione del PCC. Deng fu ufficialmente identificato come \"l'architetto delle riforme economiche e della modernizzazione socialista della Cina\". Nel Partito Comunista era ritenuto un esempio per i membri che si rifiutavano di ritirarsi in tarda et\u00e0.\nNella primavera del 1992, Deng intraprese il suo famoso \"Tour del Sud\" che fece rivivere la \"Riforma e apertura\" e salv\u00f2 il mercato dei capitali cinese. Deng visit\u00f2 la Cina del sud tenendo diverse conferenze: Canton, Shenzhen, Zhuhai e Shanghai. Sottoline\u00f2 l'importanza della costruzione economica della Cina e critic\u00f2 coloro i quali erano contrari alle riforme e all'apertura. Dichiar\u00f2 che gli elementi \"a sinistra\" della societ\u00e0 cinese erano molto pi\u00f9 pericolosi di quelli \"a destra\". Sostenne che le riforme economiche rappresentavano una linea guida immutabile per la Cina e che esse erano essenziali per il futuro sviluppo del Paese. Le sue visite nei territori meridionali vennero ignorate dai mass media cinesi a causa dell'opposizione delle ali pi\u00f9 conservatrici del Comitato centrale a Pechino, tra i quali vi era il segretario generale e presidente Jiang Zemin. Deng lo considerava come ostacolo alla completa applicazione delle riforme. Dopo queste tensioni Jiang si avvicin\u00f2 alla linea di Deng e i mezzi di informazione parlarono della sua visita al sud, dopo un po' di tempo che si era conclusa. Le sue parole inoltre furono tenute in seria considerazione dai funzionari locali. Molte persone riconobbero in questa visita un nuovo successo di Deng, che dimostrava di essere ancora uno dei pi\u00f9 influenti politici del Paese.\nMorte.\nDeng Xiaoping mori il 19 febbraio 1997. Secondo le agenzie ufficiali, soffriva da lungo tempo a causa della malattia di Parkinson e il decesso avvenne per complicazioni polmonari. I funerali di stato si svolsero il 24 febbraio, alla presenza di centomila persone. Secondo i report giornalistici, a differenza delle esequie di altri leader come Mao Zedong e Zhou Enlai, la partecipazione popolare fu meno spontanea e la cerimonia non assunse toni politici.\nTentativi di assassinio.\nHu Jintao dopo essere salito al potere rivel\u00f2 al pubblico alcune informazioni, fino a quel momento segrete, inclusi i tentativi di assassinio nei confronti di Deng. Secondo queste informazioni, tra gli anni sessanta e ottanta, ci furono sette attentati alla vita di Deng; di questi quattro rimangono irrisolti e uno \u00e8 tuttora aperto."}
{"id": "133619", "revid": "125200012", "url": "https://it.wikipedia.org/wiki?curid=133619", "title": "Warren Beatty", "text": "Nella sua carriera Beatty \u00e8 stato candidato quattro volte all'Oscar al miglior attore, per \"Gangster Story\", \"Il paradiso pu\u00f2 attendere\", \"Reds\" e \"Bugsy\", senza mai aggiudicarsi il premio. Ha vinto per\u00f2 il premio due volte in altre categorie: come miglior regista per il film \"Reds\", mentre come produttore lo ha vinto nel 2000 aggiudicandosi il Premio alla memoria Irving G. Thalberg.\nBiografia.\nEsord\u00ec al cinema in giovane et\u00e0, accanto a Natalie Wood nel film \"Splendore nell'erba\" (1961) di Elia Kazan, considerato uno degli ultimi capolavori del regista. Nello stesso anno lavor\u00f2 con Vivien Leigh in \"La primavera romana della signora Stone\" (1961), continuando con \"E il vento disperse la nebbia\" (1962), \"Lilith - La dea dell'amore\" (1964), \"Mickey One\" (1965), \"Spogliarello per una vedova\" (1965), \"La truffa che piaceva a Scotland Yard\" (1966), \"Gangster Story\" (1967) di Arthur Penn, in cui duett\u00f2 con Faye Dunaway, \"L'unico gioco in citt\u00e0\" (1970) di George Stevens, con Elizabeth Taylor, \"I compari\" (1971) di Robert Altman e \"Perch\u00e9 un assassinio\" (1974) di Alan J. Pakula.\nNello stesso anno recit\u00f2 in \"Due uomini e una dote\" (1974) di Mike Nichols, accanto a Jack Nicholson, il quale reciter\u00e0 anche in \"Reds\" (1981), che varr\u00e0 a Beatty il premio Oscar al miglior regista. Tra gli altri numerosi film a cui ha preso parte, tra i pi\u00f9 famosi: \"Shampoo\" (1975), \"Ishtar\" (1987), accanto a Dustin Hoffman, e \"Love Affair - Un grande amore\" (1994), in cui compare Katharine Hepburn. Beatty diresse se stesso ne \"Il paradiso pu\u00f2 attendere\" (1978), \"Dick Tracy\" (1990), con Madonna, James Caan e Al Pacino, e \"Bulworth - Il senatore\" (1998).\nGi\u00e0 dagli anni sessanta incominci\u00f2 a interessarsi alla produzione e alla regia, tanto che \u00e8 l'unico assieme a Orson Welles a poter vantare per lo stesso film ben 4 candidature nelle categorie principali. Grazie al film \"Reds\", ottenne infatti le candidature come miglior attore, miglior produttore, miglior regista e miglior sceneggiatura (Welles aveva raggiunto lo stesso risultato con \"Quarto potere\").\nForse per questo motivo rinunci\u00f2 a diverse offerte interessanti, lasciando la possibilit\u00e0 a Robert Redford di costruire una altrettanto brillante carriera. Beatty rifiut\u00f2 infatti di prendere parte ai film \"A piedi nudi nel parco\", \"Butch Cassidy\" e \"La stangata\", che spianarono la strada a Redford.\nVita privata.\nI giornali scandalistici gli attribuiscono una quantit\u00e0 indefinita di relazioni sentimentali, che a volte hanno anche influito sulla sua carriera e viceversa.\nNegli anni cinquanta, quando era un giovane attore televisivo, ottenne maggiore visibilit\u00e0 grazie al legame con Joan Collins, allora attrice affermata, e venne notato dal regista Elia Kazan, che gli propose il ruolo di protagonista nel film \"Splendore nell'erba\". Nonostante la Collins fosse stata presentata in famiglia, Beatty la lasci\u00f2 per la co-protagonista Natalie Wood, all'epoca in piena crisi matrimoniale con Robert Wagner, ma questo legame dur\u00f2 poco a causa dell'interesse dell'attore per Lana Wood, sorella di Natalie. In seguito si leg\u00f2 alla francese Leslie Caron, ma venne coinvolto nella causa di separazione dell'attrice dal marito Peter Hall e additato come rovinafamiglie, etichetta che in seguito lo indusse a evitare relazioni con donne sposate.\n\u00c8 stato fidanzato dal 1967 al 1973 con l'attrice Julie Christie, con la quale condivider\u00e0 lo schermo diverse volte, anche dopo la rottura del loro legame, attribuibile alla storia dell'attore con Goldie Hawn. I tre hanno anche lavorato assieme nel film \"Shampoo\". Negli anni sessanta ebbe anche una relazione con Cher e con Michelle Phillips, voce dei The Mamas &amp; the Papas, mentre dal 1978 fino alla lavorazione del film \"Reds\" (1981) \u00e8 stato fidanzato con la collega Diane Keaton. La difficile lavorazione del film, che pure ottenne grandi consensi, mise a dura prova il loro rapporto, che si ruppe. In seguito si leg\u00f2 all'attrice francese Isabelle Adjani ma, se la relazione sentimentale funzion\u00f2, la collaborazione sullo schermo si rivel\u00f2 fallimentare.\nPrima e durante la lavorazione del film \"Dick Tracy\", si leg\u00f2 a Madonna, con la quale apparve nel 1991 nel film documentario \"A letto con Madonna\". Dal 1992 \u00e8 sposato con l'attrice Annette Bening; la coppia ha 4 figli: Kathlyn (1992), Benjamin (1994), Isabel (1997) e Ella (2000). Nel 2012 Kathlyn ha fatto coming out come uomo transgender e ha cambiato il suo nome da Kathlyn a Stephen Ira Beatty.\nSostenitore del Partito Democratico statunitense, Beatty non ha mai lavorato assieme alla sorella Shirley MacLaine, che deve la sua carriera ai grandi registi della vecchia Hollywood come Vincente Minnelli o Billy Wilder, mentre Beatty ha preferito collaborare con la nuova generazione di registi come Arthur Penn o Robert Altman. L'ipotesi di una collaborazione tra Beatty e la MacLaine per il film \"Gangster Story\" venne scartata, poich\u00e9 l'interpretazione di una coppia di amanti da parte di due fratelli avrebbe potuto destare scandalo.\nDoppiatori italiani.\nNelle versioni in italiano dei suoi film, Warren Beatty \u00e8 stato doppiato da:"}
{"id": "133621", "revid": "767487", "url": "https://it.wikipedia.org/wiki?curid=133621", "title": "Ionico (piede)", "text": "Con il termine piede ionico si intendono due piedi in uso nella greca e latina, lo \"ionico a minore\" (\u222a \u222a \u2014 \u2014) e lo \"ionico a maiore\" (\u2014 \u2014 \u222a \u222a). Entrambi questi piedi contano sei more, e appartengono al \"g\u00e9nos dipl\u00e1sion\", in quanto il rapporto tra arsi e tesi \u00e8 di 1:2; il ritmo \u00e8 ascendente per lo \"ionico a minore\" e discendente per lo \"ionico a maiore\". Bench\u00e9 le due sillabe lunghe formino nel loro insieme il tempo forte, \u00e8 probabile che fosse la prima ad essere specialmente marcata.\nLo ionico \"a minore\" non subisce frequentemente sostituzioni: nel caso le due sillabe brevi siano sostituite con una lunga, si ha un molosso, (\u2014 \u2014 \u2014); nel caso invece una delle sillabe lunghe sia risolta con due brevi, si hanno gli schemi \u222a \u222a \u222a \u222a \u2014 e \u222a \u222a \u2014 \u222a \u222a.\nPer lo ionico \"a maiore\" queste sostituzioni sono invece pi\u00f9 frequenti.\nFenomeno invece caratteristico dei piedi ionici \u00e8 l'anaclasi:\nRarissimi sono i metri ionici acefali: i tragici ne offrono qualche esempio. I metri sincopati invece non sono infrequenti nei sistemi strofici o nei periodi della lirica corale e della poesia drammatica.\nIl nome del metro deriva dalle popolazioni ioniche dell'Asia Minore, presso le quali si incontrano le pi\u00f9 antiche testimonianze dell'uso di questo metro (in particolare con Anacreonte); \u00e8 probabile che tale metro fosse associato nei culti estatici di Dioniso e di Cibele.\nGli ionici \"a minore\" sono di uso pi\u00f9 antico e si incontrano gi\u00e0 nella lirica monodica arcaica; gli ionici \"a maiore\" appaiono invece pi\u00f9 tardi, ed \u00e8 quasi certo che iniziarono la loro esistenza come metro autonomo solo in et\u00e0 ellenistica.\nIonici \"a minore\".\nMonometro ionico \"a minore\".\nQuesto colon, composto da un solo piede ionico, si incontra come elemento isolato sono nei dattilo-epitriti e composizioni simili.\nDimetro ionico \"a minore\".\nI dimetro acataletto di forma pura (\u222a \u222a \u2014 \u2014 |\u222a \u222a \u2014 \u2014) o con anaclasi (\u222a \u222a \u2014 \u222a \u2014 \u222a \u2014 \u2014) \u00e8 il colon ionico pi\u00f9 frequente, spesso raddoppiato a formare un tetrametro.\nEs. \u1f12\u03bc\u03b5 \u03b4\u03b5\u03af\u03bb\u03b1\u03bd \u1f12\u03bc\u03b5 \u03c0\u03b1\u03af\u03c3\u03b1\u03bd (Alceo, fr. 123,1 D)\nEs. \u03c0\u03bf\u03bb\u03b9\u03bf\u1f76 \u03bc\u1f72\u03bd \u1f21\u03bc\u1f76\u03bd \u1f24\u03b4\u03b5 (Anacreonte, fr. 44 D, forma con anaclasi)\nI primi esempi di dimetro si incontrano gi\u00e0 in Alcmane e in Alceo; ma \u00e8 grazie alle graziose canzoni di Anacreonte che deve la sua ininterrotta popolarit\u00e0 sino all'et\u00e0 tardoantica, nei numerosi autori di \"Anacreontea\". In tali autori la percezione della natura ionica di questo verso (spesso chiamato semplicemente anacreonteo) si era perduta a causa dell'assoluto predominare della forma anaclastica, che era quindi stata reinterpretata come un metro giambico con anapesto iniziale e come tale era trattata, utilizzando le sostituzioni permesse nel giambo.\nDel dimetro esiste anche una forma catalettica (\u222a \u222a \u2014 \u2014 |\u222a \u222a \u2014 \u2227). Timocreonte la utilizz\u00f2 in una serie di versi stichici:\nEs. \u03c3\u03b9\u03ba\u03b5\u03bb\u1f78\u03c2 \u03ba\u03bf\u03bc\u03c8\u1f78\u03c2 \u1f00\u03bd\u03ae\u03c1 (Timocreonte, fr. 4 D)\nIl dimetro ionico \"a minore\" catalettico assume spesso il nome di parten\u00e8o.\nTrimetro ionico \"a minore\".\nQuesto verso si incontra in particolare nelle parti liriche del dramma, sebbene meno frequente del dimetro; gi\u00e0 i poeti lirici ne avevano fatto uso, in forma pura (\u222a \u222a \u2014 \u2014 | \u222a \u222a \u2014 \u2014 | \u222a \u222a \u2014 \u2014) o con anaclasi. Un frammento di Anacreonte (39 D), presenta un primo verso puro, il secondo con anaclasi tra il primo e secondo piede, il terzo con anaclasi tra il secondo e il terzo:\n\u1f00\u03b3\u03b1\u03bd\u1ff6\u03c2 \u03bf\u1f36\u03ac \u03c4\u03b5 \u03bd\u03b5\u03b2\u03c1\u1f78\u03bd \u03bd\u03b5\u03bf\u03b8\u03b7\u03bb\u03ad\u03b1\n\u03b3\u03b1\u03bb\u03b1\u03b8\u03b7\u03bd\u03cc\u03c2, \u1f43\u03c2 \u03c4'\u1f10\u03bd \u1f55\u03bb\u1fc3 \u03ba\u03b5\u03c1\u03bf\u03ad\u03c3\u03c3\u03b7\u03c2\n\u03c0\u03bf\u03bb\u03b5\u03b9\u03c6\u03b8\u03b5\u1f76\u03c2 \u1f00\u03c0\u1f78 \u03bc\u03b7\u03c4\u03c1\u1f78\u03c2 \u1f10\u03c0\u03c4\u03bf\u03ae\u03b8\u03b7\nDel trimetro esiste anche una forma calalettica (\u222a \u222a \u2014 \u2014 | \u222a \u222a \u2014 \u2014 | \u222a \u222a \u2014 \u2227), con o senza anaclasi.\nEs. \u0394\u03b9\u03bf\u03bd\u03cd\u03c3\u03bf\u03c5 \u03c3\u03b1\u1fe6\u03bb\u03b1\u03b9 \u03b2\u03b1\u03c3\u03c3\u03b1\u03c1\u03af\u03b4\u03b5\u03c2 (Anacreonte, fr. 48; il secondo piede \u00e8 un molosso)\nTetrametro ionico \"a minore\".\nLa forma acataletta di questo metro \u00e8 normalmente formata dalla giustapposizione di due dimetri, con dieresi mediana, secondo lo schema \u222a \u222a \u2014 \u2014 |\u222a \u222a \u2014 \u2014 || \u222a \u222a \u2014 \u2014 |\u222a \u222a \u2014 \u2014\nEs. \u1f10\u03ba\u03b1\u03c4\u1f78\u03bd \u03bc\u03ad\u03bd, \u0394\u03b9\u1f78\u03c2 \u03c5\u1f31\u03cc\u03bd, \u03c4\u03ac\u03b4\u03b5 \u039c\u1ff6\u03c3\u03b1\u03b9 \u03ba\u03c1\u03bf\u03ba\u03cc\u03c0\u03b5\u03c0\u03bb\u03bf\u03b9 (Alcmane, fr. 34 D)\nL'anaclasi \u00e8 frequente; non sempre c'\u00e8 dieresi mediana.\nIl tetrametro catalettico (\u222a \u222a \u2014 \u2014 |\u222a \u222a \u2014 \u2014 || \u222a \u222a \u2014 \u2014 |\u222a \u222a X) o \"galliambo\", era usato spesso come verso stichico nelle canzoni dedicate al culto della Grande Madre (il nome infatti gli viene dai \"galli\", i sacerdoti evirati della dea). I poeti alessandrini, tra cui Callimaco, sono stati i primi a coltivare questo verso, che Catullo riprende nel famoso carme 63, in un tour de force metrico particolarmente difficile in lingua latina.\nEss. (frammento adespota, alex. 9 D)\n\"Super alta uectus Attis celeri rate maria,&lt;br&gt;Phrygium ut nemus citato cupide pede tetigit\" (Catullo, 63,1-2)\nMetri ionici \"a maiore\".\nTetrametro brachicatalettico \"a maiore\" o sotadeo.\nQuesto metro (\u2014 \u2014 \u222a \u222a \u2014 \u2014 \u222a \u222a || \u2014 \u2014 \u222a \u222a \u2014 \u2014) deve il suo nome al poeta alessandrino Sotade; fu in seguito impiegato da Luciano di Samosata e, tra i latini, da Ennio. Le forme che questo metro pu\u00f2 assumere oscillano moltissimo: l'anaclasi, che trasforma lo ionico in ditrocheo \u00e8 frequente, le risoluzioni della lunga in due brevi o delle due brevi in una lunga (formando un molosso) sono numerose; talvolta dal ditrocheo, tramite lunga irrazionale, si giunge alla forma dell'epitrito terzo o quarto, o lo ionico \"a minore\" sostituisce quello \"a maiore\".\nEs. (Sotade, fr. 7 D, verso puro)\nDimetro \"a maiore\".\nNella sua forma acataletta (\u2014 \u2014 \u222a \u222a \u2014 \u2014 \u222a \u222a) questo verso, chiamato anche \"cleomacheo\", dal poeta alessandrino Cleomaco, si incontra talvolta nella poesia alessandrina, ma \u00e8 molto raro."}
{"id": "133622", "revid": "110157", "url": "https://it.wikipedia.org/wiki?curid=133622", "title": "Centro per un appropriato sviluppo tecnologico", "text": "Il Centro per un appropriato sviluppo tecnologico (CAST) \u00e8 un'organizzazione non governativa (ONG), fondata nel 1980 e divenuta ente giuridico nel 1985, che si prefigge la collaborazione con i paesi in via di sviluppo per il trasferimento e l'acquisizione di tecnologie e conoscenze di natura tecnica.\nIl CAST collabora con il Ministero degli affari esteri italiano, la Commissione europea e la regione Lombardia e con varie ONG offrendo la sua opera essenzialmente tecnica prestando attenzione alla compatibilit\u00e0 delle tecnologie proposte con l'ambiente e la societ\u00e0 locali.\nIl CAST, in particolare, agisce come centro di ricerca ed assistenza per le ONG impegnate nei seguenti campi:\nOltre a quest'attivit\u00e0 il CAST gestisce anche progetti di sviluppo prediligendo la collaborazione con altre ONG sotto forma di consulenze e formazione del personale locale. In Italia il CAST si occupa anche di educazione allo sviluppo tramite corsi di formazione, master, interventi presso le scuole ed altre attivit\u00e0 culturali (tipo seminari e mostre).\nIl CAST, inoltre, si occupa di redigere manuali tecnici per la costruzione e la manutenzione delle apparecchiature da utilizzare e mantiene, presso la sede di Laveno, un centro di documentazione sulle tecnologie alimentari ed energetiche e tutto ci\u00f2 che possa risultare appropriato nei paesi in via di sviluppo.\nCollegamenti esterni.\nCentro per un appropriato sviluppo tecnologico"}
{"id": "133623", "revid": "767487", "url": "https://it.wikipedia.org/wiki?curid=133623", "title": "36 Atalante", "text": "36 Atalante (in italiano 36 Atalanta) \u00e8 un grande e scuro asteroide della fascia principale.\nAtalante fu scoperto da Hermann Mayer Salomon Goldschmidt il 5 ottobre 1855 all'Osservatorio di Parigi (Francia). Urbain Le Verrier, direttore dell'osservatorio, lo battezz\u00f2 cos\u00ec in onore dell'eroina mitologica greca Atalanta."}
{"id": "133624", "revid": "1154737", "url": "https://it.wikipedia.org/wiki?curid=133624", "title": "George Albert Boulenger", "text": "Biografia.\nBoulenger era l'unico figlio di Gustave Boulenger, un notaio belga, e di Juliette Pi\u00e9rart de Valenciennes. Si laure\u00f2 in scienze naturali nel 1876 alla Libera Universit\u00e0 di Bruxelles e lavor\u00f2 per un po' al Museo di Storia Naturale della capitale belga come assistente nello studio degli anfibi, rettili e pesci. In questo periodo fece anche numerose visite al Mus\u00e9um National d'Histoire Naturelle a Parigi e al British Museum di Londra.\nNel 1880, fu invitato a lavorare al Museo di Storia Naturale dal Dr. Albert C. L. G. G\u00fcnther e gli fu assegnato il compito di catalogare gli anfibi della collezione. La sua posizione al British Museum implicava un servizio per l'Impero Britannico, tanto che lo fece diventare cittadino d'oltremanica. Nel 1882 Boulenger divenne assistente di primo livello al Dipartimento di Zoologia e rimase in quella posizione fino al 1920, anno del suo pensionamento.\nDopo essersi ritirato dal British Museum, Boulenger studi\u00f2 le rose e pubblic\u00f2 34 opuscoli su soggetti botanici e due volumi sulle rose in Europa.\nSecondo fonti biografiche, egli era incredibilmente metodico ed aveva una grande memoria che gli permetteva di ricordare ogni campione e nome scientifico che avesse mai visto. Aveva anche straordinarie qualit\u00e0 nello scrivere e raramente faceva una seconda stesura di quello che produceva mandando in pubblicazione manoscritti con pochissime correzioni.\nBoulenger suonava anche il violino, parlava francese, tedesco e inglese e sapeva leggere dallo spagnolo, italiano ed un po' di russo. Come zoologo, conosceva anche greco e latino.\nIl 28 gennaio 1900 divenne socio dell'Accademia delle scienze di Torino.\nEntro il 1921, Boulenger aveva pubblicato 877 scritti, per un totale di pi\u00f9 di 5.000 pagine, oltre a 19 monografie su pesci, anfibi e rettili. L'elenco delle sue pubblicazioni e il suo indice delle specie occupano 77 pagine.\nDescrisse 1.096 specie di pesci, 556 specie di anfibi, e 872 specie di rettili. Era famoso per le sue monografie sugli anfibi, le lucertole e altri rettili e i pesci, oltre che per le sue monografie sui pesci africani.\nFu membro dell\"'American Society of Ichthyologists and Herpetologists\" (1935) e gli erpetologi lo elessero come loro primo membro onorario. Nel 1937, il Belgio gli confer\u00ec l'Ordine di Leopoldo, la pi\u00f9 alta onorificenza assegnata ad un civile.\nFu un esperto dei pesci d'acqua dolce africani, nonostante non fosse mai stato in Africa.\nStudi sui pesci delle caverne.\nNel 1897 il re Leopoldo II del Belgio inizi\u00f2 a reclutare naturalisti per aiutare a creare il Museo del Congo. Boulenger fu nominato direttore di questa commissione.\nLa sua maggiore scoperta nel 1921 fu uno strano pesce proveniente dal Congo. Era senza occhi e mancava di pigmentazione. Egli lo riconobbe come una specie nuova e non imparentata alle altre specie epigee esistenti in Africa. Boulenger scrisse un breve documento descrivendo questa nuova specie di pesce delle caverne, il primo mai descritto proveniente dall'Africa. Lo chiam\u00f2 \"Caecobarbus geertsii\", da caeco = cieco, barbus = barbo, e geertsii, in onore di un misterioso M. Geerts, che gli forn\u00ec un esemplare. Oggi \u00e8 noto come Barbo cieco del Congo (o Africano). La sua scoperta venne pubblicata su \"Nature\".\nNote.\n "}
{"id": "133633", "revid": "287204", "url": "https://it.wikipedia.org/wiki?curid=133633", "title": "Leonardo Fea", "text": "Biografia.\nLeonardo Fea proveniva da una famiglia di artisti, dato che il padre Paolo e soprattutto il nonno Pietro erano pittori rinomati, mentre lo zio Leonardo si distinse come letterato.\nDivenne assistente al Museo di Storia Naturale di Genova. Fece molti viaggi all'estero per acquisire nuovi esemplari da esporre arrivando anche in Birmania (1885) e nelle isole Capo Verde (1898). Fea pass\u00f2 quattro anni in Birmania, accumulando grandi collezioni di insetti e uccelli. Poi l'esploratore organizz\u00f2 una spedizione in Malaysia, ma il suo debole stato di salute rese necessaria la scelta di una meta con un clima pi\u00f9 secco, da qui la visita all'arcipelago della Macaronesia. Fu deluso dalla quantit\u00e0 di animali selvaggi che trov\u00f2 nell'arcipelago, ma riusc\u00ec ugualmente a collezionare quarantasette specie di uccelli, undici delle quali nuove per le isole. Fra questi c'era una nuova Procellaria, chiamata dal suo amico Tommaso Salvadori nel 1899 Procellaria di Fea. Anche alcune specie birmane furono chiamate col nome di Fea, come il Muntjac di Fea (Tommaso e Giacomo Doria 1889), la Vipera di Fea (Boulenger 1888), lo Scoiattolo di Fea (Thomas 1891) e il Tordo di Fea (Salvadori 1887)."}
{"id": "133634", "revid": "1632387", "url": "https://it.wikipedia.org/wiki?curid=133634", "title": "Integralismo religioso", "text": "L'integralismo religioso (o \"integrismo religioso\") \u00e8 un tipo di integralismo che, facendo riferimento a una religione e in particolare ai suoi testi sacri e dogmi, mira ad applicarne \u00abcompiutamente i princip\u00ee [...] nella vita politica, economica e sociale\u00bb della collettivit\u00e0. A questo scopo si tende a eliminare il pluralismo filosofico, ideologico e d'azione, rigettando le idee differenti. Per raggiungere tale obiettivo, gli integralisti sottomettono la politica e le leggi dello stato ai precetti della religione, operazione che portata alle sue estreme conseguenze si traduce nell'instaurazione di una teocrazia.\nTipologie.\nL'espressione tuttavia \u00e8 usata con molte sfumature a seconda dei contesti e delle ideologie, ma anche all'interno di una stessa religione gli stessi termini sono applicabili in maniera diversa. All'interno dell'Islam, ad esempio, la spiritualit\u00e0 sufi \u00e8 un \"integralismo\" ben diverso da quello del burqa che trova peraltro applicazione nel solo Afghanistan (anche precedentemente all'esperienza talebana e in grado di sopravvivere anche all'abbattimento di quel regime).\nAltro significato \u00e8 quello attribuibile al fenomeno dei terroristi suicidi, seppure tutti gli interessati affermano di seguire alla lettera il Corano. Allo stesso modo, nella Chiesa cattolica c'\u00e8 una netta differenza tra chi sostiene il divieto assoluto di lavorare di domenica e gli \"integralisti\" come don Bosco o madre Teresa di Calcutta.\nInfatti, l'espressione \"integralismo religioso\" si riferisce a due principali e diversi comportamenti concreti: l'integralismo ad orientamento \"politico\", e quello dell'attitudine \"personale\". Il primo \u00e8 quello rivolto all'esterno, di chi intende estendere ad altri l'applicazione integrale dei dogmi della fede professata: alla propria famiglia, alla societ\u00e0 in cui vive o addirittura a tutti gli abitanti del pianeta. Il secondo \u00e8 il significato sostanzialmente privato, riguardante il comportamento degli aderenti a un credo religioso, che adeguano interamente tutti gli aspetti della propria vita ai precetti religiosi.\nQuest'ultimo atteggiamento, in realt\u00e0, raramente viene definito \"integralismo\" (non corrispondendo alla definizione generale originaria di tale parola, che fa riferimento a qualcosa di diretto all'esterno), e quando capita \u2013 non essendo normalmente oggetto di polemiche \u2013 tale termine non ha il senso dispregiativo che ha assunto nel linguaggio comune. \nL'identit\u00e0 tra capo dello stato e guida religiosa (si veda cesaropapismo) non implica necessariamente integralismo anche se vi sussistesse una forma di teocrazia: per esempio l'Impero romano, a causa della presenza di una struttura statale (senato, rappresentanza popolare, corpi intermedi, leggi), non \u00e8 sullo stesso piano dell'Afghanistan dei talebani, della Ginevra di Calvino o dell'Iran di Khomeini.\nEsempi di integralismo religioso.\nIl termine \"integralismo\" \u00e8 oggi per lo pi\u00f9 associato all'Islam e al cattolicesimo.\nAnche nell'ambito dell'induismo si pone il problema relativo alla societ\u00e0, con la divisione della societ\u00e0 in caste.\nIl termine \u00e8 stato applicato anche alla politica di George W. Bush, per i suoi frequenti richiami a Dio nei discorsi relativi alla giustificazione delle guerre.\nIntegralismo cattolico.\nL'espressione \"integralismo cattolico\" si diffuse nella seconda met\u00e0 del XX secolo in riferimento a una parte del cattolicesimo politico costituita da un movimento politico-dottrinale nato nell'Italia post-unitaria alla fine del XIX secolo e configuratosi come una ripresa dell'idea medievale di uno stato teocratico, secondo cui la dottrina sociale della Chiesa cattolica contiene in s\u00e9 il modello della societ\u00e0 ideale. \nIspirata al pensiero di intellettuali contemporanei al Risorgimento come Luigi Taparelli D'Azeglio, ebbe tra i le figure principali all'interno dell'Opera dei Congressi Romolo Murri e Davide Albertario.\nL'integralismo cattolico, in buona sostanza, \u00e8 una dottrina in base alla quale l'azione politica dei cattolici deve tendere a realizzare integralmente la propria concezione ideale, plasmando ogni aspetto della societ\u00e0 civile sul modello dei princip\u00ee della dottrina cristiana e rifiutando compromessi o alleanze con altre correnti ideologiche. \nIn ambito europeo, l'accusa di \"integralismo cattolico\" \u00e8 stata recentemente mossa nei confronti delle posizioni di movimenti e associazioni cattoliche come Comunione e Liberazione e Opus Dei per le loro battaglie contro l'aborto, in favore del ritorno all'uso del latino nella liturgia o in sostegno del finanziamento pubblico delle scuole paritarie cattoliche e delle famiglie che non fanno alcun uso di strumenti per il controllo delle nascite.\nAltri movimenti integralisti cattolici si sono sviluppati, intorno al 1930, in Spagna, Portogallo e Brasile.\nIntegralismo islamico.\nL\"'integralismo islamico\" \u00e8 per lo pi\u00f9 associato ai movimenti germinati successivamente al fallimento dell'esperienza del \"riformismo\" (\"i\u1e63l\u0101\u1e25iyya\") fiorito nel XIX secolo specie con la nascita in Egitto - alla fine degli anni '20 - del movimento dei Fratelli Musulmani. La maggior risonanza internazionale la si \u00e8 per\u00f2 avuta negli anni '70 in Iran, con la cosiddetta \"Rivoluzione islamica\" dell'ayatollah Ruhollah Khomeyni.\nL'integralismo islamico sostiene il dovere dell'applicazione rigida e totale della legge islamica, basata sul Corano e la Sunna, estesa anche alla vita politica e sociale. Dato per\u00f2 che l'autodefinizione dell'Islam \u00e8 quella di \"d\u012bn wa dunya\", ossia \"religione e mondo\", o \"ultramondanit\u00e0 e mondanit\u00e0\", la definizione di \"integralismo\" \u00e8 un'evidente tautologia, perch\u00e9 per l'Islam o si coniugano costantemente gli aspetti sacri e profani dell'esperienza umana oppure non si \u00e8 semplicemente all'interno del sistema islamico. Tuttavia, occorre specificare che l'affermazione di \"incapacit\u00e0\" dell'Islam di distinguere il laico dal religioso non trova e non ha quasi mai trovato un inveramento storico nei circa 1.400 anni di storia della civilt\u00e0 islamica. \nUn caso che nulla ha a che fare con il cosiddetto \"integralismo islamico\" \u00e8 quello costituito dalle mutilazioni genitali, in vigore in un esiguo numero di paesi islamici affacciantisi sul Corno d'Africa e in una parte dell'Egitto. Come \u00e8 del tutto dimostrabile, le mutilazioni genitali non costituiscono materia regolamentata dall'Islam (che non le richiede e non le prevede in oltre il 90 % del mondo che a questa religione si richiama, essendo la pratica mutilatoria un fenomeno da iscrivere nel riservato dominio dell'antropologia culturale, che consente a ritualit\u00e0 e pratiche pre-islamiche di sopravvivere anche in presenza dell'affermazione della nuova fede e del suo portato culturale, etico e normativo.\nUn ulteriore caso a s\u00e9 stante \u00e8 quello dell'Arabia Saudita dove \u00e8 proibita (sotto pena di carcere o espulsione) anche la detenzione privata di oggetti relativi ad altre religioni (crocifissi, Bibbia, etc). \nAnche nell'ambito dell'induismo si pone il problema relativo alla societ\u00e0, con la divisione della societ\u00e0 in caste.\nUsi estensivi e denigratori del termine.\nNell'uso corrente, termini come integralismo e fondamentalismo hanno acquisito negli ultimi decenni il significato generico, approssimativo e scorretto di propensione all'oppressione e alla violenza \u2013 anche nel caso in cui sia solo verbale \u2013 da parte di gruppi religiosi nel promuovere le loro idee e tradizioni. \nIn realt\u00e0 i due termini, che vengono spesso considerati intercambiabili e usati semplicemente come sinonimi di fanatismo, hanno origini e significati diversi. Il fondamentalismo nasce in ambiente protestante, e indica una serie di princip\u00ee inderogabili (fondamentali) nella confessione di fede, fra i quali un particolare rilievo ha l'inerranza della Bibbia. In ambito cattolico il termine integralismo \u00e8 riferito ai tentativi di applicazione dei princip\u00ee cattolici alla societ\u00e0 civile nel contesto del rifiuto di ogni alleanza o compromesso con espressioni diverse: una societ\u00e0 democratica non pu\u00f2 negare ai cattolici di promuovere le proprie posizioni, e sussisterebbe dunque integralismo nel momento in cui tali posizioni venissero forzosamente imposte anche ai non cattolici.\nNel primo caso dunque l'ambito \u00e8 teologico, nel secondo prevalentemente politico.\nL'uso denigratorio fa seguito anche alle polemiche sorte a causa delle differenze tra convinzioni religiose e leggi statali, cio\u00e8 nasce dagli attriti tra sfera politica e sfera religiosa: a differenza di un programma di azione politica, infatti, ad eccezione di pochi ambienti religiosi (come ad esempio i mormoni o i testimoni di Geova), le dottrine religiose cambiano assai lentamente col passare del tempo. Per questo stesso motivo, anche al di fuori dell'ambito strettamente religioso, si utilizza il termine \"integralista\" nei confronti dell'interlocutore per qualificarlo spregiativamente come irremovibile dalle proprie posizioni."}
{"id": "133636", "revid": "56620", "url": "https://it.wikipedia.org/wiki?curid=133636", "title": "Maestro di Re Renato", "text": ""}
{"id": "133639", "revid": "327094", "url": "https://it.wikipedia.org/wiki?curid=133639", "title": "Charles Barry", "text": "Biografia.\nAnni giovanili.\nCharles Barry nacque il 23 maggio 1795 a Londra, a Bridge Street, proprio davanti al sito dove verr\u00e0 edificata la torre campanaria del palazzo di Westminster, suo futuro capolavoro; era il figlio quartogenito di Walter Edward Barry (morto nel 1805), di mestiere cartolaio, e di Frances Barry (nata Maybank e morta nel 1798). Battezzato nella chiesa di St Margaret's, il giovane Charles studi\u00f2 inizialmente alle scuole private di Homerton e Aspley Guise, per poi passare come apprendista ai geometri Middleton &amp; Bailey, con un tirocinio che si riveler\u00e0 prezioso per la sua formazione architettonica. Alla morte del padre, Barry eredit\u00f2 una cospicua somma di denaro che gli consent\u00ec di intraprendere un costoso \"grand tour\" che lo impegn\u00f2 dal 28 giugno 1817 all'agosto 1820 per il Mediterraneo e il Medio Oriente.\nSi rec\u00f2 innanzitutto in Francia e, in visita a Parigi, trascorse diversi giorni nelle stanze del museo del Louvre. Giunto a Roma, dove fu incantato dalle antiche rovine romane e dal patrimonio artistico dei musei Vaticani e delle altre gallerie locali, si spinse sino a Napoli, Pompei, Bari e infine Corf\u00f9. Al seguito di alcuni amici conosciuti in Italia Barry esplor\u00f2 tutta la Grecia, visitando Atene, il monte Parnaso, Delfi, Egina, le isole Cicladi, e infine Smirne e la Turchia, dove rimase vivamente impressionato dalla \"grandeur\" dell'Hagia Sophia. Dopo un \"tour\" per la Troade, Asso e Pergamo visit\u00f2 infine il Medio Oriente, dove si trattenne a Dendera, agli scavi di Palmira, a Gerusalemme, Betlemme, Tebe, Luxor, El Cairo e Giza. Ritornato a Smirna salp\u00f2 per l'isola di Malta, donde part\u00ec nuovamente per Siracusa. Giunto in Italia nel 1820 si leg\u00f2 a intima amicizia con John Lewis Wolfe, architetto che persuase Barry a intraprendere gli studi architettonici; insieme viaggiarono per l'Italia visitando tutte le pi\u00f9 significative testimonianze architettoniche di quel paese, fra cui le ville del Palladio, il palazzo Farnese di Roma e il fiorentino palazzo Strozzi, tutte costruzioni che lasciarono un'impronta profonda nella fantasia del Barry.\nCarriera architettonica.\nBarry inizi\u00f2 a esercitare la professione di architetto a partire dal 1822, mostrandosi sin da subito ideologicamente sensibile al \"revival\" gotico. In Inghilterra infatti si era recentemente imposta una corrente artistica che mirava alla rivalutazione dell'architettura gotica, ritenuta l'unica tecnica costruttiva veramente inglese. Ridare prestigio e onorabilit\u00e0 al gotico, d'altronde, significava riconoscere il Medioevo come uno dei momenti pi\u00f9 alti di sviluppo della cultura inglese, secondo un'ottica ampiamente condivisa dalla cultura romantica allora imperante.\nAgli esordi Barry fu particolarmente attivo nell'edilizia religiosa, licenziando chiese tutte in stile rigorosamente neogotico. Sue, infatti, sono le chiese di Holy Trinity, St. John's e St. Paul's a Islington, quella di All Saints a Whitefield, quella di St. Matthew a Manchester, e infine quella di St Andrew's Hove a Brunswick. Quest'incessante operosit\u00e0, in particolare, fu dovuta soprattutto alla raccomandazione che Barry ebbe ai Church Building Commissioners grazie all'intercessione di John Soane, amico della fidanzata, e fu proprio tale ente a procurargli tutte queste commissioni.\nLa sua carriera architettonica conobbe un nuovo impulso quando vinse il concorso per l'edificazione di un fabbricato per la Royal Manchester Institution. Numerose furono le opere di questi anni in stile neorinascimentale d'ispirazione italiana: speciale menzione meritano il Traveller's Club e il Reform Club al Pall Mall di Londra, due edifici che ebbero vastissima eco e che rimasero esemplari.\nAltro campo in cui Barry si rivel\u00f2 particolarmente attivo fu quello delle grandi case di campagna. Tra i suoi interventi pi\u00f9 significativi in tale ambito troviamo quelli a Bowood House, Trentham Hall, Highclere Castle, Duncombe Park, Harewood House, Dunrobin Castle, Canford Manor, Shrubland Park, Gawthorpe Hall e Cliveden. Altre sue realizzazioni notevoli furono la risistemazione di Trafalgar Square e il municipio di Halifax, dove impieg\u00f2 sapientemente forme rinascimentali in un contesto spiccatamente gotico. Barry, infine, mor\u00ec il 12 maggio 1860 a Londra.\nPalazzo di Westminster.\nUn paragrafo a parte merita la costruzione del palazzo di Westminster, l'opera pi\u00f9 celebre e impegnativa di Barry che, nel realizzare questo complesso dallo stile gotico e accademico, si avvalse anche della collaborazione dell'amico e architetto Augustus Welby Northmore Pugin.\nNel 1834 infatti l'originaria struttura del Parlamento di Londra, simbolo della pi\u00f9 antica monarchia parlamentare del mondo, era stata completamente distrutta da un incendio che risparmi\u00f2 solo la Westminster Hall. Fu pertanto indetto un concorso per la risistemazione dello spazio e la ricostruzione del complesso venne affidata proprio a Charles Barry con la coadiuvazione, come gi\u00e0 accennato, del Pugin. L'obiettivo era quello di costruire un edificio che celebrasse la gloria della nazione inglese con l'impiego di uno stile moderno ma che rispettasse il gusto vittoriano per il gotico.\nL'edificio fu ultimato nel 1847. Il sodalizio fra i due ebbe in effetti un buon esito, e diede vita a un edificio d'impostazione sostanzialmente classica ma che rivela evidenti scelte neogotiche. All'interno, infatti, il palazzo di Westminster presenta ampi cortili quadrangolari e numerose ali opportunamente raccordate da apposite gallerie di collegamento che si rincorrono con geometrica regolarit\u00e0. Il prospetto, al contrario, ripropone lo stile gotico e presenta elementi architettonici protesi sulle verticali tipici di tale stile, in un fiorire di pinnacoli, guglie e torrette.\nLa componente gotica del complesso di Westminster \u00e8 manifesta soprattutto nelle due massicce torri che contornano l'edificio centrale (opera del Pugin), rispettivamente la Torre della Vittoria e la celeberrima Torre dell'Orologio, unanimemente nota come Big Ben dal nome della sua campana.\nVita privata.\nBarry am\u00f2 molto vivere a Londra, preferendo la frenesia della vita di citt\u00e0 alla quiete della campagna inglese. Si svegliava generalmente presto, tra le quattro e le sei, cos\u00ec da poter lavorare di mattina, periodo nel quale egli si sentiva maggiormente attivo. Aveva un temperamento tutto sommato sanguigno: era, inoltre, un amante della scienza, tanto che non di rado presenzi\u00f2 alle lezioni scientifiche notturne della Royal Institution.\nLa moglie di Barry era Sarah Roswell, donna che si spos\u00f2 con l'architetto il 7 dicembre 1822, dando vita a un matrimonio che si rivel\u00f2 molto felice e fu coronato dalla nascita di sette figli. Quattro dei sette figli di Barry seguirono le orme paterne e intrapresero la carriera d'architetto. Charles Barry \"junior\" costru\u00ec il palazzo della Royal Academy; Edward Middleton Barry prosegu\u00ec e complet\u00f2 la costruzione del palazzo di Westminster e fu un convinto architetto eclettico; Godfrey Walter Barry divenne geometra mentre John Wolfe-Barry fu il disegnatore del celebre Tower Bridge, oggi considerato uno dei simboli della citt\u00e0 di Londra."}
{"id": "133646", "revid": "287204", "url": "https://it.wikipedia.org/wiki?curid=133646", "title": "Sega", "text": ""}
{"id": "133647", "revid": "92723", "url": "https://it.wikipedia.org/wiki?curid=133647", "title": "Lingua slovacca", "text": "La lingua slovacca (in slovacco: \"sloven\u010dina\" o \"slovensk\u00fd jazyk\", ) \u00e8 una lingua slava occidentale parlata in Slovacchia, in Repubblica Ceca e in Serbia nella provincia della Voivodina.\nDistribuzione geografica.\nSecondo \"Ethnologue\", lo slovacco \u00e8 parlato complessivamente da 5 milioni di persone nel mondo. La maggior parte si trova in Slovacchia, dove al censimento del 2001 risultavano 4,6 milioni di locutori. Fuori dalla Slovacchia, le comunit\u00e0 linguistiche pi\u00f9 numerose si trovano in Repubblica Ceca (193.000 locutori nel 2001) e in Serbia (80.000). La lingua \u00e8 attestata in tutti i paesi confinanti con la Slovacchia e in altri stati dell'Europa orientale. Comunit\u00e0 linguistiche slovacche si trovano anche fuori dall'Europa, in Canada e negli Stati Uniti d'America.\nLingua ufficiale.\nLa lingua slovacca \u00e8 lingua ufficiale della Slovacchia e della provincia autonoma della Voivodina in Serbia.\nClassificazione.\nSecondo \"Ethnologue\", la classificazione della lingua slovacca \u00e8 la seguente:\nCodificazione.\nLa lingua slovacca \u00e8 una lingua codificata, ci\u00f2 significa che le regole di grammatica, di ortografia e il lessico hanno valore normativo. Quattro manuali hanno valore di testi normativi.\nQuesti manuali corrispondono approssimativamente ad un dizionario ortografico, ad un dizionario breve (in sostituzione di un dizionario maggiore ormai datato), ad un manuale di stile e a una grammatica (morfologia).\nFonologia.\nSegni diacritici e pronuncia (slovacca).\nLa lingua slovacca ha una sua peculiare palatizzazione.\nL'accento nella lingua standard cade sempre sulla prima sillaba della parola. Questa regola pu\u00f2 per\u00f2 cambiare in alcuni dialetti: quelli orientali per esempio hanno l'accento sulla penultima sillaba, e ci\u00f2 non contribuisce alla loro intelligibilit\u00e0 con lo slovacco standard. Alcuni dialetti centro-settentrionali hanno un \"debole\" accento sulla prima sillaba che diventa pi\u00f9 \"forte\" e si sposta sulla penultima in alcuni tipi di frase.\nI monosillabi e le forme del verbo ausiliare \"by\u0165\" (essere) sono, di regola, non accentati.\nLe preposizioni vengono pronunciate unite alla parola che segue, a meno che queste parole non s\u00edano lunghe (quattro sillabe o pi\u00f9) o la preposizione non si trovi all'inizio della frase.\nL'accento acuto (in slovacco \"d\u013a\u017ee\u0148\", \"segno di prolungamento\") indica la pronuncia lunga delle lettere accentate, \"\u00ed\" si pronuncia approssimativamente come \"ii\". L'accento acuto si pu\u00f2 trovare sopra tutte le vocali e solo sopra le due consonanti \"l\" ed \"r\" (la \"r\" e la \"l\" possono fungere anche da vocali, sia lunghe sia brevi). Le vocali lunghe sono di norma lunghe il doppio delle corrispondenti vocali normali, anche la \"l\" e la \"r\" lunghe devono avere un suono pi\u00f9 lungo del normale. Si noti che l'accento grafico in slovacco non ha niente a che fare con l'individuazione della sillaba sulla quale cade l'accento tonico.\nL'accento circonflesso (\"vok\u00e1\u0148\") si pu\u00f2 trovare solo sulla \"o\" e serve a trasformare la lettera in un dittongo.\nLa metafonia (umlaut, \"dve bodky\" \"due pallini\") si pu\u00f2 trovare solo sulla lettera \"a\" (e trasforma la a in una e).\nL'h\u00e1\u010dek (in slovacco \"m\u00e4k\u010de\u0148\", segno di palatizzazione) indica sia la \"palatalizzazione\", sia il passaggio della lettera da alveolare-fricativa a post-alveolare. Solo otto consonanti possono avere un h\u00e1\u010dek.\nQuando una consonante sonora avente una corrispondente consonante sorda (b, d, \u010f, dz, d\u017e, g, h, z, \u017e) si trova alla fine della parola o prima di una pausa, viene pronunciata come se fosse una consonante sorda (p, t, \u0165, c, \u010d, k, ch, s, \u0161, rispettivamente), per esempio \"pohyb\" si pronuncia , \"pr\u00edpad\" si pronuncia\nTrascrizione ufficiale.\nI linguisti slovacchi non usano spesso l'IPA per la trascrizione fonetica (n\u00e9 per lo slovacco, n\u00e9 per altre lingue comuni), ma preferiscono il loro sistema basato sull'alfabeto slovacco.\nNelle seguenti tavole la pronuncia di ogni grafema \u00e8 data sia in IPA, sia in SAMPA.\nLa pronuncia della \"\u00e4\" come /\u00e6/ \u00e8 arcaica (o dialettale), ma considerata corretta dalle autorit\u00e0 linguistiche, un altro standard di pronuncia oggi \u00e8 /\u025b/.\nSistema di scrittura.\nLa lingua slovacca utilizza l'alfabeto latino con l'aggiunta di quattro segni diacritici (\u02c7, \u00b4, \u00a8, ^) posizionati su alcune lettere. L'alfabeto slovacco \u00e8 il seguente (i grafemi con diacritici sono posti alla fine della successione alfabetica):\nMinuscole.\n a \u00e1 \u00e4 b c \u010d d \u010f dz d\u017e e \u00e9 f g h ch i \u00ed j k l \u013a \u013e\n m n \u0148 o \u00f3 \u00f4 p q r \u0155 s \u0161 t \u0165 u \u00fa v w x y \u00fd z \u017e\nMaiuscole.\n A \u00c1 \u00c4 B C \u010c D \u010e DZ D\u017d E \u00c9 F G H CH I \u00cd J K L \u0139 \u013d\n M N \u0147 O \u00d3 \u00d4 P Q R \u0154 S \u0160 T \u0164 U \u00da V W X Y \u00dd Z \u017d\nSi noti che dz, d\u017e e ch sono considerate singole lettere, e la ch nell'alfabeto segue la h, e non la c. Le lettere \"q\" e \"w\" vengono usate solo nelle parole straniere, e mai in quelle native o \"slovacchizzate\".\nSi noti anche che le dentali cambiano segno di palatalizzazione tra minuscolo e maiuscolo, \u010f/\u010e, \u0165/\u0164.\nLe lettere si distinguono come segue:"}
{"id": "133648", "revid": "22475", "url": "https://it.wikipedia.org/wiki?curid=133648", "title": "Dreamcast", "text": "Il Dreamcast \u00e8 una console per videogiochi a 32-bit prodotta da SEGA tra il 1998 e il 2001, commercializzata in Giappone a partire dal 27 novembre 1998, il 9 settembre 1999 in America del Nord e il 14 ottobre 1999 in Europa.\nDreamcast \u00e8 stata la prima console di sesta generazione, seguita successivamente da PlayStation 2, GameCube e Xbox. \u00c8 stata, inoltre, l'ultima console domestica di SEGA, segnando la fine dei suoi 18 anni di presenza nel mercato dei sistemi da gioco da tavolo.\nContrariamente al costoso e criticato hardware del Sega Saturn, il Dreamcast venne progettato con componenti pi\u00f9 omologati per ridurre i costi, tra cui una CPU Hitachi SuperH 4 e una GPU NEC PowerVR. La pubblicazione in Giappone port\u00f2 a una discreta accoglienza, mentre negli Stati Uniti la console godette di successo supportato da una grande campagna di marketing, ma l'interesse sarebbe poi costantemente diminuito a causa dell'aspettativa generata da Sony intorno a PlayStation 2. Le vendite non soddisfecero le aspettative di SEGA, nonostante diversi tagli dei prezzi, e la societ\u00e0 continu\u00f2 a subire significative perdite finanziarie. Dopo un cambio di leadership, SEGA interruppe la produzione del Dreamcast il 31 marzo 2001, ritirandosi dallo sviluppo di console e ristrutturandosi come sviluppatore e publisher di terze parti. Circa 9,13 milioni di unit\u00e0 Dreamcast vennero vendute in tutto il mondo.\nSebbene Dreamcast ebbe vita breve e un supporto limitato dalle terze parti, la stampa specializzata e gli esperti di settore l'avrebbero considerata, nel tempo, una console avveniristica, innovativa e in anticipo sui tempi. La sua libreria contiene molti giochi considerati creativi e innovativi, tra cui \"Crazy Taxi\", \"Jet Set Radio\" e \"Shenmue\", oltre a conversioni di alta qualit\u00e0 quali ad esempio quelle provenienti dal sistema arcade Sega NAOMI. Dreamcast fu anche la prima console a includere un modem integrato per il supporto di Internet e il gioco in rete.\nStoria.\nCrisi delle vendite del Sega Saturn.\nNonostante l'iniziale successo del Sega Saturn, politiche e strategie di marketing e di vendita fallimentari misero un freno alle vendite delle console SEGA, superate da quelle della PlayStation. Nel mercato statunitense, in particolare, la piattaforma concorrente della SEGA venne immessa sul mercato a un prezzo inferiore rispetto al Saturn. Tra le altre motivazioni che spinsero la console a raccogliere meno favore tra il pubblico rispetto alle rivali PlayStation e Nintendo 64 furono uno scarso numero di titoli, compresa l'iniziale assenza di un videogioco dedicato alla mascotte Sonic the Hedgehog, e la difficolt\u00e0 da parte di sviluppatori di terze parti di sviluppare giochi per il Saturn a causa della sua complessa architettura.\nSviluppo di una nuova macchina.\nPer via delle gravi perdite economiche, al fine di minimizzare i costi, si decise di utilizzare componenti off-the-shelf per sviluppare una nuova console che avrebbe dovuto riabilitare la societ\u00e0 giapponese. In seguito alla ristrutturazione dell'azienda, si formarono due team di sviluppo che avrebbero prodotto la nuova piattaforma: il primo denominato \"Blackbelt\" con base statunitense guidato dall'ex-IBM Tatsuo Yamamoto, il secondo sotto la supervisione di Hideki Sato, gi\u00e0 creatore del Sega Genesis, con il nome in codice \"Dural\". Il team giapponese guidato da Sato svilupp\u00f2 il prototipo del Dreamcast, internamente denominata \"Katana\".\nIl team di Yamamoto aveva inizialmente optato per un PowerPC 603e dotato di scheda video Voodoo 3, mentre la console progettata da Sato montava un microprocessore Hitachi SuperH 4 a . Nonostante quest'ultima montasse un chipset grafico PowerVR meno potente di quello prodotto da 3dfx presente nel prototipo statunitense, la scelta di escludere la societ\u00e0 californiana fu dovuta al fatto che nel 1997, all'interno della sua offerta pubblica iniziale, 3dfx dovette pubblicamente rivelare il progetto di SEGA di lanciare una nuova console domestica sul mercato basata su un proprio chipset. Questa decisione port\u00f2 a una battaglia legale tra 3dfx, SEGA e NEC. La scelta fu criticata anche da Electronic Arts, che aveva azioni della 3dfx, reputando il prodotto di PowerVR inferiore e decidendo di non sviluppare giochi per la nuova piattaforma, nonostante avesse prodotto in passato un grande numero di titoli per Sega Genesis e altre console SEGA precedenti al Dreamcast.\nOltre al supporto delle giapponesi NEC e Hitachi, SEGA ha collaborato con Yamaha per lo sviluppo del GD-ROM. Nonostante la parziale compatibilit\u00e0 con il lettori CD-ROM, il supporto licenziato da SEGA poteva contenere fino a un di dati. La console era inoltre in grado di leggere MIL CD, un tipo di compact disc ottimizzato per la musica. L'assenza del supporto al formato DVD \u00e8 stata una scelta dettata dal costo della nuova tecnologia. Per venire incontro alle richieste dei sviluppatori DirectX \u00e8 stata inoltre resa disponibile una versione di Windows CE per Dreamcast. Lo sviluppo di un sistema operativo da parte di Microsoft per la piattaforma SEGA \u00e8 stato interpretato come un tentativo di entrare nel mercato delle console domestiche.\nLancio sul mercato e vendite.\nIl Dreamcast venne lanciato nel mercato giapponese il 27 novembre 1998. A causa della penuria di componenti, il lancio negli Stati Uniti d'America venne fissato solamente l'anno seguente, nella simbolica data del 9 settembre 1999 al prezzo di 199,99 dollari. La console venne distribuita in Europa il 14 ottobre dello stesso anno, con il logo di colore blu, secondo alcuni a causa della somiglianza del marchio originale con il simbolo della compagnia tedesca Tivola. La creazione del logo e del nome della console sono attribuiti a Kenji Eno.\nIn Giappone vennero pubblicati solamente quattro titoli al lancio della console (\"Virtua Fighter 3tb\", \"Godzilla Generations\", \"Pen Pen TriIcelon\" e \"July\"). Nel mercato statunitense arrivarono 18 videogiochi di diverso genere: da \"platform\" a sparatutto, passando per videogiochi sportivi, inclusi diversi simulatori di guida. L'obiettivo di SEGA era vendere oltre 1 milione di console sul suolo nipponico entro febbraio del 1999, tuttavia il traguardo non venne raggiunto neppure l'anno successivo: al 31 marzo 2000 il numero di Dreamcast vendute nel mercato giapponese era .\nNonostante il discreto entusiasmo con cui fu accolta nel mercato giapponese, negli Stati Uniti il Dreamcast riscosse grande successo con circa preordini e oltre unit\u00e0 vendute nel giro di due settimane dal lancio, superando il risultato precedente ottenuto da Sony al lancio della PlayStation. Nel novembre 1999 SEGA annunciava di aver raggiunto il traguardo di un milione di Dreamcast vendute nel continente americano e in Europa le vendite avessero raggiunto le unit\u00e0 a distanza di un mese dal lancio, sebbene la console rivale dominasse ancora il mercato. Il successo nel primo anno di vita della console \u00e8 stato attribuito alla pubblicazione di giochi quali \"Soulcalibur\", \"Sonic Adventure\", \"Power Stone\" e \"Hydro Thunder\" e la presenza di numerosi videogiochi sportivi pubblicati da SEGA.\nOltre alla capacit\u00e0 di eseguire una versione adattata di Windows CE, il Dreamcast dispone di un modem integrato a ( per la versione PAL). Nonostante la crescita del gioco in rete nel mercato statunitense, la decisione di rendere la piattaforma la prima console \"online-ready\" era dovuta alla popolarit\u00e0 di Internet tra gli utilizzatori di personal computer. In Giappone Sega distribu\u00ec l'Internet Starter Kit comprensivo di mouse e tastiera.\nOltre alla possibilit\u00e0 di connettersi alla rete, uno degli aspetti che differenziavano Dreamcast dalle altre console presenti sul mercato era la Visual Memory Unit (VMU). La VMU era una scheda di memoria da dotata di uno schermo LCD che, oltre a permettere la gestione dei salvataggi, poteva essere utilizzato dalla console come display ausiliario o addirittura ospitare interi giochi.\nGrazie a una diminuzione di prezzo e a problemi nella distribuzione della PlayStation 2, le vendite aumentarono del 156.5% tra il 23 giugno e il 30 settembre del 2000, ma raggiunsero una riduzione in concomitanza delle festivit\u00e0 natalizie dello stesso anno, periodo nel quale venne superata dalla concorrente.\nDismissione.\nDopo alcune iniziali indiscrezioni, il 31 gennaio 2001, SEGA annunci\u00f2 che la produzione del Dreamcast sarebbe terminata a marzo dello stesso anno, adducendo problematiche per la realizzazione contemporanea di software e hardware. Era chiaro dunque che il Dreamcast effettivamente continu\u00f2 a riscuotere il successo commerciale, che trov\u00f2 il proprio limite a causa delle gravi perdite finanziarie subite da SEGA, dopo il Saturn sul quale invest\u00ec buona parte del proprio capitale, e che non potevano essere risanate durante il periodo di concorrenza con Sony. La vita della console avrebbe comunque potuto dilungarsi se solo per il primo trimestre del 2001 avesse superato minimo le 7,5 milioni di unit\u00e0 vendute; sfortunatamente per\u00f2 per quel periodo Dreamcast ne aveva fatte registrare 4,5 milioni. Durante il 2002, SEGA ridusse il prezzo di listino del Dreamcast fino ad arrivare a 99,99 dollari.\nPeter Moore, a quel tempo capo della divisione nord-americana della societ\u00e0, diede successivamente testimonianza dell'ultimo periodo vissuto da Dreamcast, affermando: \u00abFurono 18 mesi tremendi. Dreamcast era in ascesa e pensavamo davvero di potercela fare. Ma poi dal Giappone arriv\u00f2 la conferma di dover guadagnare centinaia di milioni di dollari entro il periodo natalizio e vendere milioni di unit\u00e0 hardware, altrimenti non avremmo potuto sostenere i costi. Quindi, il 31 gennaio 2001, decidemmo che SEGA avrebbe smesso di produrre hardware. Vendevamo unit\u00e0 al giorno, poi , poi ancora , ma non era sufficiente per resistere all'impatto con il lancio di PlayStation 2. In qualche modo dovetti fare quella chiamata: licenziare un sacco di gente. Non fu un bel giorno\u00bb.\nVideogiochi.\nI videogiochi usciti per Dreamcast sono oltre 600, una parte consistente dei quali pubblicata ufficialmente soltanto in Giappone.\nTra i titoli di lancio del Dreamcast figurano \"Soulcalibur\", \"Sonic Adventure\" e \"The House of the Dead 2\".\nLa rivista \"The Games Machine\", in una selezione di dieci giochi rappresentativi della console, inserisce \"Sonic Adventure\", \"Shenmue\" (progetto open world estremamente ambizioso), \"Soulcalibur\" (killer application del Dreamcast, uno dei migliori picchiaduro della storia, tecnicamente superiore anche all'originale arcade), ', \"Skies of Arcadia\", ', \"Jet Set Radio\" (pioniere della tecnica cel-shading), \"Phantasy Star Online\" (maggior responsabile della diffusione del gioco online su Dreamcast), \"Sakura taisen 3 - Pari wa moeteiru ka\", \"Ikaruga\".\nIn una classifica della rivista \"Retro Gamer\", oltre a molti dei precedenti vennero nominati \"Shenmue II\", \"The House of the Dead 2\", \"Rez\", \"Crazy Taxi\", \"Metropolis Street Racer\", \"ChuChu Rocket!\", \"Power Stone 2\", \"Sega Marine Fishing\", \"Samba de Amigo\", \"\", \"Space Channel 5\", \"Le Mans 24 Hours\", \"Confidential Mission\", \"Virtua Tennis 2\", \"The Typing of the Dead\", \"Dynamite Cop\", \"Toy Commander\".\nVi sono anche alcuni celebri giochi che originariamente avrebbero dovuto essere pubblicati per Dreamcast, tra cui gli sparatutto in prima persona \"Half-Life\" nel 2000 e \"System Shock 2\" nel 2001; entrambi i progetti furono abbandonati in quanto nel 2001 la console usc\u00ec di produzione. \"Half-Life\" avrebbe dovuto subire notevoli miglioramenti rispetto alla versione per computer, con un numero maggiore di poligoni, nuove texture e animazioni; mentre di \"System Shock 2\" esiste solo una demo scarsamente ottimizzata.\nEredit\u00e0 videoludica e contributo al settore.\nAlcune caratteristiche presenti nel Dreamcast sono state riprese dagli altri produttori di console, e considerate come standard. Il modem (incluso con la console) consentiva agli utenti di navigare in rete, di giocare on-line tramite server dedicati e acquistare DLC tramite Dreamarena, precursore di servizi come Xbox Live e PlayStation Network. Per queste ragioni, e altre, Dreamcast \u00e8 stato posizionato all'8\u00ba posto nella lista delle \"25 migliori console d'ogni tempo\", creata da IGN, precedendo sistemi da gioco come Xbox, PlayStation 3, Sega Saturn, Nintendo 64, GameCube e Wii. Nel 2003 invece, GameSpy, inser\u00ec la pubblicazione del Dreamcast e la sua capacit\u00e0 di connettivit\u00e0 ed elevata versatilit\u00e0 nella lista \"I 25 momenti pi\u00f9 brillanti dell'epoca dell'intrattenimento elettronico\". Peter Moore, capo della divisione nord-americana di SEGA nel periodo 1998\u20132002, ha reso omaggio a Dreamcast dichiarando di come le sue funzionalit\u00e0 online abbiano preparato il campo alle esperienze future, tra cui appunto il gioco in rete e cooperativo, e l'aggiunta di nuovi contenuti oltre a quelli presenti nel disco del gioco.\nAnche le capacit\u00e0 tecniche del Dreamcast sono state oggetto di attenzione. Grazie all'utilizzo del particolare algoritmo \"Hidden Surface Removal\", la console era in grado di costruire scene complesse ben oltre le sue capacit\u00e0 tecniche. Questa tecnica era affiancata da un sistema di gestione della profondit\u00e0 di campo degli scenari, detta \"Infinite Planes\", pi\u00f9 efficace e superiore alle comuni tecniche di z-buffer utilizzate dalle altre console. Inoltre nel 2000, Jason Rubin, uno dei fondatori di Naughty Dog, conferm\u00f2 che dal punto di vista dell'antialiasing la console SEGA era superiore a PlayStation 2. Come afferm\u00f2 la stessa redazione di IGN: \u00abQuello che era stato promesso essere il sistema da gioco pi\u00f9 potente al mondo [PlayStation 2], vedeva nel suo catalogo giochi con difetti grafici che non erano nemmeno lontanamente evidenti in sistemi meno potenti, come il Dreamcast\u00bb. Benchmark grafici importanti raggiunti dalla console non erano rari, tra questi proprio Soulcalibur di Namco, originariamente pubblicato come videogioco arcade: ri-progettato per sfruttare l'hardware di Dreamcast, Namco aument\u00f2 la risoluzione del gioco a 640\u00d7480 pixels, utilizzando texture di alta qualit\u00e0 e aumentando il rendering grafico di picco fino a poligoni al secondo.\nAll'inizio del 2014 cominci\u00f2 a farsi sempre pi\u00f9 prepotente un possibile ritorno della console e si sono avute supposizioni relativi alla fantomatica prossima uscita di un \"Dreamcast 2\". Queste voci, alcune delle quali palesemente esagerate riguardo alle presunte prestazioni della nuova console, si rivelarono infondate, ma suscitarono ampio interesse e discussioni, a testimonianza del fatto che Dreamcast rimane ancora ben viva nel ricordo appassionato di molti videogiocatori."}
{"id": "133650", "revid": "466539", "url": "https://it.wikipedia.org/wiki?curid=133650", "title": "Licenze BSD", "text": "Le licenze BSD sono una famiglia di licenze permissive, senza copyleft, per software. Molte sono considerate libere ed open source. Il loro nome deriva dal fatto che la licenza BSD originale (detta anche licenza BSD con 4 clausole) fu usata originariamente per distribuire il sistema operativo Unix Berkeley Software Distribution (BSD), una revisione libera di Unix sviluppata presso l'Universit\u00e0 di Berkeley.\nLa versione originale \u00e8 stata successivamente rivista e le sue discendenti sono pi\u00f9 propriamente definite licenze BSD modificate. Due varianti della licenza, la Nuova Licenza BSD (o Licenza BSD Modificata), e la Licenza semplificata BSD (o FreeBSD) sono state verificate come licenze di software libero compatibili con la GPL dalla Free Software Foundation, e sono state controllate come licenze open source dalla Open Source Initiative, mentre la licenza originale non \u00e8 stata accettata come una licenza \"open source\" e, anche se \u00e8 considerata una licenza software libero da parte della FSF, quest'ultima non ritiene che essa sia compatibile con la GPL.\nDescrizione.\nGaranzie.\nLe licenze BSD garantiscono le \"quattro libert\u00e0 del software\" e sono quindi qualificate come licenze per il software libero dalla FSF. Tuttavia risultano pi\u00f9 deboli di altre, ad esempio della licenza GNU General Public License (GNU GPL), nel garantire il \"perpetuarsi\" di tali libert\u00e0 nel tempo. Non avendo fra i propri obiettivi quello di proteggere la libert\u00e0 del software cui sono applicate ma semplicemente di rendere per tutti il software completamente libero, accessibile e modificabile. Chi infatti modifichi un programma protetto da licenze BSD, pu\u00f2 ridistribuirlo usando la stessa o qualunque altra licenza (anche non libera), senza avere l'obbligo di redistribuire le modifiche apportate al codice sorgente. \nPer questo molti esponenti del movimento GNU, a cominciare da Richard Stallman suo fondatore, consigliano di non utilizzarle, per poter meglio salvaguardare i proprietari dallo sfruttamento del proprio lavoro a fini commerciali da parte di terzi, utilizzando al suo posto una licenza che fornisca pi\u00f9 tutele sulle opere derivate, come quella della Free Software Foundation (GPL). Basti pensare, a titolo di esempio, che se il sistema operativo BSD fosse stato distribuito sotto licenza GPL al posto della licenza BSD, la Apple inc. non avrebbe mai potuto incorporare il sistema operativo Darwin (derivato da BSD) all'interno del suo OS X, di cui costituisce il cuore; in alternativa avrebbe potuto farlo, solo a patto di distribuire OS X sotto la medesima licenza GPL (e ci sarebbe stato quindi un \"OS X a codice aperto per legge\"). \nMa la licenza del sistema operativo BSD consentiva la chiusura in senso proprietario e lo sfruttamento commerciale delle opere derivate e di conseguenza la Apple ha potuto includere il generoso lavoro altrui all'interno di un prodotto destinato al mercato (Os X) senza violare alcunch\u00e9.\nIdea di fondo.\nLe licenze BSD riflettono l'idea pi\u00f9 ampia possibile del \"dono\" inteso in senso liberale (ovvero \"una tantum\") ma senza la \"programmaticit\u00e0\" che contraddistingue la licenza GPL: chiunque pu\u00f2 fare ci\u00f2 che meglio crede del programma distribuito ed acquisito con l'unico dovere di citare l'autore. Non si pu\u00f2 ridistribuire il codice con un'altra licenza e assieme alla ridistribuzione dei file binari deve essere allegata la licenza. Tuttavia nessuna garanzia copre e mai coprir\u00e0 le opere derivate o le successive versioni. La licenza BSD si limita a \"fotografare il presente\".\nTermini.\nI testi delle licenze sono considerati di pubblico dominio e possono quindi essere modificati senza restrizioni.\nLicenza BSD originale (4 clausole).\nLa licenza BSD originale conteneva una clausola che non si trova nelle successive, conosciuta come la \"clausola pubblicitaria\".\nTesto originale\nTesto italiano\nLicenza BSD modificata/Nuova licenza BSD (3 clausole).\nIl 22 luglio 1999 venne pubblicata una licenza BSD ulteriormente aperta (detta anche licenza BSD modificata o licenza BSD con 3 clausole), con una leggera modifica ad opera di William Hoskins, direttore ufficio licenze dell'universit\u00e0 di Berkeley (California), venne ufficialmente eliminato il terzo punto della licenza, la clausola \"pubblicitaria\". Tale punto obbligava chi utilizzava funzionalit\u00e0 di software tratto da BSD, a dichiarare che erano state sviluppate dall'universit\u00e0 di Berkeley. Questo punto secondo la Free Software Foundation non rendeva la licenza non libera ma creava problemi pratici perch\u00e9 la rendeva incompatibile con la GPL. La Free Software Foundation sconsiglia l'uso della licenza BSD originale, ma consiglia per chi voglia usare una licenza software permissiva la licenza BSD con 3 clausole o la licenza MIT.\nQuesta versione \u00e8 stata riconosciuta come una licenza open source dalla OSI. La Free Software Foundation, che si riferisce alla licenza come \"licenza BSD modificata\", afferma che \u00e8 compatibile con la GNU GPL. La FSF incoraggia gli utenti a essere specifico quando si fa riferimento alla licenza in base al nome per evitare confusione con la licenza BSD originale. Questa versione permette la redistribuzione illimitata per qualsiasi scopo a patto che siano mantenute le sue note di copyright. La licenza contiene anche una clausola che limita l'uso dei nomi dei collaboratori dell'opera senza permessi speciali.\nTesto originale\nTesto italiano\nLicenza BSD Semplificata/ Licenza FreeBSD (2 clausole).\nQuesta \u00e8 una versione ancora pi\u00f9 semplificata della precedente ed \u00e8 conosciuta soprattutto per il suo utilizzo in FreeBSD. La differenza principale tra questa e la Nuova Licenza BSD (3 clausole) \u00e8 che si omette la clausola di non approvazione ed \u00e8 quindi quasi equivalente alla Licenza MIT. Dal 9 gennaio 2008 \u00e8 stata approvata dalla OSI.\nTesto originale\nTesto italiano\nLicenze stile-BSD.\nMolte licenze libere o open source che derivano o sono simili alla licenza BSD sono ampiamente usate:"}
{"id": "133651", "revid": "599013", "url": "https://it.wikipedia.org/wiki?curid=133651", "title": "Jvm", "text": ""}
{"id": "133653", "revid": "998297", "url": "https://it.wikipedia.org/wiki?curid=133653", "title": "Gas lacrimogeno", "text": "Il gas lacrimogeno \u00e8 un aerosol di composti lacrimogeni a tossicit\u00e0 variabile che causa forte lacrimazione e bruciore, difficolt\u00e0 a tenere gli occhi aperti, tosse, difficolt\u00e0 respiratorie e a volte vomito. \u00c8 considerato un'arma chimica, sia pure non letale, usata a scopo di dissuasione e distrazione, non di offesa. Viene utilizzato per disperdere grandi raggruppamenti di persone e dissuaderle da eventuali propositi aggressivi, senza causare loro ferite o danni permanenti.\nUtilizzo.\nForze di polizia.\nSono usati dalle forze di polizia di tutto il mondo per controllare manifestazioni di violenza collettiva (o per reprimere e disperdere manifestazioni di protesta non autorizzate): per questo scopo si usano sotto forma di \"candelotti lacrimogeni\", artifizi da lanciare con diversi dispositivi e con fucili. Sono cilindri con una piccola carica termica che, innescata dal lancio o dall'impatto con il suolo, riscalda rapidamente il contenitore e fa evaporare la sostanza lacrimogena, che si rende visibile come un fumo biancastro.\nFra le molte sostanze lacrimogene impiegate, le pi\u00f9 usate sono di gran lunga tre:\nDifesa personale.\nNegli ultimi anni si sono diffusi degli spray lacrimogeni per difesa personale, da tenere in tasca o nella borsa: questi spray, essendo destinati a fronteggiare un aggressore molto pi\u00f9 motivato di un generico manifestante, hanno additivi che provocano un effetto irritante e doloroso oltre che lacrimogeno.\nI primi spray messi in commercio erano basati sul gas CN ed erano denominati Mace, ma attualmente si stanno affermando i cosiddetti \"spray al peperoncino\", basati su derivati della capsicina, il principio attivo del peperoncino (e non del pepe, il quale riceve la sua piccantezza quasi completamente dalla piperina) e altre piante del genere Capsicum: questi spray (detti gas OC, da Oleoresin Capsicum) agiscono come potenti infiammatori ed irritanti, aumentando la trasmissione nervosa degli stimoli dolorosi della pelle e delle mucose, ed hanno un effetto molto pi\u00f9 rapido del gas CN.\nIn italia, l'art 585 del Codice penale assimila alle armi proprie (non comuni da sparo) i gas asfissianti o accecanti; l'art. 704 c.p. (e l'art. 30 TULPS) dice che sono armi i gas asfissianti o accecanti. L'art. 1 L. 110/1975 infine precisa che gli aggressivi chimici sono da considerarsi armi da guerra. Il che significa che il porto e la detenzione di bombolette di gas CS o assimilate costituisce reato in Italia; non \u00e8 invece cos\u00ec per le bombolette contenenti \"oleoresin capsicum\" (olio di peperoncino) che, al pi\u00f9, potrebbero venire ricomprese fra gli oggetti atti ad offendere previsti all'art. 4 L.110/1975.\nLa presunta tossicit\u00e0.\nMolti studi sono stati condotti sulla tossicit\u00e0, la nocivit\u00e0 e la durata degli effetti dei gas lacrimogeni, portando a conclusioni piuttosto uniformi. L'effetto dei gas CS, CN e CR dura circa 30 minuti se i soggetti sono colpiti da dosi basse, pu\u00f2 arrivare a 45-60 se la dose assorbita \u00e8 molto forte. I gas e gli spray OC invece hanno effetti fino a 2 ore dopo la contaminazione. Ad alte concentrazioni, tutti e tre i principali gas lacrimogeni manifestano effetti tossici; i gas CS e CR provocano vesciche cutanee e gonfiori, e in caso di inalazione di forti dosi compaiono edema polmonare, congestione, emorragia polmonare. Il gas CN provoca danni alla cornea che vanno da depositi reversibili di acqua a congiuntiviti, fino a ulcerazioni, opacit\u00e0 e neovascolarizzazione.\nEsperimenti su animali hanno mostrato che, in seguito a ripetute esposizioni a gas CS, gli animali mostravano tessuti epatici alterati e modifiche infiammatorie alle vie respiratorie, mentre pi\u00f9 raramente si evidenziavano danni ai reni. Nel caso che i gas lacrimogeni vengano usati in ambienti chiusi senza che gli occupanti abbiano modo di uscire o disperdere il gas, \u00e8 possibile che si verifichino delle morti a causa del gas. Gi\u00e0 il 28 settembre del 2000 il Prof. Dr. Uwe Heinrich aveva reso pubblico uno studio commissionato da John C. Danforth, teso ad investigare gli effetti causati dall'uso da parte dell'FBI contro il centro \"Monte Carmelo\" dei davidiani in Texas.\nLa legislazione italiana.\nIl gas CS fa parte dell'equipaggiamento delle forze di polizia italiane dal 1991, con il DPR 5 ottobre 1991, n. 359, (\"Regolamento che stabilisce i criteri per la determinazione dell'armamento in dotazione all'Amministrazione della pubblica sicurezza e al personale della Polizia di Stato che espleta funzioni di polizia\"), il quale all'articolo 12, comma 2, recita: \"gli artifici sfollagente si distinguono in artifici per lancio a mano e artifici per lancio con idoneo dispositivo o con arma lunga. Entrambi sono costituiti da un involucro contenente una miscela di CS o agenti similari, ad effetto neutralizzante reversibile\".\nIn base alla legge 18 aprile 1975, n.110 (\"Norme integrative della disciplina vigente per il controllo delle armi, delle munizioni e degli esplosivi\"), articolo 1, si stabilisce che \"Agli effetti delle leggi penali, di quelle di pubblica sicurezza e delle altre disposizioni legislative o regolamentari in materia sono armi da guerra le armi di ogni specie che, per la loro spiccata potenzialit\u00e0 di offesa, sono o possono essere destinate al moderno armamento delle truppe nazionali o estere per l'impiego bellico, nonch\u00e9 le bombe di qualsiasi tipo o parti di esse, gli aggressivi chimici, i congegni bellici micidiali di qualunque natura, le bottiglie o gli involucri esplosivi o incendiari.\"\nCi\u00f2 classifica i gas CS come armi di terza categoria, ossia \u201carmi chimiche\u201d; infatti la vigente regolamentazione in materia include in questa categoria tutti i gas, i liquidi e i solidi, che, diffusi nell'area, in acqua o sul terreno, producono negli esseri viventi lesioni di varia natura, da quelle temporanee a quelle permanenti. Tali sostanze si suddividono in asfissianti (cloro, bromo, perossido di azoto), tossiche (acido cianidrico), vescicatorie (iprite), nervine, irritanti (cloroacetofenone), come i gas usati per i lacrimogeni.\nI candelotti lacrimogeni sono dunque classificati come \"armi chimiche irritanti\" e quindi ne \u00e8 vietato l'utilizzo in guerra (sentenza della Cassazione 30 gennaio 1982), dato che l'uso diretto di armi chimiche, anche non letali, potrebbe (in linea teorica) causare la risposta con armi chimiche mortali da parte del nemico in quanto gli effetti immediati del gas lacrimogeno sono simili a quelli di altre armi chimiche, ma non sono permanenti.\nI gas lacrimogeni sono legalmente utilizzati dalle forze di polizia italiane come armi non letali, in caso di necessit\u00e0 durante operazioni di ordine pubblico."}
{"id": "133659", "revid": "799504", "url": "https://it.wikipedia.org/wiki?curid=133659", "title": "Francesco Squarcione", "text": "Fu maestro, tra gli altri, di Andrea Mantegna.\nLe sue composizioni, secondo Andr\u00e9 Chastel, caratterizzate dalla \u00abvolont\u00e0 di incorniciare le figure entro nicchie, archi, edicole pesanti, abbondantemente sagomate e intagliate a festoni di frutta e a fiori vistosi; [dalla...] preferenza incessante per le forme taglienti e spezzate, per le pietre, per i coralli, per i metalli ritagliati [e da] una certa propensione al patetico, ai volti dolorosi e ai gesti violenti\u00bb, saranno gli elementi costanti del suo stile, definito sempre dallo storico Chastel come un \u00abespressionismo nutrito di archeologia\u00bb.\nBiografia.\nFigura a volte romanzata, non si sa niente della sua formazione. Sappiamo che in origine era un sarto, registrato nei documenti come \u00ab\"sartor et recamator\"\u00bb, appassionato dell'antico tanto che forse intorno al 1420 si rec\u00f2 in Grecia. Dal 1426 nei documenti viene citato come \u00ab\"pictor\"\u00bb. \nSin dal 1431 nella sua scuola-bottega, fondata sull'accordo tra espressionismo donatelliano (di cui fu il maggior erede in terra padovana) e la tradizione tardogotica locale, furono accolti molti giovani, come testimonia Bernardino Scardeone che diceva di possedere una sua autobiografia: ben 137 allievi, spesso adottati e allo stesso modo sfruttati; l'\"affiliazione\" era infatti un modo per assicurarsi una collaborazione continuativa a basso costo.\nSecondo i contratti stipulati con i suoi allievi nella sua bottega si impegnava a insegnare: costruzione prospettica, presentazione di modelli, e altro. Un esempio \u00e8 il contratto, stipulato nel 1467, in cui il maestro si impegnava a insegnare al figlio di un altro pittore padovano, Uguccione:\n\"le raxon d'un piano lineato ben segondo el mio modo e meter figure sul dicto piano una in z\u00e0 l'altra in l\u00e0 in diversi luogi del dicto piano e metere masarizie, zo\u00e8 chariega, bancha, chasa, e darge intendere queste chose sul dicto piano e insegnarge intendere una testa d'omo in schurzo per figura de isomatria, zo\u00e8 d'un quadro perfeto con el soto quadro in scorzo e insegnarge le raxon de uno corpo nudo mexurado de driedo e denanzi e metere ochi, naxo, bocha, rechie in una testa d'omo ai so luogi mexuradi e darge intendere tute queste cose a parte a parte, quanto a mi ser\u00e0 posibele e 'l dicto Franzesco ser\u00e0 chapaze a inparare...\".\nL'organizzazione del lavoro nello studio dello Squarcione era rigorosa e grande importanza era data allo studio dei modelli. Probabilmente il suo metodo d'insegnamento consisteva nel far copiare frammenti antichi, disegni e quadri di varie parti d'Italia soprattutto toscani e romani, raccolti nella sua collezione, come dice il Vasari nella vita del Mantegna: \u00ablo esercit\u00f2 [a Mantegna] assai in cose di gesso formate da statue antiche, et in quadri di pitture, che in tela si fece venire di diversi luoghi, e particolarmente di Toscana e di Roma\u00bb. Di questa collezione non si sa niente, ma si pu\u00f2 presumere che ne facessero parte medaglie, statuette, iscrizioni antiche, e qualche pezzo di statue forse direttamente dalla Grecia, tutte opere frammentarie che venivano prese singolarmente per il loro vigore decontestualizzandole e accostandole arbitrariamente, metodo gi\u00e0 usato dal Pisanello e da Jacopo Bellini, anche se lo Squarcione fu il primo a far entrare a pieno titolo l'archeologia dentro l'arte moderna.\nL'influenza dalla scultura donatelliana, in cui la monumentalit\u00e0 si fonde con l'enfasi lineare, si pu\u00f2 vedere nella \"Madonna col Bambino\", realizzata nel 1455, ora conservata a Berlino ed esemplata sul modello di una placchetta donatelliana, in cui l'intensit\u00e0 espressiva di matrice donatelliana \u00e8 unita a nuovi elementi, che passeranno ai suoi allievi: festoni di fiori e frutta, linea che sbalza le figure e esaspera i panneggi, colori intensi e marmorei. \nTutto ci\u00f2 si pu\u00f2 vedere sviluppato nei suoi allievi, sebbene con esiti talvolta opposti: dal severo classicismo di Mantegna, all'esasperata decorazione fantastica degli \"squarcioneschi\", come Marco Zoppo, Carlo Crivelli e Giorgio Schiavone, in cui i contorni aspri e contorti si uniscono a colori irreali, marmorei e smaltati, dove la prospettiva \u00e8 pi\u00f9 intuita che scientifica e l'antico rappresenta una citazione erudita. \nNel 1449 inizi\u00f2 il polittico realizzato per la famiglia Leone di Lazara con san Gerolamo nello scomparto centrale e quattro santi ai lati, terminato nel 1452."}
{"id": "133664", "revid": "599013", "url": "https://it.wikipedia.org/wiki?curid=133664", "title": "Gustav Lombard", "text": "Fu ufficiale delle Waffen-SS durante la seconda guerra mondiale.\nBiografia.\nLombard nacque a Klein-Spiegelberg nel Brandeburgo nel 1895. Nel maggio del 1933 entrato nelle SS, trascorse due anni nella \"7. SS-Reiterstandarte\" a Berlino e nell'aprile del 1940, dopo essere stato promosso \"SS-Hauptsturmf\u00fchrer\" entr\u00f2 a far parte delle Waffen-SS, ottenendo il comando del I. Abteilung del 1. Reggimento di cavalleria SS Totenkopf, venendo successivamente trasferito al 1. Reggimento di artiglieria SS Totenkopf nell'agosto del 1941.\nPromosso \"SS-Sturmbannf\u00fchrer\" subentr\u00f2, alla fine del 1941, a Hermann Fegelein, al comando della Brigata di Cavalleria SS, che venne in seguito potenziata e trasformata in divisione (la divisione \"Florian Geyer\") e impegnata in operazioni contro i partigiani sul Fronte orientale. Il 28 ottobre 1943, promosso \"SS-Standartenf\u00fchrer\" assunse il comando della 29. Waffen-Grenadier-Division der SS (italienische Nr. 1), divisione, composta prevalentemente da volontari italiani. Mantenne l'incarico fino al dicembre dello stesso anno.\nDall'aprile al luglio del 1944, con il grado di \"SS-Oberf\u00fchrer\" riprese il comando della divisione \"Florian Geyer\"; venendo successivamente trasferito al comando della divisione SS da montagna \"Nord\". Trasferito nella riserva nell'ottobre del 1944, ricevette poi il comando della 31. SS-Freiwilligen-Grenadier-Division che guid\u00f2 fino all'aprile del 1945. Venne promosso \"SS-Brigadef\u00fchrer und Generalmajor der Waffen-SS\" il 20 aprile 1945. Catturato dai sovietici venne condannato a 25 anni per i massacri di civili e militari russi perpetrati dalle unit\u00e0 di cavalleria sotto il suo comando, scontandone tuttavia soltanto 10 nel campo di prigionia di Woikowo. Scarcerato, fece ritorno in Germania nell'ottobre 1955.\nMor\u00ec il 18 settembre 1992 a M\u00fchldorf am Inn, in Baviera."}
{"id": "133665", "revid": "118496180", "url": "https://it.wikipedia.org/wiki?curid=133665", "title": "Sincope (metrica)", "text": "Nella metrica classica la sincope \u00e8 un fenomeno metrico, con cui si indica, in particolar modo nei metri della lirica corale, la scomparsa, all'interno di un metro, dell'arsi di uno o pi\u00f9 piedi; la mora o le more mancanti si pensa venissero ritmicamente recuperate allungando il successivo tempo forte. \nAd esempio, considerando un monometro giambico: \u222a \u2014 \u222a \u2014 \u00e8 possibile che all'interno di una strofe, esso si trovi in responsione con un piede cos\u00ec strutturato: \u2014 \u222a \u2014 all'apparenza un cretico. In realt\u00e0 non si tratta di un vero cretico, ma di un monometro giambico di cui manca, per sincope, la prima sillaba ( . \u2014 \u222a \u2014). Tale anomalia probabilmente veniva ritmicamente compensata, nell'esecuzione musicale, allungando la sillaba successiva a quella caduta, che verrebbe cos\u00ec a contare tre more, salvaguardando la durata complessiva del verso. Tale fenomeno di allungamento della sillaba \u00e8 definito \u00abprotrazione\u00bb.\nNella metrica italiana la sincope \u00e8 la caduta di una vocale interna (solitamente postonica) di una parola in un verso. In tal modo si risparmia una sillaba.\nAd esempio, nel ritornello de \"Il Canto degli Italiani\" \u00abStringiamci\u00bb \u00e8 una forma sincopata per \"Stringiamoci\", cos\u00ec da ottenere una parola piana di tre sillabe e rientrare nel verso senario."}
{"id": "133666", "revid": "729019", "url": "https://it.wikipedia.org/wiki?curid=133666", "title": "August Zehender", "text": "Biografia.\nZehender nacque ad Ahlen nel W\u00fcrttemberg nel 1903, figlio di un ufficiale ferroviario. Dopo aver concluso gli studi, nel 1918 entr\u00f2 nella scuola per sottufficiali di Ellwangen. Nel 1920 venne nominato aiutante del comandante del 25. Reggimento guardie di Schw\u00e4bisch-Gm\u00fcnd. Dopo 12 anni trascorsi all'interno della \"Reichswehr\" venne nominato comandante della sezione dell'esercito dedicato all'addestramento. Con l'introduzione della coscrizione militare obbligatoria nel 1935, decise di iscriversi nelle SS e al Partito nazista, venendo assegnato al III. Battaglione dell\"'SS-Standarte\" \"Germania\" ad Ellwangen, dove cur\u00f2 l'addestramento della compagnia di mitraglieri pesanti.\nPromosso \"SS-Sturmbannf\u00fchrer\" ricevette il comando del \"Kradschuetzenbataillon\" della divisione \"Das Reich\", avendo tra i suoi sottoposti, William Kment della I. Compagnia, Fritz Klingenberg della II. Compagnia, e Christian Tychsen della III. Compagnia. Alla fine del giugno 1941, impegnato sul Fronte Orientale, rimase gravemente ferito nei pressi di Losza, e, dopo la convalescenza ottenne il comando del 2. \"SS-Reiterreggiment\" (Reggimento di cavalleria) che guid\u00f2 fino al 1944, quando la sua unit\u00e0 venne aggretata alla 8. SS-Kavallerie-Division der SS \"Florian Geyer\".\nNei primi mesi del 1943 l'unit\u00e0 di Zehender venne duramente impegnata nella zona di Belyj, e nella cattura, e successiva difesa, della cittadina di Cholomedina. Dopo aver condotto diversi incursioni contro i partigiani dietro la linea del fronte, Zehender venne promosso, il 10 marzo 1943, \"SS-Obersturmbannf\u00fchrer\" a cui aggiunse la Croce di Cavaliere. Nella primavera del 1944 Zehender ricevette l'ordine di creare e comandare una nuova unit\u00e0 di cavalleria SS, la 22. SS-Freiwilligen-Kavallerie-Division der SS \"Maria Theresia\", costituito con il 17. Reggimento di cavalleria SS della 8. SS-Kavallerie-Division der SS \"Florian Geyer\", che venne ritirato dal fronte, presso Kowel, proprio per formare il nucleo della nuova divisione; a cui vennero aggiunti diversi volksdeutsche ungheresi.\nNonostante l'addestramento non fosse ancora stato completato, la fulminea avanzata dell'Armata Rossa costrinse il comando tedesco ad impegnare una parte della nuova unit\u00e0 nella zona di Debrecen, mentre un'altra parte della divisione venne dislocata a Budapest per completare l'addestramento. Rimasta circondata all'interno della capitale ungherese, la divisione resistette per 52 giorni agli attacchi sovietici, e per questo Zehender venne decorato, il 4 febbraio delle Foglie di Quercia della Croce di Cavaliere.\nPochi giorni dopo, l'11 febbraio 1945, moriva, mentre tentava, insieme con i resti della sua divisione, di sfuggire alla distruzione all'interno della capitale magiara."}
{"id": "133667", "revid": "8897", "url": "https://it.wikipedia.org/wiki?curid=133667", "title": "Protrazione", "text": ""}
{"id": "133669", "revid": "729019", "url": "https://it.wikipedia.org/wiki?curid=133669", "title": "Georg Bochmann", "text": "Biografia.\nBochmann nacque a Albernau, un piccolo villaggio della Sassonia al confine con la Boemia, nel 1913. I suoi genitori erano lavoratori tessili di modeste possibilit\u00e0. Studi\u00f2 all'universit\u00e0 di Lipzig. Dopo essersi unito alla Giovent\u00f9 Hitleriana, entr\u00f2 nel partito nazista nel 1933 (nr 1,907,565) e nella SS Totenkopf l'anno successivo (membro nr 122,362) e alavoro nel campo di concentramento di Dachau. Nel 1936 venne assegnato alla \"SS-Totenkopf Standarte \"Oberbayern\"\".\nMor\u00ec nel 1973 all'et\u00e0 di 59 anni per un attacco di cuore mentre si trovava lungo un affluente del Meno."}
{"id": "133673", "revid": "729019", "url": "https://it.wikipedia.org/wiki?curid=133673", "title": "Otto Baum", "text": "Biografia.\nBaum nacque a Stettino nel 1911. Dopo aver frequentato un istituto agrario fino al 1932 e aver intrapreso per due anni gli studi in Agricoltura presso l'universit\u00e0 di Stoccarda, entr\u00f2 nelle \"SS-Verf\u00fcgungstruppe\" nel 1934, ottenendo in comando di un plotone di fanteria, fino a che, nell'aprile del 1935 entr\u00f2 nella SS-Junkerschule di Braunschweig. A partire dall'ottobre 1943 comand\u00f2 la Divisione Waffen-SS Reichsf\u00fchrer rilevando l'incarico dal comandante Max Simon.\nMor\u00ec nel 1998."}
{"id": "133674", "revid": "339392", "url": "https://it.wikipedia.org/wiki?curid=133674", "title": "Arte micenea", "text": ""}
{"id": "133677", "revid": "599013", "url": "https://it.wikipedia.org/wiki?curid=133677", "title": "Max Simon", "text": "Biografia.\nEntrato nell'esercito imperiale tedesco allo scoppio della prima guerra mondiale, partecip\u00f2, come soldato semplice ai combattimenti in Macedonia, e successivamente sul fronte occidentale, venendo decorato con la Croce di Ferro di seconda classe. Al termine della guerra, nel 1919 entr\u00f2 nei Freikorps della Slesia. Durante la seconda guerra mondiale si distinse per le atrocit\u00e0 commesse in Italia sotto il suo comando come SS-Gruppenf\u00fchrer dalla divisione SS Totenkopf (maggio - ottobre 1943) e dalla divisione Waffen-SS Reichsf\u00fchrer (ottobre 1943 - ottobre 1944).\nI processi.\nAl termine della guerra, per la sua responsabilit\u00e0 nei massacri di Marzabotto e Sant'Anna di Stazzema, fu processato a Padova davanti a un tribunale militare britannico, l'ultimo celebrato di una serie di processi tenuti nella stessa citt\u00e0 contro presunti criminali di guerra nazisti. Simon fu condannato a morte, ma la sentenza fu quasi immediatamente commutata con il carcere e trasferito in Germania per scontarvi la pena. Come molti altri prima di lui, fu liberato nel 1954 anche per intercessione dell'arcivescovo di Colonia Frings e grazie alla campagna per il perdono e la riabilitazione dei criminali di guerra che coinvolse in particolare la Germania negli anni della guerra fredda, volta a rilegittimare l'esercito tedesco come elemento centrale nello schieramento europeo della NATO.\nDopo la sua liberazione fu accusato dell'impiccagione di tre cittadini di Brettheimer che, verso la fine della guerra, avevano disarmato il locale reparto della Giovent\u00f9 hitleriana. Processato per questo da un tribunale tedesco, fu assolto in base a elementi formali in prima istanza, e del suo caso fu interessata l'Alta Corte Federale. Durante il processo non si mostr\u00f2 mai pentito e afferm\u00f2 \"rifarei esattamente tutto ci\u00f2 che ho fatto\". Nel 1961, mentre il suo caso era riesaminato in sede giudiziaria, mor\u00ec in seguito a un attacco di cuore."}
{"id": "133681", "revid": "399", "url": "https://it.wikipedia.org/wiki?curid=133681", "title": "La Ila", "text": ""}
{"id": "133682", "revid": "88740", "url": "https://it.wikipedia.org/wiki?curid=133682", "title": "Stern", "text": ""}
{"id": "133683", "revid": "599013", "url": "https://it.wikipedia.org/wiki?curid=133683", "title": "Friedrich-Wilhelm Bock", "text": "Biografia.\nBock nacque a Wreschen nel Warthegau nel 1897 figlio di un ministro protestante. Dopo gli studi, entr\u00f2 volontario, allo scoppio della Prima guerra mondiale, nell'Esercito Imperiale tedesco, combattendo sia in Russia, che in Francia, venendo gravemente ferito diverse volte. Al termine del conflitto, entr\u00f2 in un Freikorps operante in Lettonia, e dopo alcuni anni fece ritorno in Germania, lavorando dapprima come fattore e facendo richiesta successivamente di entrare nella Schutzpolizei.\nIn seguito all'invasione della Polonia nel settembre del 1939 assunse il comando di un battaglione di polizia, ottenendo in seguito il comando del II. Abteilung del Reggimento di artiglieria della divisione Polizei, guidando i suoi uomini anche nella successiva Campagna di Russia. In seguito al prezioso contribuito dell'unit\u00e0 di Bock nella conquista della cittadina di Luga, venne promosso \"Oberstleutnant der Schutzpolizei und SS-Obersturmbannf\u00fchrer\". In seguito alla controffensiva invernale russa nel 1942, la sua unit\u00e0 rimase circondata nell'area di Newa, resistendo a tutti i tentativi sovietici di impadronirsi della citt\u00e0. Ulteriormente promosso al grado di \"SS-Obersturmbannf\u00fchrer und Oberstleutnant der Schutzpolizei\", nel marzo del 1943 ottenne il comando del II. Abteilung del 4. Reggimento di artiglieria SS, alla cui guida venne decorato con la Croce di Cavaliere.\nOttenuto infine il comando della divisione Polizei nell'ottobre del 1943 mantenne la guida di questa unit\u00e0 fino al marzo 1944 quando assunse per alcuni giorni il comando della 19. Waffen-Grenadier-Division der SS che era stata appena costituita. Nominato comandante dell'artiglieria del \"II. SS-Panzerkorps\", assunse per tutto l'agosto del 1944 il comando della divisione Hohenstaufen, dato che il suo comandante, Sylvester Stadler, era rimasto ferito nei durissimi combattimenti in Normandia. Durante il suo comando, la Hohenstaufen venne impegnata nella divisione della linea Cheux-Estry, e per il decisivo contributo dei suoi uomini, in qualit\u00e0 di comandante della divisione, venne decorato con le Foglie di Quercia della Croce di Cavaliere, il 2 settembre 1944. Con il ritorno di Stadler, Bock riprese il suo precedente comando che mantenne fino al termine del conflitto.\nMor\u00ec nel 1978 ad Hannover."}
{"id": "133684", "revid": "6923", "url": "https://it.wikipedia.org/wiki?curid=133684", "title": "Zettabyte", "text": " \nLo zettabyte \u00e8 un'unit\u00e0 di misura dell'informazione o della quantit\u00e0 di dati, il termine deriva dalla unione del prefisso SI zetta con byte ed ha per simbolo ZB.\nIl prefisso zetta deriva dal termine greco \"sept\" a indicare la settima potenza di 1000.\nA causa dell'uso improprio dei prefissi binari nel definire e usare il kilobyte, il valore dello zettabyte nella pratica comune ha potuto assumere i seguenti significati:\nLo zebibyte, che pure non \u00e8 ancora uno standard definito dalla Commissione elettrotecnica internazionale (IEC), esprime senza nessuna incertezza e dovrebbe quindi essere utilizzato al posto del pi\u00f9 diffuso zettabyte (che \u00e8 standard \"de facto\") per esprimere tale quantit\u00e0.\nPer avere un'idea pratica della quantit\u00e0 di dati che 1 zettabyte esprime basti pensare che questo corrisponde a circa 180 milioni di volte le documentazioni conservate nella Biblioteca del Congresso di Washington.\nL'8 settembre 2010 il Product Manager di Google, Jonathan Effrat, durante l'annuncio di Google Instant, ha dichiarato che nel web la misura di contenuti digitali nel mondo \u00e8 ormai vicina allo zettabyte e le informazioni reperibili sul web sono pari a circa un milione di volte quelle contenute in tutte le biblioteche degli Stati Uniti d'America.\nGrazie ad uno studio IDC del 2014 possiamo stimare in 4.4 Zettabyte il volume dei dati attualmente impegnati nel mondo ogni anno (dato del 2013), con una rapidissima crescita stimata fino a 40 ZB annuali nel 2020, soprattutto dovuta alla rapida diffusione e crescita dell'Internet of Things."}
{"id": "133685", "revid": "899", "url": "https://it.wikipedia.org/wiki?curid=133685", "title": "Shotakon", "text": ""}
{"id": "133686", "revid": "1566286", "url": "https://it.wikipedia.org/wiki?curid=133686", "title": "Demi Moore", "text": "Considerata una delle pi\u00f9 grandi \"sex symbol\" degli anni novanta, Moore \u00e8 divenuta celebre proprio per alcuni film di quel decennio, fra le sue interpretazioni pi\u00f9 note si possono ricordare \"Ghost - Fantasma\" (1990), \"Codice d'onore\" (1992), \"Proposta indecente\" (1993), \"Rivelazioni\" (1994), \"La lettera scarlatta\" (1995), \"Striptease\" (1996) e \"Soldato Jane\" (1997). Moore \u00e8 anche nota per il passato matrimonio con un'altra \"superstar\" hollywoodiana, Bruce Willis, insieme al quale \u00e8 stata fondatrice della rinomata catena internazionale di locali Planet Hollywood.\nBiografia.\nIl padre dell'attrice lasci\u00f2 la madre dopo solo due mesi di matrimonio e, pochi mesi dopo la sua nascita, la madre si rispos\u00f2 con un pubblicitario che cambiava spesso lavoro e domicilio. Moore venne a conoscenza dell'esistenza del padre naturale all'et\u00e0 di 13 anni dal certificato di matrimonio dei suoi genitori, risalente al febbraio 1963, un anno dopo la sua nascita. \nMoore \u00e8 cresciuta in New Mexico in seguito a Canonsburg, Pennsylvania, e ha frequentato la Fairfax High School a West Hollywood.\nSi \u00e8 fatta notare in ruoli cinematografici via via pi\u00f9 significativi in \"Una cotta importante\" (1984) di Jerry Schatzberg, \"St. Elmo's Fire\" (1985) ancora di Joel Schumacher, \"A proposito della notte scorsa...\" (1986) di Edward Zwick, \"Non siamo angeli\" (1989) di Neil Jordan, ed emergendo definitivamente come romantica protagonista di \"Ghost - Fantasma\" (1990) di Jerry Zucker.\nNel 1991, durante la sua seconda gravidanza, ha posato nuda per la rivista \"Vanity Fair\".\nIl personaggio da lei interpretato in \"Codice d'onore\" di Rob Reiner segn\u00f2 una svolta nella sua carriera: da allora incominci\u00f2 infatti ad accettare ruoli sexy e erotici che le fecero guadagnare anche un nuovo soprannome, \"Demi goddess\" (\"semi-dea\"). Particolare successo ebbero \"Proposta indecente\" (1993) per la regia di Adrian Lyne; \"Rivelazioni\" (1994) di Barry Levinson, pellicola che fece scalpore per alcune scene di sesso esplicito con la Moore protagonista, e \"Striptease\" (1996) di Andrew Bergman, film per il quale la diva statunitense ottenne 12 milioni di dollari. Per questi ruoli \u00e8 diventata una sex symbol, venendo anche candidata tre volte all'MTV Movie Award all'attrice pi\u00f9 attraente.\nNel 1996 e 1997 si \u00e8 aggiudicata il Razzie Award quale peggior attrice dell'anno per \"Il giurato\", \"Striptease\" e \"Soldato Jane\", sempre nel 1996 il Razzie Award alla peggior coppia in compagnia di Burt Reynolds per \"Striptease\", mentre nel 2003 ha vinto l'Award come peggior attrice non protagonista per \"Charlie's Angels - Pi\u00f9 che mai\".\nSuccessivamente \u00e8 diventata anche produttrice cominciando tale carriera con \"Soldato Jane\" (1997) di Ridley Scott. Da quel momento ha ridotto la sua presenza sui set cinematografici, prendendo per\u00f2 parte alla commedia comica \"Harry a pezzi\" di Woody Allen (1997) e \"Passion of Mind\" di Alain Berliner (1999). Come produttrice, ha finanziato tutti i film di Austin Powers, interpretati dal comico anglo-canadese Mike Myers.\nNel 2003 \u00e8 tornata sul grande schermo con la commedia commerciale \"Charlie's Angels - Pi\u00f9 che mai\" di Joseph McGinty Nichol, in cui ha recitato al fianco di dive come Lucy Liu, Drew Barrymore e Cameron Diaz. Nell'estate 2010 ha preso parte alle riprese del remake di un film francese dal titolo \"LOL - Pazza del mio migliore amico\".\nVita privata.\nA 18 anni ha sposato il musicista Freddy Moore, da cui ha divorziato nel 1985, mantenendone per\u00f2 il cognome.\nDal 1987 al 2000 \u00e8 stata sposata con l'attore Bruce Willis. Dal matrimonio sono nate le figlie Rumer Glenn, Scout e Tallulah.\nNel settembre 2005 ha sposato l'attore Ashton Kutcher. Dopo la separazione annunciata nel novembre 2011, la coppia ha divorziato nel 2013.\nDoppiatrici italiane.\nNelle versioni in italiano dei suoi film, Demi Moore \u00e8 stata doppiata da:\nDa doppiatrice \u00e8 sostituita da:"}
{"id": "133690", "revid": "799504", "url": "https://it.wikipedia.org/wiki?curid=133690", "title": "Stazioni della metropolitana di San Pietroburgo", "text": "Questo \u00e8 l'elenco, suddiviso per le 5 linee, delle stazioni in funzione sulla metropolitana di San Pietroburgo aggiornato a novembre 2013:"}
{"id": "133699", "revid": "1604866", "url": "https://it.wikipedia.org/wiki?curid=133699", "title": "Nastassja Kinski", "text": "Figlia dell'attore Klaus Kinski, \u00e8 ricordata soprattutto per l'attivit\u00e0 cinematografica negli anni ottanta, in cui ebbe modo di lavorare con Francis Ford Coppola in \"Un sogno lungo un giorno\" (1982), Wim Wenders in \"Paris, Texas\" (Palma d'oro al Festival di Cannes 1984) e Andrej Kon\u010dalovskij in \"Maria's Lovers\" (1984). Wenders ha diretto anche l'esordio dell'attrice, nel 1975, nella pellicola \"Falso movimento\" (dove era accreditata come Nastassja Nakszynski) e il successivo \"Cos\u00ec lontano cos\u00ec vicino\" (1993). Ha vinto un Golden Globe per la migliore attrice debuttante e ricevuto una candidatura per la migliore attrice in un film drammatico per \"Tess\" di Roman Pola\u0144ski.\nBiografia.\n\u00c8 nata nel 1961 (bench\u00e9 alcune fonti citino il 1960 o anche il 1959) dal secondo matrimonio di Klaus Kinski con l'allora ventenne Ruth Brigitte Tocki, a nove anni di distanza dalla sua sorella maggiore Pola. Ha anche un fratello, Nikolai, nato nel 1976. Il nome Nastassja Aglaia, che comprende i nomi delle due donne amate dal principe My\u0161kin, le viene imposto dal padre, grande ammiratore di Dostoevskij.\nIl 10 settembre 1984 l'attrice sposa il produttore egiziano Ibrahim Moussa, dopo aver dato alla luce il suo primogenito Aljosha il 19 giugno dello stesso anno. Il 2 marzo 1986 nasce la secondogenita della coppia, Sonja Leila, modella.\nDal 1991 inizia il rapporto che la lega sentimentalmente al musicista e produttore statunitense Quincy Jones; nel novembre di quello stesso anno muore il padre Klaus. Kinski non parteciper\u00e0 ai funerali: il legame tra padre e figlia, da sempre tormentato e vissuto sul precario crinale amore-ripudio, era da tempo definitivamente reciso; circolava infatti la voce che i due avessero avuto rapporti incestuosi, cosa che l'attrice ha sempre smentito categoricamente.\nL'anno successivo c'\u00e8 la separazione consensuale da Moussa, il quale per\u00f2 (mosso da gelosia, secondo le cronache) a un certo punto si rivolge al tribunale per i minorenni di Roma contestando l'assegnazione della custodia dei figli: nell'estate del 1992 la giustizia italiana riconoscer\u00e0 all'attrice il diritto di tenere con s\u00e9, nella sua nuova vita in California, entrambi i bambini. Dal suo rapporto con Jones nasce poi, il 9 febbraio 1993, Kenya Julia Miambi Sara, terza e ultima figlia dell'artista berlinese. Dopo la separazione da Jones, avvenuta nel 1997, l'attrice vive in California.\nCarriera.\nInizia presto a lavorare, sia come modella \u2014 tra le altre cose, nel 1981 sar\u00e0 protagonista di un famoso scatto di Richard Avedon con un \"Boa constrictor\" \u2014 sia in televisione. Nel 1975, esordisce al cinema con \"Falso movimento\" del regista tedesco Wim Wenders. All'esordio cinematografico seguono altri lavori di minore spessore artistico, tra cui \"Una figlia per il diavolo\" (1976) a fianco di Christopher Lee, il film \"Niente vergini in collegio\" e il telefilm \"Solo per il tuo amore\" diretto da Wolfgang Petersen, entrambi del 1977. Il 1978 \u00e8 l'anno della consacrazione internazionale; Viene infatti scelta dal regista Alberto Lattuada come protagonista del film \"Cos\u00ec come sei\" al fianco di Marcello Mastroianni. Nel frattempo, Kinski si lega a Roman Pola\u0144ski, che l'aveva conosciuta nel 1976, e che indirizza la sua giovane protetta all'Actors Studio di Lee Strasberg. Lo stesso regista franco-polacco la diriger\u00e0 nel 1979 in \"Tess\", trasposizione del romanzo di Thomas Hardy, interpretazione che le vale il Golden Globe.\nGli anni successivi sono contrassegnati da una fervida attivit\u00e0: nel 1982 escono \"Il bacio della pantera\" di Paul Schrader, remake dell'omonimo film di Jacques Tourneur e \"Un sogno lungo un giorno\" di Francis Ford Coppola. Nel 1984 \u00e8 protagonista di ben tre film: \"Paris, Texas\", diretta ancora una volta da Wenders; \"Maria's Lovers\" di Andrej Kon\u010dalovskij e il remake \"Un'adorabile infedele\", con Dudley Moore. L'anno successivo partecipa al film \"Revolution\" a fianco di Al Pacino e ad \"Harem\" con Ben Kingsley. Nel 1987 partecipa a \"Voglia d'amare\", grazie al quale ottiene una nomination ai C\u00e9sar come migliore attrice protagonista.\nIn questo periodo trascorre molto tempo in Italia, dove ha l'opportunit\u00e0 di lavorare con numerosi registi: nel 1989 partecipa al film \"In una notte di chiaro di luna\", diretta da Lina Wertm\u00fcller e nel 1990 collabora sia con Francesco Maselli (con il quale gira ben due film: \"L'alba\" e \"Il segreto\") e i fratelli Taviani, che la dirigono nella pellicola \"Il sole anche di notte.\" Due anni dopo \u00e8 la protagonista del film \"La bionda\" di Sergio Rubini. L'attrice partecipa anche al film \"Acque di primavera\" - una produzione italiana del 1989 firmata da Jerzy Skolimowski e ispirata a un racconto di Turgenev - e a \"Umiliati e offesi\", del 1991, trasposizione del feuilleton dostoevskiano.\nWim Wenders la dirige per la terza volta in \"Cos\u00ec lontano cos\u00ec vicino\" (1993) in cui interpreta la parte dell'angelo Raphaela e, dopo il ritorno negli Stati Uniti, partecipa a diverse produzioni, soprattutto televisive. Nel 2016 partecipa come concorrente alla nona edizione di \"Let's dance\", venendo eliminata il 29 aprile 2016. Nel 2017 partecipa come ospite alla trasmissione italiana \"Ballando con le stelle\".\nDoppiatrici italiane.\nNelle versioni in italiano dei suoi film, Nastassja Kinski \u00e8 stata doppiata da:"}
{"id": "133703", "revid": "1305772", "url": "https://it.wikipedia.org/wiki?curid=133703", "title": "ZB", "text": ""}
{"id": "133704", "revid": "599013", "url": "https://it.wikipedia.org/wiki?curid=133704", "title": "Monte Poggiolo", "text": "Il monte Poggiolo (212 ) \u00e8 una collina appartenente all'Appennino forlivese. Situata in comune di Castrocaro Terme e Terra del Sole, a una decina di chilometri da Forl\u00ec, sulla sinistra orografica del fiume Montone, l'altura \u00e8 importante per la presenza, sulla sua vetta, di una rocca medievale, nota come Rocca di Montepoggiolo.\nStoria.\nNata probabilmente come torre di vedetta della cittadella di Castrocaro, i primi documenti storici che riportano indirettamente informazioni su questa rocca portano la data del 906 e citano un tal \u00ab\"conte Berengario del castello di Montepoggiolo\"\u00bb.\nDalla rocca di Montepoggiolo si scopriva \u201cla pianura della Romagna papale da Faenza fino a Ravenna, e l'Adriatico, di modo che non \u00e8 possibile far passare fra queste mura e la Terra del Sole di giorno alcun corpo considerabile senza esserne avvisati\u201d\nCollocata in posizione strategica elevata la Rocca di Montepoggiolo fu contesa nei secoli dalle varie signorie di Forl\u00ec, Faenza e Castrocaro.\nVicende cronologiche del castello di Monte Poggiolo:\nLa Rocca, costruita in mattoni, si presenta tuttora con una pianta quadrilatera irregolare. Dispone di quattro torrioni cilindrici agli angoli del fortilizio caratterizzati da grandi muri a scarpa. Un grande torrione cilindrico, la torre principale, svolge le funzioni di mastio del complesso fortificato. Nel quadro delle fortificazioni difensive preposte al controllo armato del territorio circostante, Montepoggiolo rappresenta la tipologia classica di avamposto militare collegato ad un pi\u00f9 ampio e articolato sistema difensivo capace di trasformare, in caso di necessit\u00e0, la rocca in una vera e propria \"macchina da guerra\".\nOggi si presenta in stato di abbandono e degrado strutturale, anche se sono stati avviati diversi interventi di restauro parziale.\nIl giacimento preistorico di Ca' Belvedere.\nAlla base del monte, in localit\u00e0 Ca' Belvedere, sono stati ritrovati a partire dal 1983 migliaia di reperti litici, manufatti risalenti ad oltre ottocentomila anni fa, considerati di grande importanza per la conoscenza dell'Italia del Paleolitico poich\u00e9 hanno spostato molto indietro nel tempo le conoscenze relative alla presenza dell'\"Homo erectus\" nella Penisola italiana.\nAnche se non sono mai state rinvenute ossa umane, il sito di Ca' Belvedere \u00e8 comunque importante poich\u00e9 \u00e8 il luogo dove gli ominidi hanno realizzato i loro manufatti, lasciando in loco le schegge del lavoro eseguito e in qualche caso il pezzo stesso che, abbandonato perch\u00e9 forse non ben realizzato, ha permesso agli archeologi di ricostruire tutte le fasi del lavoro, scheggia per scheggia fino a riassemblare la pietra originale. A Monte Poggiolo vediamo nostri simili di un tempo lontanissimo mentre agiscono e possiamo ricostruire i gesti del loro lavoro quotidiano. Altri manufatti esaminati presentano microtracce dell'uso che ne \u00e8 stato fatto (per scuoiare, tagliare carne ecc). Insomma siamo in presenza di un luogo eccezionale che un tempo era una spiaggia dell'Adriatico preistorico.\nI reperti sono conservati presso il Museo civico archeologico \"Antonio Santarelli\" di Forl\u00ec."}
{"id": "133706", "revid": "599013", "url": "https://it.wikipedia.org/wiki?curid=133706", "title": "El Hadji Diouf", "text": "Considerato da molti il miglior calciatore senegalese della storia e uno dei migliori calciatori africani di tutti i tempi, \u00e8 il primatista di reti con la casacca del Bolton nelle competizioni calcistiche europee.\n\u00c8 stato nominato Calciatore africano dell'anno due volte, rispettivamente nel 2001 e nel 2002, anno in cui ha vinto anche il premio BBC African Footballer of the Year, assegnato dalla BBC Radio.\nNel marzo del 2004 \u00e8 stato inserito da Pel\u00e9 all'interno del FIFA 100, la particolare classifica che include i pi\u00f9 grandi calciatori a quel tempo viventi.\nDal 2015 \u00e8 membro dell'associazione African Fashion Gate.\nBiografia.\nNato a Dakar, da padre guineano e madre senegalese a 8 anni il padre lo abbandon\u00f2. Insieme alla mamma a 14 anni si trasfer\u00ec in Francia.\nCaratteristiche tecniche.\nDiouf era un'ala dotata di buona tecnica e abile in dribbling.\nCarriera.\nClub.\nInizi in Francia.\nQuando era ancora in fasce la sua famiglia si trasfer\u00ec in Francia: fu qui che Diouf ebbe la possibilit\u00e0 di esordire nel calcio professionistico, poich\u00e9 il lo fece esordire in prima squadra nella stagione 1998-1999. La stagione non fu positiva (15 presenze senza mai segnare) e l'anno successivo il senegalese prefer\u00ec trasferirsi al Rennes.\nCon la nuova squadra, anch'essa militante in Ligue 1, le cose andarono leggermente meglio (28 partite, un goal) e nel 2000 venne anche convocato per la nazionale del suo paese.\nPass\u00f2 poi al , squadra di maggiore ambizione (vinse infatti uno scudetto) con cui rimase due annate, collezionando 18 reti in 54 sfide ufficiali in campionato.\nLiverpool.\nPoco dopo il , che gi\u00e0 aveva fatto delle offerte al giocatore, lo acquist\u00f2 per 10 milioni di sterline.\nLe partenze di Robbie Fowler, Nicolas Anelka e soprattutto di Michael Owen gli permisero di giocare molte partite, senza per\u00f2 mai raggiungere i livelli sperati (nella stagione 2003-2004 non segn\u00f2 neanche una volta in 26 partite), complici anche problemi in spogliatoio con leader della squadra come Steven Gerrard e Jamie Carragher.\nDopo l'esonero di G\u00e9rard Houllier e l'arrivo dell'allenatore Rafael Ben\u00edtez, che gli preferiva in un primo momento Milan Baro\u0161, Diouf si trasfer\u00ec al Bolton Wanderers, non prima per\u00f2 di una controversia burocratica che coinvolse club, manager ed allenatori.\nBolton, Sunderland e Blackburn.\nCon il Bolton Diouf \u00e8 tornato ad essere un giocatore competitivo: \u00e8 stato titolare durante la stagione 2004-2005 (\u00e8 sceso in campo 27 volte), ed ha trovato pi\u00f9 facilmente la via del gol (9 centri in totale). Con il suo nuovo club, con cui ha raggiunto l'obiettivo della salvezza, ha firmato un contratto che lo lega fino al 2009.\nIl 28 luglio 2008 passa al Sunderland sulla base di pi\u00f9 di 3 milioni di euro, che andranno ad arricchire le casse del Bolton. Dopo le tre stagioni passate al Blackburn viene ceduto in prestito ai Rangers.\nRangers.\nIl 2 febbraio 2011 fa il suo esordio nella partita vinta per 1 a 0 contro gli Hearts. Il 24 febbraio 2011 realizza il suo primo gol con la maglia dei Rangers nella partita di Europa League valida per l'accesso agli ottavi di finale (2-2). Il 13 marzo 2011 realizza il suo primo gol in campionato nella partita vinta per 2 a 1 contro il Kilmarnock. Il 20 marzo 2011 vince la Scottish League Cup, con la nuova maglia, battendo in finale il Celtic per 2 a 1. Nella stessa stagione arriva anche il suo secondo trofeo scozzese vincendo la Scottish Premier League.\nChampionship: Doncaster e Leeds.\nA fine stagione viene svincolato e il 31 ottobre 2011 firma un contratto di tre mesi con il Doncaster, squadra che milita nella Football League Championship. Il 1\u00ba novembre 2011 fa il suo debutto con la nuova maglia nella sconfitta casalinga contro il Middlesbrough per 1 a 3. I primi gol arrivano il 5 novembre 2011 dove segna una doppietta nella vittoria esterna contro l'Ipswich (2-3). Dopo aver firmato un contratto di soli tre mesi, decide di rinnovarlo il 23 dicembre 2011, quando si lega al club inglese fino a fine stagione.\nL'11 luglio 2012 si lega al Leeds United senza un contratto vero e proprio. Il 18 agosto debutta con la nuova maglia nella vittoria casalinga per 1-0 contro il Wolverhampton e il 1\u00ba settembre realizza il primo gol con la maglia del Leeds nel pareggio contro il Blackburn (3-3).\nNazionale.\nIl suo esordio con il Senegal avvenne nell'aprile del 2000 con il Benin, e da allora Diouf divenne la stella calcistica principale di questa nazione. Con la nazionale senegalese Diouf ha giocato la Coppa d'Africa del 2002, persa in finale ai rigori contro il Camerun. Nello stesso anno \u00e8 stato nominato miglior calciatore africano dell'anno, mettendo in luce i progressi del calcio senegalese.\nNel Campionato mondiale di calcio 2002 si rende decisivo realizzando prestazioni di grande livello come la storica vittoria e la successiva eliminazione della Francia, partita in cui venne nominato migliore in campo. Dopo lo straordinario mondiale Diouf viene inserito nella All Star Team del mondiale, ovvero la speciale selezione dei migliori 23 giocatori che hanno partecipato alla fase finale della Coppa del Mondo. Con 21 reti in 69 partite, Diouf \u00e8 il secondo miglior realizzatore della propria nazionale.\nStatistiche.\nPresenze e reti nei club.\n\"Statistiche aggiornate al 21 novembre 2013.\""}
{"id": "133709", "revid": "125340829", "url": "https://it.wikipedia.org/wiki?curid=133709", "title": "Flashback (disambigua)", "text": ""}
{"id": "133713", "revid": "109313773", "url": "https://it.wikipedia.org/wiki?curid=133713", "title": "Beatenberg", "text": "Beatenberg (toponimo tedesco) \u00e8 un comune svizzero di 1\u00a0208 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nBeatenberg si affaccia sul Lago di Thun.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nBeatenberg \u00e8 una localit\u00e0 turistica: il turismo estivo si \u00e8 sviluppato a partire dagli anni 1860, quello invernale dal 1940 (seggiovia del Niederhorn).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133714", "revid": "42273615", "url": "https://it.wikipedia.org/wiki?curid=133714", "title": "Camera dei Segreti", "text": ""}
{"id": "133716", "revid": "9498", "url": "https://it.wikipedia.org/wiki?curid=133716", "title": "Lucio Orbilio Pupillo", "text": "Grazie soprattutto al brevissimo intenso ritratto che ne ha lasciato Quinto Orazio Flacco, \u00e8 stato consacrato dalla tradizione successiva come archetipo del maestro pignolo, retrivo e irascibile.\nBiografia.\nGaio Svetonio Tranquillo fornisce la biografia di Orbilio nel suo \"De grammaticis et rhetoribus\". In quest'opera, che costituisce la principale fonte di informazioni su Orbilio, l'autore, pur indulgendo in particolari biografici curiosi e scandalistici, li accompagna con citazioni di fonti esterne componendo un ritratto coerente e caratteristico.\nNato a \"Beneventum\", Orbilio affront\u00f2 fin da ragazzo studi regolari con grande impegno. In giovinezza sub\u00ec il grave trauma della perdita nello stesso giorno di entrambi i genitori per morte violenta: era infatti il periodo della guerra civile dell'83-82 a.C. tra Mario e Silla e della guerra sociale, che provocarono migliaia di morti in tutta la Magna Grecia orientale.\nOrbilio dovette dunque ingegnarsi come \"apparitor\", cio\u00e8 passacarte e fattorino amministrativo. Prest\u00f2 successivamente servizio militare prima come ausiliario e poi come cavaliere (\"cornicularius\") in Macedonia. Terminata la leva militare riprese e complet\u00f2 gli studi.\nDopo aver a lungo insegnato nella sua terra natale, a cinquant'anni si trasfer\u00ec a Roma nell'anno del consolato di Cicerone (63 a.C.) e l\u00ec insegn\u00f2 con maggior fama che guadagno: infatti, in et\u00e0 assai avanzata ammise in un suo scritto di vivere in povert\u00e0 e di abitare in un sottotetto.\nCon la vecchiaia il suo carattere si inaspr\u00ec; avversava in qualunque occasione, anche in pubblico e con parole sguaiate, non solo rivali letterari e personaggi famosi, ma anche i suoi studenti, come lascia intendere Orazio che, avendo avuto Orbilio gi\u00e0 sessantenne come insegnante, gli affibbi\u00f2 il soprannome di \"plagosus\" (\"che causa ferite/piaghe\", vale a dire \"manesco\" o addirittura \"contundente\"):\nTale attitudine non fu riservata solo alla didattica, ma fu usata anche contro personaggi politici, ai quali Orbilio non risparmiava allusioni sarcastiche: lo assicura Svetonio riferendo un aneddoto e riportando un verso del poeta Domizio Marso:\nIl suo interesse per la letteratura antica \u00e8 testimoniato da un altro aneddoto riportato da Svetonio: il grammatico Pomponio Andronico, divenuto povero, vendette l'intera sua opera di \"Confutazioni degli Annali di Ennio\" a uno sconosciuto per sedicimila sesterzi. Sparita dalla circolazione tale opera, secondo Svetonio Orbilio sostenne di aver ricomprato questi libri per curarne la diffusione a Roma sotto il nome del loro autore.\nMor\u00ec quasi centenario, dopo aver perso la memoria, come ironizza Furio Bibaculo nel suo epigramma:\nGli fu dedicata una statua a Benevento, dove appariva seduto, vestito di pallio e con ai lati due scrigni. Lasci\u00f2 un figlio con il suo stesso nome, anch'egli grammatico e insegnante.\nIl grammatico Scribonio Afrodisio inizialmente era stato suo servo e, una volta affrancato da Scribonia, prima moglie di Ottaviano Augusto, divenne suo discepolo.\nOpere.\nDi quanto scritto da Orbilio non ci \u00e8 rimasto praticamente nulla. Svetonio per\u00f2 riferisce la pubblicazione di un'opera, intitolata \"Perialogos\" riguardante le lamentele per le offese che gli insegnanti ricevono a causa della negligenza o l'ambizione del genitori. Tale titolo, cos\u00ec come riportato dalla tradizione manoscritta di Svetonio, \u00e8 parola non documentata altrove n\u00e9 in latino n\u00e9 in greco; a meno che non si tratti di un neologismo essa pi\u00f9 probabilmente testimonia un errore di trascrizione del testo: il titolo in lingua greca \u2014 sia esso in alfabeto greco o gi\u00e0 traslitterato in alfabeto latino \u2014 non \u00e8 stato compreso generando un errore che \u00e8 giunto a noi nella forma \"Perialogos\". Sono state formulate dai filologi diverse ipotesi di emendazione per risalire alla sua corretta lettura: tra esse, , oltre a \"Peri algeos\", cita , \"Peri alogon\", , \"Periautologos\", e .\nFrammenti.\nDella sua opera ci sono giunti per tradizione indiretta solo tre frammenti che attestano l'interesse di Orbilio per le sinonimie:\nIl primo \u00e8 citato da Svetonio stesso nel \"De grammaticis et rhetoribus\":\nIl secondo \u00e8 citato da Isidoro di Siviglia nelle \"Differentiae\", in riferimento a un frammento di Afranio:\nIl terzo \u00e8 citato da Prisciano nelle \"Institutiones grammaticae\", nella sezione dell'ottavo libro sulle forme verbali, dove vengono citati alcuni casi in cui verbi normalmente deponenti (cio\u00e8 di forma passiva ma di diatesi attiva) sono usati passivamente. A questi esempi sono accostati verbi di uguale comportamento in greco, a testimonianza dell'estrema sopravvivenza della diatesi mediopassiva anche in latino.\nRiferimenti nella letteratura successiva.\nFinite nell'oblio le sue opere, la fortuna della figura di Orbilio fu per secoli legata a quella del suo alunno pi\u00f9 noto, Quinto Orazio Flacco, che ne consegn\u00f2 ai posteri il brevissimo ritratto di istitutore puntiglioso, retrivo e violento. Tale reputazione divenne ben presto stereotipo del personaggio di Orbilio, trasformato cos\u00ec nell'icona dell'istitutore incline alla punizione corporale, come appare da alcune testimonianze di epoche successive.\nL'orbilianismo.\nLo stereotipo di Orbilio gener\u00f2 in epoca illuminista la parola \"Orbilianismo\", indicante la parafilia degli \"Orbilianisti\", educatori che abusano della flagellazione sugli studenti provandone piacere. I termini compaiono nel curioso libello francese dal titolo \"Memorie storiche sull\u2019orbilianismo e sulle correzioni dei gesuiti\" pubblicato nel 1764. In esso la denuncia dei metodi sadici e violenti degli educatori religiosi non era tanto ispirata a volont\u00e0 umanitarie quanto a un'esplicita propaganda antigesuitica nella Francia che di l\u00ec a poco avrebbe intrapreso la via della Rivoluzione.\nPieter van Braam.\nIl filologo e poeta olandese Pieter van Braam oltre a pregevoli \"carmina\" in lingua latina scrisse anche diverse poesie in olandese tra cui una intitolata \"Orbilius Antibarbarus\":\nLa poesia fu inclusa da Pieter Gerardus Witsen Geysbeek nel \"Dizionario biografico, antologico e critico della poesia olandese\" come rappresentativa della personalit\u00e0 del suo autore. Essa era rimasta originariamente inedita ma fu scoperta fra le carte del poeta da Ewald Kist che l'inser\u00ec nel suo \"Elogio di Pieter van Braam\".\nArthur Rimbaud.\nIl poeta francese Arthur Rimbaud, esempio di genio precoce, a quattordici anni appena compiuti era gi\u00e0 abile versificatore in latino. Studente esterno al collegio di Charleville, il 6 novembre 1868 propose il suo primo saggio di poesia, \"Ver erat\". Esso inizia descrivendo il poeta Orazio, a sua volta giovane studente, mentre approfitta di un'assenza forzata del maestro per effettuare una scampagnata:\nInvolontaria o intenzionale, l'identificazione dell'autore con il protagonista crea nello sviluppo successivo di questo poemetto un'impressionante profezia del futuro poeta simbolista e ribelle a ogni coercizione: Orazio si addormenta presso la riva di un fiume e in sogno viene incoronato d'alloro da uno stormo di colombe.&lt;br&gt; Gli appare poi Apollo in persona che gli scrive sul capo \"\" (\"Tu sarai un veggente\"); le colombe si riveleranno infine essere le nove Muse.\nGiovanni Pascoli.\nIl poeta italiano Giovanni Pascoli nel suo \"carmen\" latino \"Sosii fratres bibliopolae\" (\"Fratelli Sosii Editori\"), scritto nel 1899 e vincitore del \"Certamen poeticum Hoeufftianum\" di Amsterdam nel 1900, rievoc\u00f2 Orbilio assieme a Publio Valerio Catone, nello scenario di una famosa casa editrice romana del I secolo a.C., mentre brontolano contro le nuove mode letterarie che stanno decretando il successo della poesia virgiliana e se ne vanno, uno da una parte, uno dall'altra, scuotendo la testa.\nGoffredo Coppola.\nUn ritratto di Orbilio fuori dal coro \u00e8 quello tratteggiato nel 1939 dal filologo Goffredo Coppola, che pone l'accento sulla povert\u00e0 che accompagn\u00f2 Orbilio per tutta la vita travagliata anche dalle noiose lamentele delle famiglie degli alunni, a partire dall'infanzia tristissima, passando per le infelici condizioni economiche di emigrato a Roma fino a giungere alla vecchiaia trascorsa nella decrepitezza e nello squallore.\nTuttavia a questa premessa biografica Coppola fa seguire un elogio del personaggio interpretandone l'indole acerba come \"rustica, burbera e tagliente\", retaggio di \"quella sanit\u00e0 contadina che dopo tanti secoli contraddistingue la gente campana\". Le battute sarcastiche attribuitegli da Svetonio e Macrobio sono definite da Coppola spirito di chi \u00e8 stato educato giorno per giorno alla rude franchezza del carattere.\nLa provocatoria simpatia di Coppola per Orbilio arriva al punto di fargli affermare che l'aggettivo \"plagosus\" attribuitogli da Orazio sia in realt\u00e0 \"un omaggio finemente allusivo alla virt\u00f9 sua di perspicace interprete di vocaboli\", e che l'apprendistato sotto Orbilio abbia contribuito a risvegliare in Orazio la vocazione alla scrittura satirica con la propriet\u00e0 di linguaggio che contraddistingue il poeta venosino."}
