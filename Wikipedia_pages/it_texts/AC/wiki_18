{"id": "97084", "revid": "767487", "url": "https://it.wikipedia.org/wiki?curid=97084", "title": "Esilio", "text": "Lesilio \u00e8 la lontananza, forzata o volontaria, dalla propria abitazione (vale a dire citt\u00e0, stato o nazione) a causa dell'esplicito rifiuto del permesso di farvi ritorno, se forzata, o per decisione propria, se volontaria. Si usa comunemente distinguere tra \"esilio interno\" (o \"confino\"), ovvero il reinsediamento forzato all'interno della propria nazione di residenza, e l'\"esilio esterno\", ovvero l'espulsione dal territorio della Patria con divieto di reingresso.\nDefinizione.\nIl lemma exsilium (o exilium) indica l'allontanamento di un cittadino dalla propria citt\u00e0 con relativa rinuncia alla comunione giuridica gi\u00e0 goduta di fronte ai concittadini (da latino EX= fuori e SOLUM= suolo).\nNelle fonti romane si parla dell'esilio come di un'usanza rispetto alla quale il comportamento dell'esule pu\u00f2 ritenersi l'esercizio di un diritto, o come un mezzo da usarsi per sfuggire ad una pena, o come una pena inserita, in un certo momento, nel sistema punitivo romano.\nCerchiamo di chiarire, per\u00f2, cosa fosse l'esilio per l'ordinamento romano prima di divenire una pena legislativa, e se l'andare in esilio fosse o meno un diritto.\nNel diritto greco (attico) risulta che all'origine dell'esilio ci sia sempre un delitto particolarmente grave, come ad esempio il parricidio, e solo successivamente esso si estese come pena per colpe politiche.\nCon la legislazione di Dracone l'esercizio dell'esilio \u00e8 l'esercizio di un diritto: si faceva divieto ai privati di uccidere l'omicida che avesse esercitato il diritto di sottrarsi, mediante l'esilio, alla pena di morte. Ad Atene l'accusato veniva lasciato in libert\u00e0 fino al momento del processo ed egli poteva sfuggire alla condanna esiliandosi. L'esercizio di tale facolt\u00e0 era consentito fino dopo la prima orazione dell'accusatore e l'esposizione da parte dell'accusato delle proprie ragioni difensive.\nUna simile usanza \u00e8 attestata per Roma da Polibio, per i delitti capitali.\u201c Vige presso i romani un'usanza degna di lode e di menzione: dopo che \u00e8 stata pronunciata una sentenza capitale, si concede al reo la facolt\u00e0 di allontanarsi in volontario esilio. I condannati possono riparare a Napoli, Preneste, a Tivoli e in qualunque altra citt\u00e0 federata.\u201d\nL'esilio volontario portava a sottrarre un cittadino dalla pena capitale: il cittadino emigrato aveva una remissione completa di tale pena, ma veniva per sempre privato della facolt\u00e0 di tornare in patria.\nLa natura dell'esilio \u00e8 chiarita dalla sua funzione, la quale si fonda sull'idea di liberazione da una minaccia. Questa idea era diffusa sia nel mondo romano sia in quello greco.\nL'exsilium nasce nell'ambito gentilizio: si andava in esilio in luoghi dove si sapeva di poter essere accolti in virt\u00f9 di questi legami; era insomma un aspetto della solidariet\u00e0 gentilizia. Con il sorgere dello stato patrizio-plebeo si pone il problema del mantenimento dell'istituto dell'exsilium in una struttura sociale e in un contesto politico diversi da quelli originari. Tale diritto fu, dunque, esteso a tutti i cittadini e non fu pi\u00f9 mero appannaggio della gens.\nLe formule sanzionatorie dell'exsilium appaiono caratterizzate in senso patrizio o plebeo, a seconda che si tratti del provvedimento di \u201caqua et igni interdictio\u201d : stabilita in luogo della pena di morte, ogni cittadino ebbe per essa divieto di fornire al condannato alimenti e alloggio. Poich\u00e9 l'interdictio spinge l'interessato ad andare in esilio, \u00e8 plausibile che gi\u00e0 in et\u00e0 repubblicana si cominciasse a considerarlo non pi\u00f9 come fuga di fronte alla minaccia di morte, bens\u00ec come una pena in s\u00e9 e per s\u00e9. E gi\u00e0 in et\u00e0 repubblicana potrebbe essersi costituita la dottrina che vede la perdita della cittadinanza romana come conseguenza diretta dell'interdictio. In ogni caso, Cicerone attribuisce la perdita di cittadinanza ad una precisa volont\u00e0 da parte del cittadino.\nIl diritto a mantenere o a rinunziare alla cittadinanza \u00e8 inserito nel quadro dei diritti riconosciuti al civis romanus. Egli \u00e8 dominus rispetto a tale ius, ed \u00e8 proprio in questo che risiede la libertas di Roma, caratteristica che la differenzia dagli altri popoli. Il diritto a mantenere la cittadinanza, peraltro, \u00e8 centrale nella Pro Balbo, orazione pronunciata da Cicerone nel 56 a. C. in difesa di un cittadino di Gades, (odierna Cadice) accusato di aver usurpato la cittadinanza romana. Cicerone ribadisce che l'attribuzione di tale diritto \u00e8 un fatto privato, individuale, che non deve necessariamente coinvolgere tutta la comunit\u00e0 di origine, ma che invece riguarda la volont\u00e0 del singolo.\nSotto Augusto da quella pena venne poi a distinguersi la deportatio ovvero relegatio, fatta sovente in un'isola, che, togliendo all'esule romano la protezione dello ius civile (media capitis deminutio), assegnava al condannato un determinato soggiorno dentro la giurisdizione dei domin\u00ee di Roma. Anche la deportatio fu spesso detta exsilium e, ristabilita la pena di morte, fu considerata come la maggior pena dopo di questa, specialmente se perpetua; poteva anche essere inflitta a tempo.\nEsilio personale.\nL'esilio \u00e8 stato usato storicamente come una forma di punizione, in particolare per gli oppositori politici delle persone al potere. L'uso dell'esilio per scopi politici pu\u00f2 talvolta rivelarsi utile per il governo in quanto impedisce agli esiliati di organizzarsi in patria o di diventare dei martiri.\nL'esilio rappresenta una punizione severa, in particolare per quelli, come Ovidio o Du Fu, che vennero esiliati in regioni straniere o arretrate, tagliati fuori da tutte le opportunit\u00e0 della vita e separati da familiari e amici. Dante descrive il dolore dell'esilio nella \"Divina Commedia\":\nL'esilio si \u00e8 ammorbidito, per certi versi, nel XIX e XX secolo, nei casi in cui gli esiliati sono stati ben accolti in altre nazioni, nelle quali hanno creato nuove comunit\u00e0, o meno frequentemente, ritornando alla loro patria a seguito della caduta del regime che li aveva esiliati.\nGoverno in esilio.\nDurante un'occupazione straniera o un colpo di Stato, i membri del governo deposto possono trovare rifugio all'estero e formare un \"governo in esilio\".\nEsilio fiscale.\nUn cittadino benestante che lascia la sua residenza per un luogo dotato di giurisdizione fiscale pi\u00f9 favorevole, allo scopo di ridurre il proprio carico fiscale, viene detto \"esiliato fiscale\"."}
{"id": "97085", "revid": "767487", "url": "https://it.wikipedia.org/wiki?curid=97085", "title": "Nuno Bettencourt", "text": "Biografia.\nAll'et\u00e0 di quattro anni, la sua famiglia si \u00e8 trasferita negli Stati Uniti, a Boston. Come tutti i dieci fratelli della famiglia, decide di studiare musica e si dedica dapprima alla batteria; probabilmente \u00e8 questo il momento in cui comincia a svilupparsi lo spiccato senso ritmico che caratterizza il suo stile. Successivamente per\u00f2 abbandona lo studio della batteria per dedicarsi prima al basso, e infine alla chitarra e alla tastiera.\nDopo aver suonato in varie band non molto conosciute, nel 1985 entra negli Extreme, band fondata dal cantante Gary Cherone e dal batterista Paul Geary, sostituendo l'originario chitarrista Hal Lebeaux. Il genere suonato dagli Extreme pu\u00f2 essere definito funk metal, termine che meglio denota la grande attenzione che i quattro membri hanno sempre dato all'aspetto del ritmo. In particolare, Bettencourt si fa notare nel panorama chitarristico proprio per il suo stile fortemente ritmato, innovativo e molto originale, tuttavia ispirato a quello di Eddie Van Halen. La sua bravura lo porta ai vertici del chitarrismo mondiale, tanto che nel 1992 viene chiamato ospite al Guitar Legends tenutosi a Siviglia, suonando insieme a Brian May, Joe Walsh, Joe Satriani e Steve Vai.\nGli Extreme raggiungono la loro massima popolarit\u00e0 con l'album \"\", in cui emerge chiaramente il virtuoso stile chitarristico di Bettencourt, che nell'introduzione della traccia \"He-Man Woman Hater\" suona una sua personale rivisitazione del celebre \"Il volo del calabrone\" di Nikolaj Andreevi\u010d Rimskij-Korsakov. Gli Extreme si sciolgono nell'ottobre del 1995 per poi riunirsi definitivamente nel 2007.\nStrumentazione.\nDal 1990 Bettencourt \u00e8 \"endorser\" per Washburn, azienda statunitense di chitarre, la quale lo omaggia del modello \"N4 Nuno Bettencourt Model\" da lui disegnato e rimasto in produzione nel corso degli anni. Prima del modello N4 aveva utilizzato, sempre negli anni novanta, il modello N2 della stessa casa. L'inizio della sua carriera con gli Extreme lo vide tuttavia utilizzare, durante la fine degli anni ottanta, una chitarra Schecter modello Stratocaster con ponte Floyd Rose, non verniciata e con applicato un manico Warmoth e un pickup Bill Lawrence; tale strumento veniva utilizzato in coppia con un amplificatore Marshall da 100 W. Ha utilizzato notoriamente anche amplificatori Fender, Hughes and Kettner (modello TriAmp), e una testata Soldano di cui vi sono incertezze riguardo al modello.\nCarriera solista e altri progetti.\nDopo lo scioglimento degli Extreme, Bettencourt si cimenta nel suo primo ed unico lavoro solista, \"Schizophonic\", uscito sul mercato statunitense l'11 febbraio 1997 per l'etichetta A&amp;M Records. Si tratta di un disco a cavallo tra il rock e il grunge, suonato e cantato quasi esclusivamente da Bettencourt. Nonostante i consensi dei nostalgici degli Extreme, per\u00f2, il grande pubblico non concede un margine di vendite sufficiente ad incoraggiare la carriera solista di Bettencourt, e i progetti futuri come solista vengono accantonati.\nIn seguito allo scioglimento degli Extreme, dopo aver militato nei Mourning Widows, entra a far parte della nuova formazione dei Population 1. La band assume il nome definitivo di DramaGods.\nNel 2004 entra nei Satellite Party, band formata dal cantante Perry Farrell successivamente allo scioglimento dei Jane's Addiction.\nNel 2008 partecipa alla reunion degli Extreme, che tornano sulla scena mondiale con la formazione \"storica\" al completo, eccezion fatta per il batterista Paul Geary sostituito da Kevin Figueiredo dei Dramagods.\nDal \"Last Girl on Earth Tour\" \u00e8 il chitarrista di Rihanna durante le sue performance live.\nVita privata.\nBettencourt \u00e8 stato sposato con Suze DeMarchi, cantante del gruppo australiano Baby Animals, dal 1994 fino al 2013. Insieme hanno avuto due figli, nati rispettivamente nel 1996 e nel 2002. La coppia si \u00e8 separata nel 2009.\nNel 1998 recita nel film \"Just a Little Harmless Sex\" nel ruolo di Vince, The Pizza Guy. Nel 2012 compie invece un cameo nel musical \"Rock of Ages\".\n\u00c8 tifoso della squadra di calcio Sport Lisboa e Benfica."}
{"id": "97087", "revid": "599013", "url": "https://it.wikipedia.org/wiki?curid=97087", "title": "Portata", "text": "La portata, nella fluidodinamica, \u00e8 una misura della quantit\u00e0 di un fluido che attraversa nell'unit\u00e0 di tempo una sezione di area formula_1.\nLa nozione corrisponde a una classe di grandezze fisiche. In effetti, la quantit\u00e0 estensiva considerata pu\u00f2 essere una quantit\u00e0 numerica, una quantit\u00e0 chimica, una massa, un volume. Il concetto \u00e8 stato spesso utilizzato anche nella descrizione di fenomeni fisici non direttamente collegati alla fluidodinamica classica, in cui il modello fisico pu\u00f2 essere assimilato a quello di un fluido. Esempi notevoli si riscontrano nell'ambito dell'elettromagnetismo, dove l'intensit\u00e0 di corrente elettrica e il flusso magnetico sono assimilati a portate, e nel caso del teorema di Liouville.\nStoria.\nDivenne molto importante nella storia dell'idraulica e si forma all'inizio del Seicento nella scuola di Galileo, dove maturano metodi esatti di misura delle acque. La critica ai sistemi tradizionali di misura delle acque \u00e8 anticipata gi\u00e0 da Leonardo Da Vinci, ma sar\u00e0 Benedetto Castelli a sviluppare per primo misure sistematiche di portata nel suo trattato \"Della misura dell'acque correnti\". \nIn precedenza le quantit\u00e0 d'acqua erano misurate semplicemente con le sezioni d'efflusso dalle luci o di deflusso nei corsi d'acqua, senza considerare il volume totale che le attraversava, cosa che poteva esser fatta tenendo conto della velocit\u00e0 con cui il fluido attraversava la sezione. Per evidenziare il concetto di portata, Castelli introdusse in modo efficace la velocit\u00e0 come terza dimensione, accanto alle due della sezione trasversale. Castelli us\u00f2 l'espressione \u201cquantit\u00e0 dell'acqua\u201d per indicare la portata, un'espressione che rimase a lungo e lasci\u00f2 tracce nel simbolo ancor oggi universalmente usato per indicare la portata, ossia la lettera Q, che rappresenta appunto l'iniziale di \u201cquantit\u00e0\u201d.\nDefinizione.\nIn generale, data una funzione scalare formula_2, in grado di descrivere una quantit\u00e0 di fluido, si pu\u00f2 definire la portata di quest'ultimo come:\nNel caso di una funzione con anche altre variabili, ad esempio formula_4 si generalizza al caso di derivata totale, includendo un gradiente spaziale:\nformula_5\nIn questo caso si \u00e8 impiegata prima per semplicit\u00e0 la notazione tensoriale (contratta) e poi la definizione di velocit\u00e0 e si \u00e8 indicato con nabla il gradiente spaziale.\nIn alternativa, essa pu\u00f2 essere definita come il flusso della densit\u00e0 di corrente formula_6 di formula_7 attraverso la sezione formula_8:\nEsempi.\nPi\u00f9 nello specifico, data una sezione si pu\u00f2 definire:\nPortata volumetrica.\nPer un fluido comprimibile ha spesso poca importanza parlare della portata volumetrica, perch\u00e9 solitamente questa grandezza non si conserva. La portata volumetrica di liquido che scorre nell'unit\u00e0 di tempo attraverso una sezione di area \"formula_8\" \u00e8 pari a:\npertanto, la velocit\u00e0 del liquido formula_12 pu\u00f2 essere interpretata come la densit\u00e0 di flusso del volume formula_13 attraverso la sezione formula_8.\nNella maggior parte delle applicazioni pratiche, il flusso di un fluido attraverso un condotto, se riferito ai valori medi delle propriet\u00e0 nella generica sezione perpendicolare alla direzione del flusso, si pu\u00f2 approssimare ad un flusso unidimensionale, ovverosia si trascurano le variazioni delle propriet\u00e0 del fluido in ogni direzione tranne la direzione del flusso. Questa approssimazione se influisce poco sulla maggior parte delle propriet\u00e0 del fluido, quali temperatura, pressione, densit\u00e0, ha invece un effetto rilevante sulla velocit\u00e0, il cui valore varia da zero in prossimit\u00e0 delle pareti ad un massimo in corrispondenza dell'asse, a causa degli effetti viscosi.\nConsiderando formula_15 la velocit\u00e0 media del fluido uniforme su tutto formula_8 e inclinata con un certo angolo formula_17 rispetto alla normale unitaria associata alla sezione, si ha che:\ninoltre, nel caso particolare in cui formula_12 risulti ortogonale all'area, si avr\u00e0 che:\nNel Sistema Internazionale la portata volumetrica si misura in metri cubi al secondo formula_21.\nPortata molare.\nLa portata molare di un fluido che scorre nell'unit\u00e0 di tempo attraverso una sezione di area formula_8 \u00e8 pari a:\nNel Sistema Internazionale la portata molare si misura in moli al secondo formula_24.\nNell'ipotesi di flusso unidimensionale, assumendo la velocit\u00e0 costante sull'intera sezione trasversale e pari ad un valore medio equivalente, \u00e8 possibile passare dalla portata volumetrica alla portata molare attraverso la relazione:\ndove formula_26 \u00e8 la densit\u00e0 e formula_27 la massa molare. Supponendo formula_28 costante su tutta la sezione si pu\u00f2 riscrivere la relazione come:\nPortata massica.\nLa portata massica di un fluido che scorre nell'unit\u00e0 di tempo attraverso una sezione di area formula_8 \u00e8 pari a:\nNel Sistema Internazionale la portata massica si misura in chilogrammi al secondo formula_32.\nNell'ipotesi di flusso unidimensionale, assumendo la velocit\u00e0 costante sull'intera sezione trasversale e pari ad un valore medio equivalente, \u00e8 possibile passare dalla portata volumetrica alla portata massica attraverso la relazione:\nSupponendo formula_28 costante su tutta la sezione si pu\u00f2 riscrivere la relazione come:\nPortata ponderale.\nLa portata ponderale di un fluido che scorre nell'unit\u00e0 di tempo attraverso una sezione di area formula_8 \u00e8 pari a:\ndove formula_38 \u00e8 l'accelerazione di gravit\u00e0. Nel Sistema Internazionale la portata molare si misura in newton al secondo formula_39.\nNell'idraulica.\nIn idraulica il termine \u00e8 di rilevanza la portata di liquido che attraversa nell'unit\u00e0 di tempo la sezione di un corso d'acqua, un canale o un condotto, e la capacit\u00e0 idraulica di un'opera o di un dispositivo per la captazione o l'erogazione dell'acqua.\nLa portata di un corso d'acqua \u00e8 qualificata da aggettivi (per esempio portata \"minima\", \"media\" od \"ordinaria\", \"massima\" o \"di punta\"), corrispondenti a specifiche elaborazioni statistiche idrologiche. La portata solida, invece, \u00e8 la massa di sedimenti che attraversano nell'unit\u00e0 di tempo la sezione di un corso d'acqua naturale."}
{"id": "97091", "revid": "1543377", "url": "https://it.wikipedia.org/wiki?curid=97091", "title": "Orizzonti perduti (fumetto)", "text": "Orizzonti perduti / Falka (\"Horizontes perdidos / Falka\") \u00e8 una serie a fumetti di fantascienza in otto volumi, sceneggiata e disegnata da Giovanni (Juan) Zanotto tra il 1993 e il 2003, ed edita in Italia da Eura Editoriale.\nLa protagonista \u00e8 l'amazzone aliena umanoide Falka; infatti dopo i primi 5 episodi la serie \"Orizzonti perduti\" cambia titolo, diventando semplicemente \"Falka\" per altri 3 episodi.\nTrama.\nIn realt\u00e0 sotto le formose apparenze della bella donna guerriera si nasconde il tenente Dan Darnell della Confederazione Galattica, il quale durante una missione di guerra sul pianeta Alphard IV sperimenta su di s\u00e9 il prototipo di un convertitore biomolecolare portatile per camuffarsi davanti ai suoi inseguitori (episodio 1). Darnell non riesce a invertire la trasformazione prima che questa diventi irreversibile: in una serie di vicissitudini perde e ritrova due volte il bioconvertitore, ma prima \u00e8 scarica la batteria, poi il dispositivo viene danneggiato irrimediabilmente in una sparatoria.\nNonostante l'angoscia per la sua situazione, Falka sfrutta con disinvoltura le sue nuove sembianze femminili per entrare nella citt\u00e0 delle amazzoni e liberare la sua compagna di missione Beverly Witheld. Anche quando alla fine Falka e Bev verranno salvate da una squadra di soccorso della loro stazione orbitante, non ci sar\u00e0 pi\u00f9 nulla da fare per restituire al tenente Darnell il suo corpo maschile; egli si vede dunque costretto a restare donna per il resto della sua vita (episodio 2).\nDopo un breve soggiorno sul pianeta centrale della Confederazione, Darnell torna in missione su Alphard IV come amazzone Falka (episodio 3), ruolo al quale si adatta sempre pi\u00f9 negli episodi successivi. Viene accettata dalle amazzoni come una di loro e ha addirittura l'opportunit\u00e0 di diventarne la regina, ma vi rinuncia per introdurre la democrazia nella loro societ\u00e0 (episodi 4 e 5).\nAbbandonata la citt\u00e0 delle amazzoni, Falka si avventura solitaria nell'altro emisfero del pianeta (episodi 6-8). In questi ultimi tre episodi dal titolo ormai diverso non viene pi\u00f9 menzionato esplicitamente che Falka era un uomo, anche se vi sono vari cenni a un suo passato misterioso, al fatto che non sia nata amazzone bens\u00ec sia venuta dai pianeti centrali, a un peso che porta in s\u00e9, ecc.\nLa serie consiste in una pentalogia e una trilogia abbastanza compiute, ma diversi spunti sono rimasti irrisolti senza un seguito per la morte dell'autore. Il finale dell'ultimo episodio \u00e8 aperto.\nTemi.\nL'ambientazione non manca dei classici temi cari alla fantascienza, ma la particolarit\u00e0 della storia \u00e8 soprattutto il cambiamento di sesso e di vita del tenente Darnell, che porta a numerosi spunti erotici. Per la sua avvenenza Falka viene insidiata continuamente dagli uomini che incontra. Riesce a tenerli a distanza solo a malapena, mentre verso la fine del secondo episodio ricambia volentieri l'amore saffico di due giovani amazzoni e continua a desiderare Beverly. Alla met\u00e0 dello stesso episodio, nonostante le istruzioni del bioconvertitore spiegassero che questo modifichi solo l'aspetto fisico e non la personalit\u00e0 (perlomeno durante la fase reversibile della trasformazione), il cambiamento avvenuto nel suo corpo conduce Falka a non riuscire a trattenere un'inaspettata attrazione per un personaggio maschile. Questi per\u00f2 muore poco dopo, e negli episodi successivi non si ripete una vicenda simile: Falka \u00e8 ferrea nel respingere le numerose avances dei vari uomini che incontra. In compenso negli ultimi due volumi scopre una vena materna nei confronti di un'orfana.\nCitazioni e riferimenti ad altre opere.\nIl nome della stazione orbitante Shangri-La dalla quale partono Dan e Beverly \u00e8 un omaggio al romanzo Orizzonte perduto di James Hilton (1933).\nNel fumetto compare Yor, personaggio del fumetto Yor, il cacciatore sempre dello stesso Zanotto e di Ray Collins, pubblicato dalla stessa casa editrice, l'Eura Editoriale."}
{"id": "97093", "revid": "1522738", "url": "https://it.wikipedia.org/wiki?curid=97093", "title": "Gigi la trottola", "text": " \u00e8 un manga \"spokon\" di Noboru Rokuda del 1980, l'anno successivo ne venne tratta una serie televisiva anime.\nTrama.\nIl protagonista della storia \u00e8 Kappei Sakamoto, un ragazzo dotato di grandi capacit\u00e0 verso qualunque tipo di sport, simpatico, dolce e generoso, ma ha un unico \"difetto\": non raggiunge neanche il metro d'altezza.\nKappei non ne fa un problema, anzi, ne approfitta per vedere sotto le gonne delle studentesse, perch\u00e9, oltre allo sport, la sua passione sono le mutandine bianche. Anche se eccelle in ogni tipo di sport, non gli va di iscriversi a nessun circolo sportivo, ma, per le regole della scuola, il Liceo Seirin, \u00e8 costretto a scegliere una disciplina.\nSceglier\u00e0 il circolo che sembra essere meno adatto a lui, quello della pallacanestro. Oltre ai componenti della squadra, qui incontrer\u00e0 Akane, ragazza gentile e sensibile, che far\u00e0 breccia nel suo cuore. I tentativi di Kappei di conquistare Akane, per\u00f2, vengono sempre intralciati da uno spasimante insolito, il cane della ragazza, Seiichir\u014d, che sa parlare, ma solamente Kappei riesce a capirlo.\nCon l'avanzare del tempo, Kappei si lancia una sfida: decide di sfidare tutti i circoli sportivi e batterli.\nPersonaggi.\nI nomi si riferiscono alla versione italiana del manga, identici a quelli della versione originale, mentre tra parentesi sono indicati i nomi usati nell'adattamento italiano dell'anime.\nManga.\nIl manga Dash Kappei \u00e8 composto di 158 capitoli ed \u00e8 stato pubblicato in Giappone dalla Shogakukan sulla rivista Weekly Sh\u014dnen Sunday ed in 17 volumi, e in Italia dalla Star Comics (nella testata \"Mitico\") in 25 volumi.\nAnime.\nDoppiaggio.\nL'edizione italiana \u00e8 a cura della Play World Film e il doppiaggio \u00e8 stato eseguito presso lo studio CRC. La direzione del doppiaggio ed i dialoghi italiani sono di Giovanni Brusatori.\nI nomi si riferiscono alla versione originale, con, tra parentesi, i nomi usati nell'adattamento italiano dell'anime."}
{"id": "97095", "revid": "3115", "url": "https://it.wikipedia.org/wiki?curid=97095", "title": "Idraulica", "text": "L'idraulica \u00e8 la scienza che studia il moto e l'utilizzazione dei liquidi, in particolare dell'acqua; infatti, la parola \"idraulica\" deriva dalla parola greca \u1f51\u03b4\u03c1\u03b1\u03c5\u03bb\u03b9\u03ba\u03cc\u03c2 (\"hydraulikos\") derivato di \u1f55\u03b4\u03c1\u03b1\u03c5\u03bb\u03bf\u03c2 che significa \"idraulo\", composto di \u1f51\u03b4\u03c1- (\"hydr\"-) che \u00e8 una contrazione di \u1f55\u03b4\u03c9\u03c1 (\"hydor\") dal significato di \"acqua\", e \u03b1\u03c5\u03bb\u03cc\u03c2 (\"aulos\") che significa \"tubo\".\nLa meccanica dei fluidi costituisce la base teorica dell'idraulica, le cui branche fondamentali sono lo studio delle correnti in pressione, delle correnti a pelo libero e della foronomia.\nStoria.\nI primi impieghi della forza dell'acqua risalgono alla Mesopotamia e all'Egitto, dove l'irrigazione \u00e8 stato usata sin dal VI millennio a.C. e orologi ad acqua erano usati dal II millennio a.C. Altri primi esempi di uso della forza dell'acqua includono il sistema dei qanat nell'antica Persia e il sistema idrico di Turfan nell'antica Cina.\nAntica grecia.\nI Greci continuarono e migliorarono la costruzione di sistemi idraulici. Un esempio famoso \u00e8 la costruzione di Eupalinos, nell'ambito di un appalto pubblico, di un canale di irrigazione per Samos. Un primo esempio di utilizzo della ruota idraulica, probabilmente il pi\u00f9 antico in Europa, \u00e8 la ruota Perachora (III secolo a.C.).\nDegna di nota \u00e8 la costruzione di automi idraulici da parte di Ctesibio (270 a.C. circa) ed Erone di Alessandria (10-80 d.C. circa). Erone descrive una serie di macchine funzionanti con energia idraulica, come una pompa, conosciuta da molti siti romani per essere stata utilizzata per sollevare l'acqua e in pompe antincendio, per esempio.\nAntica Cina.\nNella Cina antica c'erano Sunshu Ao (VI secolo a.C.), Ximen Bao (V secolo a.C.), Du Shi (31 d.C. circa), Zhang Heng (78-139 d.C.), e Ma Jun (200 - 265 d.C.), mentre nella Cina medievale c'erano Su Song (1020 - 1101 d.C.) e Shen Kuo (1031-1095 d.C.) che si distinsero per gli studi sull'idraulica. Du Shi impieg\u00f2 una ruota idraulica per alimentare il mantice di un altoforno per produzione di ghisa, mentre Zhang Heng fu il primo a impiegare idraulica per fornire la forza motrice per rotazione di una sfera armillare per l'osservazione astronomica.\nAntica Roma.\nSi ritiene che la Roma imperiale ricevesse oltre un milione di metri cubi d'acqua al giorno, che per la maggior parte rifornivano le case di privati per mezzo di condotte di piombo. A Roma confluivano almeno una dozzina di acquedotti a cielo aperto, con una vasta rete sotterranea, eccettuati gli ultimi 16 km in pianura dove si preferirono gli acquedotti sopraelevati che, assicurando una maggiore pressione all'utenza finale, facilitavano la distribuzione. Gli acquedotti romani erano delle opere ingegneristiche enormi: per costruire l'acquedotto Claudio fu necessario trasportare per ben 14 anni quarantamila carri di tufo all'anno.\nNelle province spesso gli acquedotti attraversavano profonde vallate, come a N\u00eemes, dove il Pont du Gard lungo 175 metri ha un'altezza massima di 49 metri, e a Segovia (in Spagna) dove un ponte/acquedotto di 805 metri \u00e8 ancora in funzione.\nI romani scavarono anche canali per migliorare il drenaggio dei fiumi in tutta Europa e per la navigazione, come nel caso del canale Reno-Mosa, lungo 37\u00a0km, che eliminava il passaggio per mare.\nIn questo campo la loro opera pi\u00f9 grande rimase il tentativo di prosciugare il lago Fucino, realizzato costruendo all'interno della montagna una galleria di 5,5 km, primato insuperato fino al 1870, con la costruzione della galleria ferroviaria del Moncenisio.\nPorto era il golfo artificiale costruito dopo quello di Ostia al tempo dei primi imperatori: il suo bacino interno esagonale aveva un fondale di 4\u20135 m, una larghezza di 800 metri, banchine di mattoni e calcestruzzo e un fondo di blocchi di pietra per facilitarne il drenaggio.\nMedioevo e Rinascimento.\nNel Medioevo importante fu il contributo dato all'idraulica dal mondo arabo. Nell'area geografica interessata al primo sviluppo della civilt\u00e0 araba, furono realizzate importanti opere di canalizzazione per la bonifica e per la distribuzione dell'acqua, con largo impiego del sifone, pressoch\u00e9 sconosciuto precedentemente. L'Islam inoltre assicur\u00f2 la continuit\u00e0 della conoscenza con le civilt\u00e0 antiche, in particolar modo con la cultura alessandrina.\nQuando nel Rinascimento si riscopri la civilt\u00e0 classica e la sua scienza, in realt\u00e0 si disponeva di tecniche molto pi\u00f9 evolute che nell'antichit\u00e0 e di strumenti matematici molto pi\u00f9 versatili quali la numerazione araba e l'algebra, anch'essa di derivazione araba.\nNel Medioevo la ruota idraulica fu largamente usata in Europa per una grande variet\u00e0 di usi industriali. Il Domesday Book, il catasto inglese compilato nel 1086, ad esempio cita 5624 mulini ad acqua quasi tutti del tipo vitruviano. Tali mulini vennero usati per azionare segherie, follatoi, frantoi di minerali oltre che di cereali, mulini a pestelli per la lavorazione dei metalli, per alimentare i mantici delle fornaci e per una variet\u00e0 di altri congegni. Ebbero in questo modo una grande importanza anche sulla ridistribuzione geografica delle attivit\u00e0 industriali. Un'altra fonte di energia sviluppatasi nel Medioevo fu il mulino a vento. Sviluppatosi in Persia nel VII secolo, pare che sia derivato dalle pi\u00f9 antiche ruote di preghiere azionate dal vento usate nell'Asia centrale. Un'altra congettura, plausibile, ma non dimostrata, \u00e8 che il mulino a vento derivi dalle vele delle navi. Durante il X secolo esso era largamente usato in Persia per pompare acqua e macinare frumento. I mulini persiani erano costituiti da un edificio a due piani: nel piano inferiore si trovava una ruota orizzontale azionata da sei o dodici ali atte a prendere il vento, collegate ad un asse verticale, che trasmetteva il movimento alle macine situate al piano superiore, con una disposizione che ricorda quella dei mulini greci ad acqua. I mulini a vento ad asse orizzontale si svilupparono in Europa settentrionale attorno al XIII secolo.\nDei numerosi architetti che operarono nel Rinascimento il pi\u00f9 significativo e pi\u00f9 versatile fu Leonardo da Vinci (1452-1519). A Leonardo \u00e8 dovuta una prima versione della conservazione della massa in un corso d'acqua, in cui il prodotto tra la velocit\u00e0 media dell'acqua in una sezione e l'area della sezione medesima \u00e8 costante; sempre Leonardo osserv\u00f2 che la velocit\u00e0 dell'acqua \u00e8 massima al centro del fiume, e minima sui bordi.\nNel 1628 nasce ufficialmente la scienza idraulica con Benedetto Castelli, dando corso alla grande fioritura della civilt\u00e0 italiana nel Rinascimento che proprio in questi anni si trasforma in primato scientifico.\nCorrenti a pelo libero.\nL'idraulica viene applicata allo studio delle correnti dei fiumi e dei torrenti, chiamate in gergo tecnico \"correnti a pelo libero\", soprattutto al fine di conoscere la portata transitabile in alveo, a seconda della geometria e della scabrezza dello stesso, e, passando attraverso la conoscenza dell'energia posseduta dalla corrente, l'andamento della velocit\u00e0 della corrente e della quota del pelo libero in funzione delle variazioni della forma dell'alveo e della pendenza del fondo. Nella pratica si pu\u00f2 calcolare se per una data portata gli argini sono abbastanza alti da poter contenere la piena del fiume o che tipo di opera idraulica pu\u00f2 essere realizzata per laminare la portata.\nCorrenti in pressione.\nLe correnti in pressione sono un particolare moto dei fluidi all'interno di tubazioni, che avviene quando il fluido occupa l'intera sezione e vi \u00e8 la presenza di una differenza di quota piezometrica tra le sezioni di estremit\u00e0 del tubo.\nApplicazioni dell'idraulica.\nProduzione di energia.\nMulini.\nNell'antichit\u00e0, la principale fonte di energia non derivante dalla forza muscolare di animali o uomini fu l'azione della corrente idrica, sfruttata attraverso il cosiddetto mulino ad acqua greco, costituito da un'asse di legno verticale nella cui parte bassa vi era una serie di palette immerse in acqua. Tale tipo di mulino venne usato principalmente per macinare il grano: l'asse passava attraverso la macina inferiore e faceva ruotare quella superiore, a cui era solidale.\nMulini di questa specie richiedevano una corrente di acqua rapida ed avevano avuto origine nelle regioni collinose del Vicino Oriente. Tali mulini avevano in genere dimensioni contenute ed erano piuttosto lenti; la macina infatti girava alla stessa velocit\u00e0 della ruota, essi erano quindi adatti a macinare piccole quantit\u00e0 di grano ed il loro uso era puramente locale. Tuttavia essi possono essere considerati i precursori della turbina idraulica ed il loro uso si \u00e8 protratto per pi\u00f9 di tremila anni.\nUn tipo di mulino idraulico ad asse orizzontale e ruota verticale fu progettato nel I secolo a.C. dall'ingegnere militare Vitruvio. L'ispirazione pu\u00f2 essergli venuta dalla ruota persiana (o \"saq\u00ecya\"), un congegno per sollevare l'acqua consistente in una serie di recipienti disposti lungo la circonferenza di una ruota, fatta girare da forza umana o animale. Questa ruota era usata in Egitto nel IV secolo a.C. e Vitruvio ne descrisse una pi\u00f9 efficiente modificazione, conosciuta come \"ruota a tazze\"; la ruota idraulica vitruviana \u00e8 sostanzialmente una ruota a tazze funzionante in modo contrario.\nProgettata per la macinazione del grano, la ruota era collegata alla macina mobile per mezzo di ingranaggi lignei, che davano una riduzione di circa 5:1. I primi mulini di questo tipo erano del tipo \"con l'acqua che passa sotto\".\nPi\u00f9 tardi si prov\u00f2 che una ruota alimentata dall'alto era pi\u00f9 efficiente, in quanto sfruttava anche la differenza di peso tra le tazze piene e quelle vuote. Tali ruote, bench\u00e9 pi\u00f9 efficienti, richiedevano un considerevole impianto aggiuntivo per assicurare il regolare rifornimento idrico: comunemente si arginava il corso d'acqua in modo da formare un bacino, dal quale un canale di scarico portava un flusso regolare alla ruota.\nQuesto tipo di mulino forn\u00ec una sorgente di energia maggiore di quelle disponibili in precedenza, e non solo rivoluzion\u00f2 la macinazione, ma apr\u00ec la via alla meccanizzazione di molte altre operazioni industriali. Un mulino romano a Venafro del tipo di quelli alimentati di sotto, con ruota di circa 2 metri di diametro, poteva macinare circa 180 kg di grano in un'ora, il che corrisponderebbe ad una potenza di circa tre cavalli vapore; un mulino azionato da un asino o da due uomini poteva invece macinare 4,5\u00a0kg all'ora.\nDal IV secolo d.C. nell'Impero Romano furono installati mulini di notevoli dimensioni. A Barbegal, vicino ad Arles, nel 310 venivano usate per la macinazione del grano sedici ruote alimentate per disopra, che avevano un diametro fino a 2,7 metri; ciascuna di esse azionava, attraverso ingranaggi lignei, due macine: la capacit\u00e0 di macinazione complessiva era di 3 tonnellate all'ora, sufficienti al fabbisogno di una popolazione di 80.000 abitanti (e la popolazione di Arles a quel tempo non superava i 10.000 abitanti); il mulino serviva quindi una vasta zona.\n\u00c8 sorprendente che il mulino di Vitruvio non venisse comunemente usato nell'Impero Romano fino al III e IV secolo. Essendo disponibili gli schiavi ed altra mano d'opera a basso prezzo, vi era uno scarso incentivo a impegnare del capitale; si dice poi che l'imperatore Vespasiano (69-79 d.C.) si sia opposto all'uso dell'energia idraulica, perch\u00e9 questa avrebbe recato disoccupazione.\nTurbine.\nL'idraulica studia anche i flussi che servono per far girare la turbina volta a generare energia idroelettrica. L'acqua passa per un tubo di grandi dimensioni a bassa velocit\u00e0 per diminuire il pi\u00f9 possibile le perdite di carico, per poi terminare in un ugello che trasforma pi\u00f9 energia possibile in energia cinetica, il flusso colpisce le pale della turbina. Tra le turbine idrauliche pi\u00f9 diffuse c'\u00e8 la turbina Pelton, turbina Francis e la turbina Kaplan."}
{"id": "97097", "revid": "15756", "url": "https://it.wikipedia.org/wiki?curid=97097", "title": "IEEE 802.11e", "text": "IEEE 802.11e \u00e8 uno standard MAC della famiglia IEEE 802.11, nato per supportare servizi telematici a qualit\u00e0 (Quality of Service, QoS) differenziata. Esso prevede quattro differenti \"Access Category\" (AC) a priorit\u00e0 decrescente: AC_VO, AC_VI, AC_BE, AC_BK, rispettivamente introdotte per gestire applicazioni VoIP (o real-time), video, best effort, e traffico di background. A ciascuna di queste AC, nei nodi della WLAN, viene associata una coda di pacchetti dedicata, da servire in base alla priorit\u00e0 della AC di appartenenza.\nLa differenziazione del servizio offerto a ciascuna AC viene gestita per mezzo di un nuovo protocollo di accesso multiplo denominato \"Hybrid Coordination Function\" (HCF). Esso si basa su due meccanismi distinti e complementari, denominati rispettivamente: \"Enhanced distributed channel access\" (EDCA) e \"HCF controlled channel access\" (HCCA).\nEDCA \u00e8 una semplice variante della \"Distributed Coordination Function\" (DCF, proposta nello standard 802.11 legacy) ed implementa un algoritmo di accesso multiplo di tipo CSMA/CA parametrizzato ad hoc per ciascuna AC. In particolare, per ciascuna delle quattro AC sono definiti in maniera differenziata i parametri del relativo algoritmo di accesso multiplo CSMA/CA in modo che il servizio risultante sia in linea con la graduazione delle priorit\u00e0 previste nello standard. I parametri soggetti a differenziazione sono l'ampiezza della \"Contention Window\" e gli \"Inter-Frame Space\", i quali influenzano i tempi di attesa medi di accesso al canale condiviso. Quindi le AC a priorit\u00e0 pi\u00f9 elevata utilizzeranno \"Contention Window\" e \"Inter-Frame Space\" pi\u00f9 piccoli.\nHCCA, invece, \u00e8 un meccanismo basato sulla mediazione di un coordinatore centralizzato definito \"Hybrid Coordinator\" (HC). Esso pu\u00f2 interrogare i dispositivi della WLAN garantendo ad essi (per intervalli di durata limitata) accesso al canale privo di collisioni. In questo modo, risulta pi\u00f9 semplice garantire limiti prestazionali sul ritardo di consegna dei pacchetti.\nBibliografia.\nSpecific requirements Part 11: Wireless LAN Medium Access Control (MAC) and Physical Layer (PHY) Specifications. June 2007. ]"}
{"id": "97098", "revid": "838137", "url": "https://it.wikipedia.org/wiki?curid=97098", "title": "257 a.C.", "text": ""}
{"id": "97101", "revid": "287204", "url": "https://it.wikipedia.org/wiki?curid=97101", "title": "Tankobon", "text": ""}
{"id": "97103", "revid": "838137", "url": "https://it.wikipedia.org/wiki?curid=97103", "title": "256 a.C.", "text": ""}
{"id": "97104", "revid": "838137", "url": "https://it.wikipedia.org/wiki?curid=97104", "title": "255 a.C.", "text": ""}
{"id": "97108", "revid": "161374", "url": "https://it.wikipedia.org/wiki?curid=97108", "title": "Stuka", "text": ""}
{"id": "97111", "revid": "2039709", "url": "https://it.wikipedia.org/wiki?curid=97111", "title": "Pino Arlacchi", "text": "Biografia.\nGi\u00e0 professore associato di sociologia applicata presso l'Universit\u00e0 della Calabria e la Cesare Alfieri dell'Universit\u00e0 di Firenze, nonch\u00e9 \"visiting professor\" alla Columbia University di New York, \u00e8 professore ordinario di Sociologia generale presso la Facolt\u00e0 di Scienze politiche dell'Universit\u00e0 di Sassari.\n\u00c8 stato presidente onorario della Fondazione Falcone e tra gli \nNel 1994 \u00e8 stato eletto alla Camera, nelle file dell'Alleanza dei Progressisti, in quota Partito Democratico della Sinistra; nel 1996 \u00e8 stato rieletto al Senato con L'Ulivo.\nDal 1997 al 2002 ha ricoperto l'incarico di sottosegretario generale delle Nazioni Unite, direttore dell'UNDCCP (ufficio delle Nazioni Unite per il controllo delle droghe e la prevenzione del crimine) e direttore generale dell'ufficio delle Nazioni Unite a Vienna. Come direttore esecutivo dell'UNDCP, Arlacchi ha proposto e fatto approvare nel 1998 all'Assemblea generale delle Nazioni Unite una strategia decennale di riduzione della domanda di droghe e di eliminazione delle colture di oppio e coca in tutto il mondo, chiamata \"un mondo libero dalla droga\"; si \u00e8 inoltre fatto promotore della Convenzione delle Nazioni Unite contro la Criminalit\u00e0 Organizzata Transnazionale approvata a Palermo da 124 paesi nel dicembre 2000 e pienamente operativa dal 2003.\nPino Arlacchi ha ripetuto l'esperienza di creazione della DIA promuovendo la nascita di una agenzia speciale antidroga nel Tagikistan, paese collocato lungo la rotta nord della droga che parte dall'Afghanistan e raggiunge i mercati russo ed europeo.\nNel campo della lotta al riciclaggio del denaro sporco, Pino Arlacchi ha promosso la firma nel 2001 da parte di 34 paradisi fiscali di un accordo che li ha impegnati a lavorare assieme all'ONU per adeguare le loro legislazioni agli standard internazionali di trasparenza finanziaria e di contrasto del riciclaggio. L'accordo coinvolgeva il 70% del mercato finanziario \"offshore\", la cui dimensione era nel 2000 di 4.000 miliardi di dollari.\nNel 2004, su incarico della Commissione europea, ha redatto il progetto della agenzia antiriciclaggio del Kosovo. Tra il 2006 e il 2008 ha fatto parte del comitato internazionale di tre esperti costituito dalla Repubblica popolare cinese sul tema della sicurezza dei Giochi Olimpici del 2008.\nNel 2008 \u00e8 divenuto responsabile del dipartimento per la sicurezza internazionale dell'Italia dei Valori, nelle cui liste verr\u00e0 eletto al Parlamento europeo in occasione delle elezioni europee del 2009; insieme agli altri eurodeputati dell'IdV, aderisce al gruppo dell'ALDE. Il 19 novembre 2010, tuttavia, Arlacchi abbandona il partito di Antonio Di Pietro alla volta del Partito Democratico, ufficializzando il passaggio all'Alleanza Progressista dei Socialisti e dei Democratici.\nSi candida con il PD per le Elezioni europee del 2014 nella Circoscrizione Italia meridionale ma con 82.136 preferenze non viene eletto.\nSvolge ad aprile 2016 attivit\u00e0 di \"Advisor\" per il Gruppo ITINERA S.P.A nella conclusione di accordi con due primarie societ\u00e0 di trasporti ferroviarie iraniane..\nControversie.\nNel corso degli anni il personaggio Pino Arlacchi \u00e8 stato protagonista di diversi eventi controversi\nPresunte minacce dai mafiosi.\n, e nel maggio 1994 \u00e8 stato minacciato in pubblico da Tot\u00f2 Riina, il capo di Cosa Nostra. Nel corso di un processo, Riina si proclam\u00f2 perseguitato politico e fece i nomi dei suoi tre principali nemici, tra cui, \"questo Arlacchi che scrive libri\". \nCritiche dai Radicali.\nAlcune critiche gli sono state rivolte per la sua gestione dell'Alto Commissariato ONU per la lotta alla droga, soprattutto da rappresentanti dei Radicali Italiani come Maurizio Turco e Marco Cappato.\nIn particolare, i Radicali Italiani contestano la dichiarazione fatta da Pino Arlacchi il 15 aprile 2008 in cui egli dichiarava all'ANSA: \nElezioni in Azerbaijan.\nIn qualit\u00e0 di capomissione per il Parlamento Europeo, Pino Arlacchi ha certificato che le elezioni in Azerbaijan del 9 ottobre 2013 sono state \"libere, eque e trasparenti\" contrariamente a quanto dichiarato da OCSE, Human Rights Watch e Freedom House - una differenza di vedute che ha sollevato pi\u00f9 di un dubbio sulle ragioni che stanno dietro al suo giudizio, specialmente dopo le inchieste pubblicate dall'Iniziativa Europea di Stabilit\u00e0 su come l'Azerbaigian ha usato la \"diplomazia del caviale\" per silenziare i suoi critici.\nArlacchi ha definito queste critiche incivili e faziose e ha replicato che la sua valutazione sulle elezioni presidenziali azere non era personale ma rifletteva quella di altri sessantacinque parlamentari appartenenti a tre diverse delegazioni (OSCE, PE, Consiglio d'Europa), e di oltre mille osservatori di altre 46 delegazioni presenti in loco e provenienti da tutto il mondo."}
{"id": "97118", "revid": "1305772", "url": "https://it.wikipedia.org/wiki?curid=97118", "title": "Sylloge Nummorum Graecorum", "text": "Sylloge Nummorum Graecorum (cio\u00e8 Collezione delle monete greche) \u00e8 un progetto di ricerca della British Academy, nato per pubblicare i cataloghi delle monete greche presenti nelle collezioni sia pubbliche che private della Gran Bretagna.\nIn questo progetto \u00e8 stata usata la tradizionale suddivisione numismatica risalente a Joseph Eckhel e quindi sono state considerate come \"greche\" le monete delle antiche culture del Mediterraneo e delle altre culture limitrofe, escludendo solo le monete battute sotto il nome di Roma e del suo impero.\nIl progetto \u00e8 stato inaugurato nel 1931 con la pubblicazione della collezione di E.G. Spencer-Churchill.\nI cataloghi sono pubblicati su formato in folio e pongono il testo a fronte delle illustrazioni, limitando il testo e dando pi\u00f9 ampio spazio alle fotografie, al contrario di quanto si facesse in precedenza. A partire dal 1984 i nuovi cataloghi sono pubblicati prevalentemente in formato A4.\nLe stesse modalit\u00e0 sono state adottate da altri paesi, che hanno mantenuto anche lo stesso titolo, e scelte catalogico-critiche simili, coordinati dal Comitato Internazionale di Numsimatica. Volumi della Sylloge sono stati stampati da Australia, Danimarca, Francia, Gran Bretagna, Germania, Grecia, Israele, Italia, Finlandia, Polonia, Slovenia, Stati Uniti, Spagna, Svezia, Svizzera, Turchia, Ungheria. Attualmente nel mondo le Sylloge pubblicate superano i 120 volumi, di cui una trentina nel solo Regno Unito.\nIn Italia sono state pubblicate le collezioni di Milano (Gabinetto numismatico e medagliere (Castello Sforzesco) gi\u00e0 Civiche raccolte archeologiche e numismatiche), di Sassari (Museo nazionale archeologico ed etnografico G. A. Sanna), di Catanzaro (Museo provinciale), Agrigento (Museo archeologico regionale), di Firenze (Museo archeologico nazionale) e di Cremona; in preparazione la collezione di Parma (Museo archeologico nazionale).\nIl progetto \u00e8 stato adottato nel 1972 dalla Union acad\u00e9mique internationale ed \u00e8 coordinato dalla International Numismatic Commission (ora International Numismatic Council).\nLo stesso formato \u00e8 stato adottato anche per altre serie di monete, come la \"Sylloge Nummorum Romanorum\" (SNR) o la \"Sylloge of Coins of the British Isles\" (SCBI)."}
{"id": "97121", "revid": "554814", "url": "https://it.wikipedia.org/wiki?curid=97121", "title": "Autorizzazione (informatica)", "text": "In informatica, l'autorizzazione \u00e8 la funzione che specifica i privilegi di accesso alle risorse legate alla sicurezza delle informazioni, alla sicurezza informatica in generale e in particolare al controllo degli accessi. Pi\u00f9 formalmente, autorizzare significa definire una politica di accesso. Per esempio, il personale delle risorse umane normalmente \u00e8 autorizzato ad accedere ai records dei dipendenti e questa politica \u00e8 solitamente formalizzata come regole di controllo degli accessi in un sistema informatico. Durante il funzionamento, il sistema utilizza le regole del controllo degli accessi per decidere se le richieste di accesso degli utenti (autenticati) devono essere approvate (granted) o meno (rejected). Le risorse a cui accedere possono includere singoli file, dati di un elemento, programmi, dispositivi informatici e varie funzionalit\u00e0 specifiche fornite dalle applicazioni.\nDescrizione.\nIl controllo degli accessi nei sistemi e nelle reti informatiche si basa sulle politiche di accesso. Il processo di controllo dell'accesso pu\u00f2 essere suddiviso nelle seguenti fasi: la fase di definizione delle politiche in cui l'accesso \u00e8 autorizzato e la fase di esecuzione delle politiche in cui le richieste di accesso sono approvate o respinte. L'autorizzazione \u00e8 la funzione della fase di definizione delle politiche che precede la fase di attuazione delle politiche in cui le richieste di accesso sono approvate o respinte in base alle autorizzazioni precedentemente definite.\nLa maggior parte dei sistemi operativi multi-utente moderni includono il controllo degli accessi e quindi contano sull'autorizzazione. Il controllo d'accesso utilizza anche l'autenticazione per verificare l'identit\u00e0 dell'utente. Quando un utente cerca di accedere ad una risorsa, il processo di controllo dell'accesso verifica che l'utente sia stato autorizzato a utilizzare tale risorsa. L'autorizzazione \u00e8 responsabilit\u00e0 di un'autorit\u00e0, ad esempio un responsabile di reparto, all'interno del dominio applicativo, ma viene spesso delegata ad un custode come l'amministratore di sistema. Le autorizzazioni sono espresse come criteri di accesso in alcuni tipi di \"policy definition application\", ad esempio, sotto forma di un elenco di controllo degli accessi o di una capability, in base al \"principio del privilegio minimo\": gli utenti dovrebbero essere autorizzati ad accedere a tutto ci\u00f2 che \u00e8 strettamente necessario per svolgere il proprio lavoro. I vecchi sistemi operativi mono-utente, spesso, avevano sistemi di autenticazione e di controllo degli accessi molto deboli o inesistenti.\nGli utenti anonimo o guest (ospite), sono utenti per i quali non \u00e8 stato necessario impostare un processo di autenticazione. Hanno spesso un'autorizzazione limitata. Su un sistema distribuito, pu\u00f2 essere utile concedere l'accesso senza richiedere un'identit\u00e0 univoca. Esempi familiari possono essere i token d'accesso che includono chiavi e biglietti, concedendo l'accesso senza dover provare l'identit\u00e0.\nGli utenti attendibili sono spesso autorizzati a un accesso illimitato alle risorse di un sistema, ma devono essere autenticati, in modo che il sistema di controllo dell'accesso possa prendere la decisione di approvazione. Gli utenti \"parzialmente\" affidabili e i guest hanno un'autorizzazione limitata, al fine di proteggere le risorse dall'uso improprio. La politica di accesso in alcuni sistemi operativi, per impostazione predefinita, consente a tutti gli utenti l'accesso completo a tutte le risorse. Altri S.O, invece, fanno il contrario, insistendo sul fatto che l'amministratore autorizzi esplicitamente un utente ad utilizzare le risorse.\nAnche quando l'accesso \u00e8 controllato attraverso una combinazione di autenticazioni ed ACL, i problemi di mantenimento dei dati di autorizzazione non sono banali e spesso rappresentano tanto carico gestionale quanto credenziali di autenticazione. Spesso \u00e8 necessario modificare o rimuovere l'autorizzazione di un utente: ci\u00f2 avviene modificando o eliminando le relative regole di accesso sul sistema. L'utilizzo dell'autorizzazione atomica \u00e8 un'alternativa alla gestione delle autorizzazioni per ogni sistema, in cui una terza parte affidabile distribuisce in modo sicuro le informazioni sull'autorizzazione.\nInterpretazioni.\nPolitica pubblica\nNella politica pubblica, l'autorizzazione \u00e8 una caratteristica dei sistemi attendibili utilizzati per la sicurezza o il controllo sociale.\nSettore bancario\nNel settore bancario, l'autorizzazione \u00e8 un addebito sul conto di un cliente quando viene effettuato un acquisto utilizzando una carta di debito o una carta di credito.\nSettore editoriale\nNel settore editoriale, talvolta si pubblicano lezioni e altri testi liberamente disponibili senza l'approvazione dell'autore. Questi sono chiamati testi non autorizzati. Un esempio \u00e8 \"La teoria del tutto: origine e destino dell'universo\", una raccolta dalle lezioni di Stephen Hawking e pubblicata senza il suo permesso in base alla legge sul diritto d'autore."}
{"id": "97124", "revid": "1776051", "url": "https://it.wikipedia.org/wiki?curid=97124", "title": "Mercuriale (nome)", "text": ". \nOrigine e diffusione.\nContinua il gentilizio latino \"Mercurialis\", derivato dal nome Mercurio, e significa quindi \"appartenente al dio Mercurio\". Nome di scarsissima diffusione, in italiano pu\u00f2 avere anche valenza femminile.\nOnomastico.\nL'onomastico ricorre il 23 maggio, il 30 aprile (su certi calendari) o anche il 26 ottobre (giorno della traslazione delle reliquie) in onore di san Mercuriale, protovescovo e patrono di Forl\u00ec, che lott\u00f2 contro l'arianesimo (da cui la sua allegorica lotta contro un drago)."}
{"id": "97125", "revid": "125780129", "url": "https://it.wikipedia.org/wiki?curid=97125", "title": "Glicemia", "text": "La glicemia () \u00e8 il valore della concentrazione di glucosio nel sangue.\nMisure e valori.\nIl suo valore pu\u00f2 essere espresso con diverse unit\u00e0 di misura in mg/dl o mmol/l.\nLa normalit\u00e0 di tale valore \u00e8 relativo alla assunzione di pasti e viene per tale ragione valutata una sua eventuale anormalit\u00e0 con tre metodiche.\nLa determinazione della glicemia si pu\u00f2 effettuare sul sangue venoso (esame di laboratorio) oppure sul sangue capillare usando il glucometro avendo il risultato in pochi secondi (si preleva una goccia di sangue capillare dal polpastrello tramite la puntura di una lancetta pungidito, questo permette ai diabetici un migliore controllo della patologia con una minore insorgenza di complicanze).\nMetabolismo alla base della glicemia.\nIl glucosio ematico deriva dai carboidrati della dieta. Avendo gi\u00e0 descritto i valori normali in soggetti normo nutriti, in digiuno protratto pu\u00f2 tuttavia scendere a 60\u201370\u00a0mg/dl.\nLa glicemia \u00e8 controllata da tutti i tessuti in modo pi\u00f9 o meno diretto.\nProblematiche relative alla glicemia.\nLa normale quantit\u00e0 di glucosio contenuta nel sangue di una persona adulta \u00e8 complessivamente di 5 grammi. Per avere un termine di paragone, un cucchiaino di zucchero contiene 8 grammi di glucosio, e quindi un semplice caff\u00e8 zuccherato o un dolcetto, specialmente fuori pasto, rappresentano per il corpo un'overdose di zuccheri. Per mantenere la glicemia entro livelli non letali, il pancreas produce insulina. Nel tempo il pancreas si \"affatica\" e le cellule diventano meno sensibili all'insulina, per cui ne occorrono quantitativi maggiori per ottenere i soliti effetti.\nL'assimilazione dello zucchero e di altri carboidrati semplici necessita del supporto di sali minerali e di vitamina B1. La carenza di quest'ultima causa vari sintomi, come stitichezza o stanchezza. Tramite la glicosilazione, lo zucchero si lega alle proteine nelle cellule, stabilendo dei legami stabili, che costringono la cellula a produrre nuove proteine per potersi nutrire, con conseguente dispendio energetico."}
{"id": "97126", "revid": "768068", "url": "https://it.wikipedia.org/wiki?curid=97126", "title": "Tolomeo V", "text": "Asceso al trono a una giovanissima et\u00e0, il suo regno fu inizialmente gestito da dei reggenti fino al 197-196 a.C., quando Tolomeo raggiunse l'et\u00e0 per governare e fu incoronato ufficialmente re. In politica estera il suo regno fu disastroso: l'Egitto tolemaico perse per mano di Antioco III il Grande, sovrano dell'impero seleucide, e Filippo V, re di Macedonia, tutte le sue colonie nel mar Egeo, in Asia Minore e in Medio Oriente, mantenendo solamente l'isola di Cipro. Negli affari interni il regno fu scosso da violente rivolte sia a nord, nel delta del Nilo, sia a sud, nella Tebaide, ma tutti i ribelli furono sconfitti e molti vennero uccisi.\nTolomeo mor\u00ec all'et\u00e0 di trent'anni, ucciso dai suoi generali che lo ritenevano troppo debole e lasciando, come suo padre prima di lui, un erede ancora bambino, Tolomeo Filometore, la cui reggenza fu affidata alla madre Cleopatra.\nBiografia.\nOrigini familiari.\nTolomeo era nato all'interno della dinastia tolemaica, che regnava sull'Egitto dal 305 a.C., quando il suo trisavolo Tolomeo I Sotere si era proclamato faraone. Era figlio di Tolomeo IV Filopatore ed Arsinoe III, che erano fratelli; i suoi nonni erano quindi Tolomeo III Evergete e Berenice II, i suoi zii Lisimaco, Alessandro, Magas e Berenice. Era inoltre anche un lontano discendente dei Seleucidi, sovrani dell'Impero seleucide.\nGiovinezza e ascesa al potere (210-204 a.C.).\nPochi mesi dopo la nascita venne nominato coreggente insieme al padre a partire gi\u00e0 dal 210 a.C. Tolomeo IV mor\u00ec nella primavera o nell'estate del 204 a.C. e, essendo il nuovo sovrano ancora molto giovane, i due potenti ministri reali Agatocle e Sosibio acquisirono subito il potere. I due, per evitare che la madre Arsinoe III prendesse la reggenza, la fecero subito assassinare, in modo da assicurarsi la loro posizione. Convocarono quindi un consiglio con le guardie reali e i generali di cavalleria e fanteria, annunciando la morte della coppia, e leggendo il testamento, probabilmente falso, di Tolomeo IV: loro due sarebbero stati i guardiani del giovane re, che sarebbe stato affidato alle cure di Oenante e Agatoclea, madre e sorella di Agatocle.\nRegno (204-180 a.C.).\nIl periodo di reggenza (204-201 a.C.).\nSosibio, tuttavia, mor\u00ec poco dopo e Agatocle rimase come unico reggente del regno, posizione molto scomoda dato che non era molto amato soprattutto dopo l'uccisione della regina Arsinoe, molto benvoluta dagli alessandrini. Tutti gli uomini di una certa importanza vennero mandati lontano dalla capitale: Pelope fu inviato alla corte di Antioco III in Asia Minore come ambasciatore, Tolomeo, figlio di Sosibio, and\u00f2 in Macedonia da Filippo V e Tolomeo di Megalopoli si rec\u00f2 a Roma.\nIntanto ad Alessandria cresceva il malcontento verso il ministro e si distinse Tlepolemo, stratego di Pelusio; alla fine del 203 a.C. Agatocle fu massacrato insieme alla sua famiglia in una rivolta popolare e Tlepolemo assunse quindi la carica di nuovo reggente. Tlepolemo fece uscire dalla vita politica i due figli di Sosibio, Tolomeo (che era tornato in Egitto) e Sosibio, quest'ultimo membro della guardie reale di Tolomeo; tuttavia, mostrando di non avere grandi capacit\u00e0 amministrative, venne anche lui sostituito nel 201 a.C. da Aristomene di Alizia, un amico del vecchio ministro Agatocle.\nGuerre contro Filippo V e Antioco III (201-197 a.C.).\nQuando ancora Tlepolemo amministrava il regno, il re seleucide Antioco III entr\u00f2 con il suo esercito, sostenuto da quello macedone di Filippo V, nei territori tolemaici della Celesiria, conquistando Damasco e iniziando la quinta guerra siriaca; Tlepolemo allora invoc\u00f2 l'aiuto di Roma inviando un'ambasciata in Italia. Antioco conquist\u00f2 tutta la Siria nel 201 a.C. e a Tolomeo restarono solamente le citt\u00e0 costiere della Fenicia; il generale tolemaico in Siria, Tolomeo, pass\u00f2 dalla parte dei Seleucidi e venne nominato governatore di Celesiria e Fenicia. Nell'inverno tra il 201 e il 200 a.C. i tolemaici si riorganizzarono sotto il comando di Scopas che riconquist\u00f2 molte citt\u00e0, compresa Gerusalemme, ma venne poi sconfitto nella battaglia di Panea. Antioco conquist\u00f2 quindi Sidone, l'ultima roccaforte egizia, e Scopas and\u00f2 in Etolia, per reclutare un esercito in caso Antioco avesse invaso l'Egitto stesso; il seleucide rimase per\u00f2 in Celesiria, consolidando il potere nella regione appena acquisita.\nContemporaneamente, durante la guerra di Creta, Filippo V di Macedonia si impossess\u00f2 delle isole tolemaiche dell'Egeo, tra le quali vi era Samo, la base della flotta tolemaica in Grecia. Tuttavia le isole furono riconquistate grazie all'aiuto di Attalo di Pergamo, che era in aperta guerra con Filippo. Alla fine del 201 a.C. gli ambasciatori ellenistici arrivarono a Roma e cos\u00ec il Senato romano decise di inviare a sua volta degli emissari: con l'intervento di Roma anche Atene si schier\u00f2 contro Filippo e questi, che ignor\u00f2 le richieste del Senato, invase la Tracia tolemaica. I romani scesero allora in campo, iniziando la seconda guerra macedonica, sotto il comando di Marco Emilio Lepido.\nL'ambasciata romana raggiunse quindi Alessandria nel 200 a.C. ma non perpetr\u00f2 la causa di Tolomeo e anzi lasci\u00f2 libero Antioco di occupare i territori tolemaici in Asia Minore a patto che non si schierasse con Filippo V contro Roma. Antioco complet\u00f2 quindi la totale annessione della Celesiria nel 198 a.C. e dalla primavera dell'anno successivo invase l'Asia Minore: iniziando dalla Cilicia, si mosse con l'esercito e con la flotta lungo tutto il territorio tolemaico arrivando a Efeso, un potente base tolemaica, nell'autunno del 197 a.C. Riuscendo a giungere sul suolo europeo, Antioco fece dell'impero seleucide la pi\u00f9 importante potenza ellenistica del tempo.\nIncoronazione e matrimonio (197-193 a.C.).\nNel 197 a.C. arriv\u00f2 ad Alessandria Policrate di Argo, celebre militare e politico, mentre Aristomene di Alizia era ancora al potere e amministrava un regno debole senza un potere regio. Il 26 marzo 196 a.C. a Menfi Tolomeo venne incoronato faraone dal gran sacerdote di Ptah Horemakhet e Aristomene fu allontanato e soppiantato da Policrate. Tra la fine del 196 e l'inizio del 195 a.C. un inviato di Roma, Lucio Cornelio Lentulo, incontr\u00f2 Antioco per negoziare un trattato con Tolomeo: i Romani rappresentavano gli interessi egizi e cos\u00ec il regno tolemaico entr\u00f2 a far parte della sfera di influenza romana. Antioco, che non aveva intenzione di accettare la richiesta di abbandonare l'Asia Minore, dichiar\u00f2 che aveva appena concluso un accordo con Tolomeo che prevedeva il matrimonio della propria figlia con il sovrano egizio: nell'inverno tra il 194 e il 193 a.C. Tolomeo spos\u00f2 a Rafah la principessa seleucide Cleopatra I, detta \"Sira\" per le sue origini. Da lei ebbe tre figli: Cleopatra II, Tolomeo VI e Tolomeo VIII.\nLe rivolte in Tebaide e sul Delta (200-185 a.C.).\nNel 206 a.C., quando il padre di Tolomeo, Tolomeo IV Filopatore, era ancora in vita, la popolazione nativa egizia della Tebaide elev\u00f2 a faraone Haruennefer, appoggiato dalla classe sacerdotale di Amon-Ra in opposizione a quella filo-tolemaica di Ptah. Nel 200 a.C. a Haruennefer successe Ankhuennefer, la cui relazione con il predecessore non \u00e8 chiara. Subito dopo la morte di Haruennefer le truppe tolemaiche iniziarono un'avanzata di riconquista: nell'agosto del 199 a.C. assediarono Abido e la conquistarono, cos\u00ec come Tebe stessa alla fine dello stesso anno. Nel 196 a.C., comunque, Ankhuennefer ricevette aiuto militare dai sovrani nubiani di Meroe che stanziarono il loro esercito a Syene e permisero al ribelle di riconquistare Tebe.\nAnkhuennefer riusc\u00ec a spingersi molto pi\u00f9 a nord del suo predecessore ma, dal 187 a.C., la situazione inizi\u00f2 a tornare a favore di Tolomeo: i nubiani abbandonarono l'Egitto e il generale tolemaico Comano riusc\u00ec ad avanzare fino a Ermopoli. I sacerdoti simpatizzanti del faraone ribelle dovettero abbandonare l'Egitto e rifugiarsi in Nubia. Tra il 27 e il 28 agosto del 186 a.C. Comano riusc\u00ec a sconfiggere Ankhuennefer e suo figlio in una battaglia: il re fu imprigionato mentre il suo erede ucciso. Il prigioniero fu portato nella capitale e, grazie all'intercessione dei sacerdoti, riusc\u00ec a ricevere la grazia da Tolomeo.\nAltre rivolte ci furono nel delta del Nilo: furono continue dal 197 a.C., quando i ribelli furono assediati a Licopoli e infine giustiziati a Menfi, al 185 a.C., quando Policrate di Argo port\u00f2 alla resa gli ultimi ribelli. I ribelli si arresero a Tolomeo sia perch\u00e9 avevano saputo che il re stava per ricevere un esercito di mercenari dalla Grecia comandati da Aristonico, sia perch\u00e9 gli era stato promesso il perdono. Si recarono quindi a Sais, da Tolomeo, per chiedere la grazia; il re tuttavia rifiut\u00f2 la concessione, li fece sfilare nudi per le strade e torturare a morte.\nMorte e successione (180 a.C.).\nNella primavera del 180 a.C. Tolomeo V fu avvelenato dai suoi generali, poich\u00e9 ritenuto troppo debole in politica estera e per non aver cercato di riconquistare i territori della Celesiria. Gli successe il figlio maggiore, Tolomeo VI Filometore, che govern\u00f2 per i primi anni sotto la custodia della madre Cleopatra.\nTitolatura.\nSecondo la titolatura reale egizia, Tolomeo V ebbe diversi nomi:"}
{"id": "97127", "revid": "1610933", "url": "https://it.wikipedia.org/wiki?curid=97127", "title": "Tilacino", "text": ""}
{"id": "97128", "revid": "11169", "url": "https://it.wikipedia.org/wiki?curid=97128", "title": "SNMP", "text": ""}
{"id": "97137", "revid": "228587", "url": "https://it.wikipedia.org/wiki?curid=97137", "title": "Siliconi", "text": "I siliconi (o polisilossani) sono polimeri inorganici basati su una catena silicio-ossigeno e gruppi funzionali organici (R) legati agli atomi di silicio. Il termine inizialmente indicava i composti aventi formula generica &lt;ce&gt;R2Si=O&lt;/ce&gt;, in analogia ai chetoni, e si riteneva che potessero essere isolati come composti monomerici. Dopo la scoperta della vera struttura il nome \u00e8 rimasto in uso, e lo \u00e8 tuttora, per indicare gli organopolisilossani. Il silicone fu sintetizzato nel 1907 da Frederick Kipping.\nIntroduzione.\nA seconda della lunghezza della catena silossanica, della sua ramificazione e dei gruppi funzionali, si possono ottenere numerosi materiali dalle pi\u00f9 varie caratteristiche.\nIn commercio si trovano siliconi della pi\u00f9 varia consistenza, dall'oleoso al gommoso, che possono essere divisi in varie classi di applicazione, come:\nLe gomme siliconiche.\nLe gomme siliconiche sono masse polimeriche formulate che con l'aggiunta di opportuno catalizzatore o agente di vulcanizzazione possono essere vulcanizzate sia ad alta temperatura sia a temperatura ambiente per ottenere oggetti di forma definita, con tutte le caratteristiche di una gomma. Esse sono chiamate HTV (\"High Temperature Vulcanizing\") se vulcanizzano ad alta temperatura, e RTV (\"Room Temperature Vulcanizing\") se vulcanizzano a temperatura ambiente.Sono invece chiamate LSR \"Liquid Silicone Rubber\" le gomme siliconiche liquide che sono particolarmente adatte, per la loro bassa viscosit\u00e0, a essere iniettate in uno stampo e sono in genere costituite da due componenti da miscelare al momento della trasformazione. Il tempo di vulcanizzazione di questi prodotti varia in funzione del tipo di catalizzatore o di agente di vulcanizzazione e della temperatura di processo.\nCaratteristiche delle gomme siliconiche.\nDal punto di vista chimico i polimeri siliconici sono caratterizzati da due gruppi fondamentali:\nPer questo le gomme siliconiche hanno la peculiarit\u00e0 di essere notevolmente resistenti alla temperatura, agli attacchi chimici e all'ossidazione, sono ottimi isolanti elettrici, e hanno basse tensioni superficiali. Sono ottimi antiaderenti, elastici, resistenti all'invecchiamento e alle alte temperature.\nPolimerizzazione.\nPer reazione diretta tra silicio e cloruro di metile si ottiene dimetilclorosilano pi\u00f9 altri distillati. Per successiva idrolizzazione del dimetilclorosilano si ottengono silossani ciclici e lineari che successivamente polimerizzati danno luogo ai polisilossani.\nIl polimero siliconico pi\u00f9 comune \u00e8 il polidimetilsilossano (PDMS).\nI polimeri siliconici sono utilizzati per numerose applicazioni, in particolare per ottenere le gomme siliconiche, per la cui produzione sono addizionati a silici rinforzanti e come fase stazionaria per colonne cromatografiche a fase mobile liquida (LC; HPLC)\nPolicondensazione.\nLe gomme per policondensazione reticolano anche a temperatura ambiente, in genere con catalizzatori a base di stagno, non sono pertanto soggette a grandi rischi di inibizione o avvelenamento. Tuttavia la reazione \u00e8 pi\u00f9 lenta e sono quindi soggetti a fenomeni di reticolazione ritardata.\nPoliaddizione.\nLa vulcanizzazione per poliaddizione \u00e8 la tecnologia correntemente utilizzata per le gomme LSR ed \u00e8 sempre pi\u00f9 usata anche per le gomme HTV. Le gomme per poliaddizione reticolano anche a temperatura ambiente con catalizzatori al platino e possono essere soggette a rischi di avvelenamento se poste in contatto con metalli pesanti o altre sostanze, ma la vulcanizzazione \u00e8 molto veloce e la resa si avvicina al 100%.\nVulcanizzazione perossidica.\nQuesta tecnologia \u00e8 ancora molto utilizzata per le gomme HTV. Gli agenti di vulcanizzazione utilizzati sono perossidi organici che decomponendosi ad alta temperatura danno luogo al ponte etilenico tra le catene polimeriche. Al termine della trasformazione \u00e8 spesso necessario un ulteriore processo chiamato post-vulcanizzazione, a causa della presenza di alcuni residui di reazione.\nI siliconi ricavati con processo platinico sono invece generalmente pi\u00f9 \"puliti\" ed utilizzati, tra le altre cose, in applicazioni medicali.\nFotoreticolazione.\nCi sono anche sistemi di reticolazione catalizzati dalla luce UV che non richiedono alte temperature.\nUno si basa su siliconi acrilati e reticola mediante meccanismo radicalico, con una reazione piuttosto veloce. Serve per\u00f2 rendere inerte il processo in atmosfera di azoto in quanto l'ossigeno dell'atmosfera causerebbe il blocco della reazione.\nL'altro metodo si basa su epossi-siliconi e vulcanizza in presenza di iniziatori cationici e non necessita di atmosfera inerte, tuttavia \u00e8 pi\u00f9 lento e subisce fenomeni di post polimerizzazione. Inoltre \u00e8 soggetto a potenziale avvelenamento da parte di agenti alcalini presenti nel sistema.\nUtilizzi.\nLa versatilit\u00e0 dei siliconi li rende utilizzabili nei pi\u00f9 disparati settori, ad esempio:"}
{"id": "97139", "revid": "599013", "url": "https://it.wikipedia.org/wiki?curid=97139", "title": "Rtp", "text": ""}
{"id": "97144", "revid": "287204", "url": "https://it.wikipedia.org/wiki?curid=97144", "title": "Altostrato", "text": "LAltostrato (in latino \"altostratus\", abbreviazione \"As\") \u00e8 una nube media, posta ad un'altitudine di circa d'altezza, di colore grigiatro, talvolta tendente all'azzurrognolo, mai bianco.\nCaratteristiche.\nSi tratta di una nube spessa centinaia o migliaia di metri e di grande estensione orizzontale (decine o centinaia di chilometri); spesso pu\u00f2 coprire uniformemente la volta celeste (tra 6 e 8/8). Pu\u00f2 causare deboli idrometeore o \u2013 qualora le condizioni atmosferiche lo permettano \u2013 svilupparsi in nembostrato (\"Ns altostratomutatus\") dando origine a piogge o nevicate intense. Occasionalmente l'altostrato \u00e8 messaggero di temporali in avvicinamento.\nEsso si forma quando una massa di aria calda ai livelli medi dell'atmosfera si scontra con una massa di aria fredda; molto spesso \u00e8 un precursore di un fronte caldo in avvicinamento, ed indica che la parte centrale della perturbazione \u00e8 molto vicina.\nSpecie.\nGli altostrati, come i nembostrati, non sono suddivisi in specie poich\u00e9 possiedono caratteristiche uniformi.\nVariet\u00e0.\nGli altostrati possono essere distinti nelle seguenti variet\u00e0:\nLe variet\u00e0 \"opacus\" e \"translucidus\" sono mutualmente esclusive."}
{"id": "97148", "revid": "324026", "url": "https://it.wikipedia.org/wiki?curid=97148", "title": "Automan", "text": "Automan \u00e8 una serie televisiva di fantascienza creata nel 1983 da Glen A. Larson. Si avvicina molto dal punto di vista visivo al film \"Tron\" della Disney grazie agli effetti speciali applicati al vestiario e ai mezzi di locomozione legati al protagonista. La serie venne mandata in onda per intero (13 episodi) dapprima su Italia 1 a partire dal 5 gennaio 1985 poi replicata nel 1986; negli anni novanta ne furono trasmessi solo alcuni episodi su Videomusic e successivamente su TMC2.\nLa serie \u00e8 composta soltanto da una stagione di tredici episodi della durata di circa 50 minuti perch\u00e9 negli Stati Uniti non ebbe un successo tale da giustificare la produzione di altre stagioni.\nTrama.\nLa serie racconta le avventure di Walter Nebicher, un programmatore impiegato al dipartimento di polizia di Los Angeles poco stimato per il suo lavoro d'ufficio dai superiori. Egli decide quindi di programmare un videogioco in cui compaia un compagno perfetto per la lotta al crimine ma, in seguito a un sovraccarico di corrente, il videogioco prende vita e nasce Automan, interfaccia fisica simile a un'intelligenza artificiale, una specie di ologramma che vive al di fuori dello schermo.Purtroppo Automan consuma molta elettricit\u00e0 e spesso non \u00e8 in grado di comparire quando Walter richiede il suo aiuto. Anche per questo il programma \u00e8 in grado di funzionare soltanto di notte, quando cio\u00e8 c'\u00e8 una minore richiesta di energia.\nIn aggiunta il programma crea Cursore, il compagno di Automan fatto soltanto a forma appunto di cursore luminoso. Cursore \u00e8 in grado di disegnare, e quindi creare, nel mondo reale qualsiasi cosa Automan richieda, come ad esempio automobili ed elicotteri. Essendo creati dal computer, questi mezzi non sono soggetti alle leggi della fisica, tanto che, ad esempio, l'Autocar esegue curve ad angolo retto a tutta velocit\u00e0 e Walter ogni volta va a finire schiacciato contro gli sportelli.\nAutoman \u00e8 conosciuto dai personaggi umani della serie come \"Otto J. Mann\" (in inglese la pronuncia \u00e8 molto simile ad Automan) un agente governativo che aiuta Walter nelle sue indagini; l'unica oltre Walter a conoscere la sua vera identit\u00e0 \u00e8 Roxanne, la collega di Nebicher che spesso interviene nelle indagini e di cui il poliziotto \u00e8 innamorato.\nCaratteristiche.\nIl costume di Automan sembrava brillare sullo schermo grazie al suo tessuto riflettente disegnato da 3M. Il tessuto era costituito da minuscole sfere riflettenti ed era in grado di riflettere quasi il 100 percento della luce che brillava su di essa (la tecnica era stata utilizzata diversi anni prima per i costumi kryptoniani di Superman). Il costume aveva anche piastre altamente lucidate attaccate ad esso per fornire l'aspetto olografico, il tutto migliorato nella post-produzione attraverso effetti di cromakey.\nL'Autocar e l'Autochopper erano i veicoli pi\u00f9 comuni creati per il trasporto. Ogni veicolo appariva o scompariva come una sequenza di wireframe disegnata da Cursore ed era nera con strisce di nastro riflettente attaccate su di essi. L'Autocar era una Lamborghini Countach LP400 che era in grado di compiere curve di 90 gradi senza perdere il controllo e sorpassare semplicemente stringendosi, piuttosto che girare. Tuttavia, i passeggeri umani non adeguatamente fissati nei loro sedili verrebbero spesso gettati all'interno con lo slancio dall'improvviso cambio di posizione. L'Autochopper era un Bell Jetranger in grado di atterrare ovunque. Lo spettacolo presentava anche un aereo e una moto futuristici, mentre altri episodi presentavano una pistola e una chitarra distintive.\nUn'altra caratteristica di spicco di Automan \u00e8 la capacit\u00e0 di \"avvolgersi\" attorno a Walter come mezzo per proteggerlo. Sembrerebbero una sola persona, ma poich\u00e9 Walter \u00e8 'dentro' Automan, finisce inavvertitamente per parlare con due voci.\nTuttavia, l'uso eccessivo di elettricit\u00e0 di Automan significherebbe spesso che soffrirebbe di carenza di energia durante il giorno, quindi \u00e8 pi\u00f9 attivo nelle ore notturne come gi\u00e0 detto.\nTutta queste attivit\u00e0 in tempo reale viene svolta da un PDP-11/23\nTron e Automan: somiglianze e differenze.\n\"Automan\" \u00e8 stato spesso considerato, a ragione o a torto, una copia del film della Disney \"Tron\" per via di alcune scelte stilistiche. Infatti le due pellicole hanno in comune un'ambientazione fantascientifica in cui il mondo della realt\u00e0 virtuale si fonde con la realt\u00e0 fisica.\nTuttavia, in \"Tron\" un programmatore viene risucchiato nella realt\u00e0 virtuale mentre in \"Automan\" accade l'esatto opposto: un programma informatico prende vita e riesce a manifestarsi nel mondo reale, facendo s\u00ec che questa realt\u00e0 si trasformi in un'estensione di quella virtuale. Automan infatti \u00e8 in grado di programmare a proprio piacimento mezzi di trasporto e oggetti che diventano reali anche per il suo creatore umano Walter.\nIn sostanza, mentre in \"Tron\" il protagonista diventa parte del sistema e pu\u00f2 interagire con il mondo in cui si trova, Automan, oltre a possedere tutte le caratteristiche di un essere umano, \u00e8 in grado di utilizzare tutte le sue capacit\u00e0 informatiche, come un supereroe fa coi suoi superpoteri."}
{"id": "97151", "revid": "1318658", "url": "https://it.wikipedia.org/wiki?curid=97151", "title": "Macrofago", "text": "I macrofagi (anche detti istiociti) sono cellule mononucleate tissutali che appartengono al sistema dei fagociti. Di quest'ultimo sistema fanno pure parte i granulociti neutrofili e i monociti. Essi svolgono un ruolo molto importante nelle risposte immunitarie naturali e specifiche. La loro funzione principale \u00e8 la fagocitosi, cio\u00e8 la capacit\u00e0 di inglobare nel loro citoplasma particelle estranee, compresi i microrganismi, e di distruggerle. Secernono inoltre citochine ad attivit\u00e0 proinfiammatoria e presentano l'antigene ai linfociti T \"helper\".\nOrigine dei macrofagi.\nLa cellula progenitrice dei macrofagi, come peraltro di tutte le altre cellule ematiche, \u00e8 la \"cellula staminale multipotente\". Nel midollo osseo questa cellula si differenzia in vari stipiti cellulari tra cui quello che d\u00e0 origine al \"monoblasto\"; maturando questa cellula lascia il midollo e si riversa nel torrente circolatorio sotto forma di \"monocita\".\nI monociti in circolo sono circa , hanno un diametro di 10-15 micron, un nucleo reniforme o a fagiolo e un citoplasma finemente granulare contenente lisosomi, vacuoli fagocitici e filamenti di citoscheletro.\nDal sangue migrano nei tessuti e maturando si trasformano in macrofagi. Quindi i monociti e i macrofagi tissutali rappresentano due stadi di uno stesso stipite cellulare spesso denominato \"sistema dei fagociti mononucleati\"; questo sistema era indicato in passato con il termine ormai abbandonato di \"sistema reticolo-endoteliale\".\nNella sede di migrazione, caratterizzata dalla posizione strategica dalla quale captare gli agenti microbici, i macrofagi assumono caratteristiche citomorfologiche diverse a seconda del tessuto nel quale si sono localizzati:\nMorfologia dei macrofagi.\nI macrofagi differenziatisi nel contesto dei vari organi presentano aspetti morfologici e funzionali eterogenei, condizionati fortemente dalla sede colonizzata.\nNei tessuti connettivi i macrofagi possono presentarsi in uno stato di quiescenza oppure in uno stato attivato.\nNel primo caso si parla di macrofagi fissi; si trovano adesi alle strutture della matrice extracellulare con prolungamenti citoplasmatici, conferendo a queste cellule una forma stellata o fusata che, nei comuni preparati per microscopia ottica, le rende difficilmente distinguibili dai fibroblasti.\nSe stimolati (tipicamente, da processi infiammatori in atto) i macrofagi vanno incontro a modificazioni strutturali e funzionali e si dicono \"attivati\". Grazie a profonde ristrutturazioni del citoscheletro, vengono ritirati i prolungamenti con cui aderivano al substrato. Una volta distaccatesi, la conformazione cellulare si adatta per consentire il moto, i macrofagi acquistano la capacit\u00e0 di movimento ameboide; inoltre, dimostrano una spiccata capacit\u00e0 fagocitaria. La forma diventa mutevole, e a livello del plasmalemma si evidenzia una caratteristica emissione vorticosa di estroflessioni ondulate e pieghe dette \"membrane ondulanti\" o \"ondulopodi\", che riflettono la turbolenta attivit\u00e0 motoria di queste cellule, apprezzabile in maniera particolare nelle fotografie realizzate con il microscopio elettronico a scansione. Il volume cellulare aumenta, soprattutto a causa dello sviluppo del reticolo endoplasmatico rugoso e dell'apparato del Golgi, necessari per la sintesi delle idrolasi lisosomiali. Queste sono contenute in vescicole dette \"vescicole idrolasiche\", che in seguito alla fusione con endosomi, formano i lisosomi; poich\u00e9 il loro numero si accresce rapidamente, risultano ben presto osservabili in microscopia ottica come granulazioni del citoplasma appena al di sopra del limite di risoluzione; al microscopio elettronico appaiono come granuli elettrondensi. Il nucleo \u00e8 ovoidale; frequentemente presenta un'indentatura laterale (nucleo reniforme); al microscopio elettronico a trasmissione l'involucro nucleare mostra un profilo irregolare, e la cromatina si presenta in egual misura eu- ed eterocromatica (quest'ultima \u00e8 spesso situata alla periferia del nucleo).\nIn talune condizioni patologiche (soprattutto nelle infiammazioni croniche granulomatose) i macrofagi attivati si accumulano, formando una sorta di capsula intorno al sito di infiammazione. In questi casi, le cellule prendono contatto le une con le altre tramite prolungamenti del citoplasma che conferiscono loro un aspetto simile a cellule epiteliali: macrofagi in queste condizioni particolari vengono detti \"cellule epitelioidi\". I confini tra cellula e cellula possono essere difficilmente distinguibili. In microscopia ottica, si presentano allungate, con citoplasma pallido, membrana dal profilo irregolare e indistinto; il nucleo \u00e8 ovoidale, centrale, con cromatina finemente dispersa - in microscopia elettronica appare prevalentemente eucromatico; si nota una rilevante e caratteristica riduzione del numero di lisosomi. Questo riflette una tipica caratteristica delle condizioni granulomatose: le cellule epitelioidi sembrano infatti aver perso la capacit\u00e0 di fagocitare e digerire efficacemente i materiali estranei; l'attivit\u00e0 di fagocitosi risulta molto ridotta, mentre la pinocitosi \u00e8 attiva. In certi casi, le cellule epitelioidi si fondono, costituendo cellule giganti plurinucleate (\"cellule di Langhans\"), caratterizzate da nuclei disposti radialmente alla periferia del citoplasma, subito sotto il plasmalemma.\nFunzioni dei macrofagi.\nOltre alla funzione di difesa espletata con la fagocitosi di agenti estranei quali i microbi, i macrofagi svolgono un ruolo importante nel complesso meccanismo delle risposte immunitarie. A seconda del comparto del sistema immunitario nel quale si esplicano possono essere cos\u00ec riassunte:\nNell'immunit\u00e0 innata:\nNell'immunit\u00e0 specifica:\nFagocitosi.\nI macrofagi posseggono sulla loro superficie cellulare dei recettori di membrana con cui captano i microrganismi o altre particelle. In particolare ricordiamo tra tali recettori il CD14 che riconosce LPS (strato lipopolisaccaridico, struttura tipica dei batteri gram negativi), CD16 che riconosce l'Fc (parte terminale) delle IgG e vari recettori per i fattori del complemento. I recettori una volta attivati trasmettono dei segnali di rimodellamento della membrana cellulare che dapprima emette un'estroflessione, quindi forma una rientranza sempre pi\u00f9 profonda fino a quando le due estremit\u00e0 che avvolgono la particella non si toccano e si fondono fra loro. In questo modo il materiale estraneo si trova immerso nel citoplasma del macrofago formando una vescicola rivestita di membrana detta \"fagosoma\". In seguito alla inglobazione del microrganismo si attiva un processo per cui il fagosoma viene avvicinato ai \"lisosomi\" fino a fondersi con essi formando il \"fagolisosoma\". Il materiale fagocitato viene cos\u00ec a contatto con vari enzimi contenuti nei lisosomi e quindi digerito. Tra questi enzimi ricordiamo:\nBisogna comunque sottolineare che una reazione infiammatoria molto energica pu\u00f2 portare alla liberazione di enzimi lisosomiali nello spazio extracellulare con danno ai tessuti dell'ospite stesso. Questo fenomeno accade in particolare ai macrofagi alveolari quando cercano di fagocitare fibre di amianto: la fagocitosi frustrata comporta la dannosa extravasazione del liquido lisosomiale nello spazio extracellulare causando un processo infiammatorio. Si ritiene che questo fenomeno possa essere alla base della cancerogenecit\u00e0 degli amianti.\nPer quanto riguarda invece i microrganismi in grado di sopravvivere alla fagocitosi ricordiamo le brucelle e i micobatteri.\nADCC (Citotossicit\u00e0 cellulare mediata da anticorpi).\nTra le funzioni effettrici dei macrofagi troviamo anche la capacit\u00e0 di lisare cellule opsonizzate da anticorpi o da fattori del complemento. Queste funzioni dei fagociti mononucleati sono possibili grazie alla presenza sulla membrana citoplasmatica di questi ultimi di recettori specifici: CD16 che riconosce l'Fc (parte terminale) delle IgG e diversi recettori per le molecole del complemento. L'azione citotossica dei macrofagi sulle cellule infettate \u00e8 molto diversa dalla fagocitosi, che sarebbe improponibile viste le dimensioni delle cellule da eliminare. La Adcc prevede infatti l'\"iniezione\" di organelli killer da parte del fagocita mononucleato verso la cellula bersaglio, la quale va incontro a lisi.\nProduzione di citochine.\nIn seguito all'attivazione sollecitata dai microrganismi i macrofagi, come peraltro anche altre cellule del sistema immunitario, producono delle sostanze chiamate \"citochine\": esse sono delle proteine che fanno da collegamento tra i diversi tipi di cellule coinvolte nell'infiammazione e nell'immunit\u00e0.\nI microbi si legano tramite un componente liposaccaridico detto LPS delle loro endotossine ad un recettore espresso sulla membrana dei macrofagi. Questo induce i macrofagi a secernere le seguenti citochine:\nPresentazione dell'antigene ai linfociti T.\nAffinch\u00e9 i linfociti T riconoscano gli antigeni e continuino la risposta immunitaria gli stessi devono essere loro presentati sotto forma di peptidi associati a molecole del \"Complesso maggiore di istocompatibilit\u00e0 (MHC).\" Le cellule che svolgono questo delicato compito sono chiamate \"cellule presentanti l'antigene\" (APC professionali). A questa famiglia di cellule appartengono i macrofagi e in genere i fagociti mononucleati, le cellule dendritiche (di cui fanno parte le cellule di Langerhans), i linfociti B.\nIl processo di presentazione dell'antigene prevede una fase di processazione degli antigeni fagocitati durante la quale gli antigeni proteici vengono degradati per via enzimatica endocellulare e trasformati in peptidi. Successivamente i peptidi vengono espressi in superficie e inseriti in particolari tasche delle molecole MHC formando un unico complesso che viene esposto sulla superficie cellulare.\nIn questo modo i linfociti T sono in grado di riconoscere gli antigeni estranei e di dare l'avvio al proseguimento della risposta immunitaria fornendo gli stimoli per la proliferazione e la differenziazione dei linfociti B e dei linfociti citotossici (CTL).\nLa presentazione degli antigeni ai linfociti T avviene nelle aree corticali dei linfonodi dove confluiscono trasportati dalle APC attraverso le vie linfatiche. Come era stato precedentemente esposto i macrofagi, come le altre cellule presentanti l'antigene, risiedono in forma inattiva in sedi strategiche che possono essere potenziali vie di ingresso degli agenti microbici, quali la cute, gli epiteli del sistema respiratorio e digerente, i sinusoidi del fegato. Una volta catturati e digeriti gli antigeni, queste cellule, attratte da chemochine, migrano per via linfatica nei linfonodi drenanti; durante la migrazione esse vanno incontro a maturazione aumentando la sintesi di molecole MHC e di altre molecole dette \"costimolatori\", in altri termini da cellule semplicemente capaci di captare l'antigene diventano APC professionali cio\u00e8 cellule capaci di presentare l'antigene ai linfociti T e di stimolare gli stessi a rispondere efficacemente.\nReclutamento dei leucociti.\nI leucociti (granulociti, agranulociti) migrano nei focolai d'infezione attraverso una migrazione trans-endoteliale. In questa migrazione sono guidati da fattori chemottatici (endotossine, anticorpi che rivestono un antigene). Detto ci\u00f2 possiamo articolare il processo di migrazione trans-endoteliale attraverso le seguenti fasi:\nRimodellamento tissutale.\nI macrofagi, oltre alla capacit\u00e0 di fagocitosi (che diventa microbicida in particolari aspetti della risposta immunitaria), possono essere attivati a produrre enzimi per la sintesi del collagene e che permettono la fibrosi. Tale processo viene chiamato \"attivazione alternativa\" dei macrofagi.\nQuesto tipo di specializzazione si attua grazie a fattori angiogenetici (VEGF), di fattori stimolanti i fibroblasti (PDGF) e alle interleuchine 4 e 13. Queste due citochine vengono rilasciate dai linfociti TH2, come in caso di una risposta allergica, oppure anche dai granulociti eosinofili presenti nel tessuto danneggiato.\nIn questa condizione i macrofagi rilasciano fattori di crescita che stimolano la produzione di fibroblasti e la formazione dei vasi sanguigni."}
{"id": "97156", "revid": "118076642", "url": "https://it.wikipedia.org/wiki?curid=97156", "title": "Monetazione meccanica", "text": "Il termine monetazione meccanica (al \"torchio\" o al \"bilanciere\") \u00e8 usato per descrivere monete che sono prodotte da una qualche tipo di macchina, anzich\u00e9 manualmente battendo con il martello i tondelli metallici fra i due conii (monetazione al martello) oppure per fusione (monetazione fusa).\nLa prima macchina conosciuta per produrre le monete sembra sia la \"pressa a vite\", che si ritiene sia stata inventata da Leonardo da Vinci nel XV secolo.\nIl bilanciere moderno fu inventato nel 1641 da Nicolas Briot e perfezionato da Jean-Pierre Droz.\nLe prime monete al tornio prodotte in Inghilterra risalgono ai primi anni 60 del 1500, ma la monetazione al tornio non sostitu\u00ec completamente la monetazione al martello fino al 1662."}
{"id": "97157", "revid": "838137", "url": "https://it.wikipedia.org/wiki?curid=97157", "title": "254 a.C.", "text": ""}
{"id": "97159", "revid": "729019", "url": "https://it.wikipedia.org/wiki?curid=97159", "title": "Kobus Wiese", "text": "Biografia.\nSeconda linea del Transvaal (oggi noto come Golden Lions), Kobus Wiese si aggiudic\u00f2 la Currie Cup del 1993 e in quello stesso anno esord\u00ec con la maglia degli \"Springbok\" a Durban contro la . Vinse anche la Currie Cup del 1994 e nella sua ultima stagione da dilettante milit\u00f2 nel Petrarca, in Italia.\nPrese parte alla in cui si laure\u00f2 campione del mondo e, pochi mesi dopo, durante un incontro con il , divenne il primo giocatore squalificato dell'epoca professionistica: il 2 settembre 1995, nel primo incontro dopo il termine del dilettantismo, Wiese colp\u00ec il gallese Derwyn Jones; deferito insieme a Garin Jenkins, un avversario che si era macchiato di un'altra scorrettezza, fu al pari di questi squalificato per 30 giorni.\nNel 1998 fond\u00f2 una caffetteria, oggi divenuta un marchio di \"franchising\", la Wiesenhof Franchise, da lui tuttora diretta."}
{"id": "97160", "revid": "767487", "url": "https://it.wikipedia.org/wiki?curid=97160", "title": "L'uomo dei sogni", "text": "L'uomo dei sogni (\"Field of Dreams\") \u00e8 un film del 1989 diretto da Phil Alden Robinson.\nTrama.\nUna sera Ray Kinsella, un agricoltore da poco trasferitosi nell'Iowa con la moglie Annie e la figlia Karin, mentre cammina fra le alte piante del suo campo di granturco, sente una voce dirgli: \"Se lo costruisci, lui torner\u00e0\". Stupito e impaurito, Ray crede di sognare ma quando sente nuovamente quella voce segue il suo istinto e costruisce un campo da \"baseball\" regolamentare proprio dietro casa. Non sa perch\u00e9, ma sa che deve farlo. E ben presto scopre il motivo: sul campo una sera si materializza \"Shoeless\" Joe Jackson e con lui, successivamente, gli altri sette giocatori della storica formazione dei Chicago White Sox, che nel 1919 furono squalificati a vita con l'accusa di aver venduto un \"match\" delle World Series (il cosiddetto Scandalo dei Black Sox).\nRay non crede ai propri occhi ma la sua \"missione\" non \u00e8 terminata: sente infatti ancora \"la voce\" dirgli \"Lenisci il suo dolore\" e capisce di dover rintracciare alcune persone. Il primo \u00e8 Terence Mann, uno scrittore liberal-progressista a suo tempo bollato come comunista e ritiratosi a vita privata. Il secondo \u00e8 Archibald \"Moonlight\" Graham, un ex giocatore diventato medico e benefattore che per\u00f2 scoprono essere gi\u00e0 morto se non che, durante una surreale passeggiata, Ray si ritrova nel 1972, imbattendosi in \"Moonlight\". Apparentemente \"slegati\" fra loro, tutti questi personaggi hanno invece a che fare con una persona che \u00e8 John Kinsella, padre di Ray e \"fan\" dei \"White Sox\"; dopo il 1968 i rapporti fra lui e il figlio si erano interrotti, Ray se ne era andato di casa e successivamente John era purtroppo morto. Ray alla fine capisce che forse ha ora l'occasione per \"rivedere\" il genitore.\nPrima che ci\u00f2 accada per\u00f2 deve fare i conti con suo cognato Mark che vuole convincerlo a vendere la fattoria. Terence e Karin invece sono contrari e affermano che verrebbero migliaia di persone a vedere le partite dei \"White Sox\" pagando il biglietto.\nPoich\u00e9 Mark non riesce a vedere i giocatori, pensa che siano tutti impazziti; mentre solleva Karin dalle gradinate su cui era seduta accusando il cognato di aver fatto impazzire anche lei, Ray cerca di fermarlo e la bimba cade dalla tribuna. Allora Graham, ridiventato ragazzo per coronare il suo sogno di giocare a \"baseball\", compie la scelta di aiutarla, riprendendo definitivamente le sembianze dell'anziano medico.\nKarin si riprende e Moonlight, Terence e tutti i giocatori di baseball rientrano \"Laggi\u00f9\", fra le piante di mais, nell'aldil\u00e0. Ray, all'inizio risentito perch\u00e9 ritiene che Terence abbia preso il suo posto in quel \"viaggio\", poi capisce, grazie alle parole di Joe, che la \"Voce\" era la propria e che lo scopo di tutti quegli avvenimenti era quello di lenire il dolore di suo padre. John infatti si rivela e finalmente insieme a suo figlio gioca a baseball, come da sempre avrebbe voluto fare. \u00c8 sera e mentre padre e figlio continuano a giocare si vede dall'alto una interminabile fila di automobili che si sta avvicinando al campo da baseball, facendo presagire che la profezia di Terence e Karin si stia avverando e che riusciranno a saldare tutti i debiti con le banche e quindi a salvare la fattoria.\nProduzione.\nRiprese.\nLa fattoria e l'annesso campo da baseball che compaiono nella pellicola si trovano nello Iowa, nella Contea di Dubuque, vicino Dyersville. \u00c8 possibile visitarli e fermarsi a giocare. In una delle scene finali del film questo era proprio il suggerimento della figlioletta di Ray Kinsella e, una lunghissima fila di auto che si apprestavano a raggiungere il campo, durante lo scorrere dei titoli di coda del film, era una conferma che ci\u00f2 sarebbe accaduto, riuscendo ad impedire che Ray fosse costretto a vendere la fattoria per i debiti contratti per realizzare il suo sogno.\nSoggetto.\nIl film \u00e8 tratto dal libro \"Shoeless Joe\" di W. P. Kinsella e si basa sulla storia dello scandalo che nel 1919 cost\u00f2 la squalifica a otto giocatori dei White Sox, sei comprovati colpevoli (Eddie Cicotte, Oscar \"Happy\" Felsch, Arnold \"Chick\" Gandil, Fred McMullin, Charles \"Swede\" Risberg, Claude \"Lefty\" Williams), uno non implicato nella scommessa ma a conoscenza dei fatti (George \"Buck\" Weaver) e uno che si \u00e8 dichiarato colpevole inizialmente, ma che ha poi ritrattato ed \u00e8 stato sempre chiamato fuori dagli altri (\"Shoeless\" Joe Jackson). Nel libro, Ray Kinsella si metteva alla ricerca di uno scrittore realmente esistito, J. D. Salinger, famoso per essersi auto esiliato; per evitare controversie legali, nel film \u00e8 sostituito dal fittizio scrittore afroamericano Terence Mann. Anche Archibald Graham \u00e8 un personaggio realmente esistito, nel film, rispetto al libro, viene cambiata l'epoca in cui \u00e8 vissuto.\nIl titolo originale del film (\"Field of dreams\") fu scelto dai produttori al posto del titolo del libro (\"Shoeless Joe\") perch\u00e9 reputato pi\u00f9 accattivante. Casualmente era proprio il titolo che l'autore W.P. Kinsella aveva scelto per il proprio libro, ma che poco prima della pubblicazione fu cambiato dal suo editore.\nCast.\nLa pellicola rappresenta l'ultima interpretazione cinematografica di Burt Lancaster."}
{"id": "97161", "revid": "1632387", "url": "https://it.wikipedia.org/wiki?curid=97161", "title": "Regni romano-germanici", "text": "Il periodo successivo alla deposizione di Romolo Augusto del 476, per convenzione considerata la fine dell'Impero romano d'Occidente, vide l'instaurazione di nuovi regni, detti regni romano-germanici (oppure latino-germanici o romano-barbarici). Essi si erano andati formando nelle ex province romane gi\u00e0 a partire dalle invasioni del IV e V secolo. Di fatto autonomi, venivano inquadrati come \"foederati\". Inizialmente anche i nuovi regni successivi alla caduta dell'Impero d'Occidente rimasero spesso formalmente dipendenti dall'Impero romano d'Oriente. I capi barbari erano al contempo reggenti per il monarca di Costantinopoli e sovrani dei loro rispettivi popoli.\nCaratteristiche.\nNonostante il ruolo distruttivo che spesso i popoli invasori svolsero sulle terre invase soprattutto nel momento iniziale della conquista, alcune fonti polemiche (ad esempio il \"De gubernatione Dei\" di Salviano di Marsiglia) sostengono che le popolazioni provinciali preferissero i nuovi dominatori germanici al rapace fiscalismo del governo romano tanto da indurre parte della popolazione a fuggire dal territorio imperiale per trasferirsi nei territori controllati dai barbari. Secondo il Jones, comunque, anche sotto i dominatori germanici gli abusi tipici dell'amministrazione tardo-imperiale continuarono a essere perpetrati, e ad essi si aggiunsero le violenze commesse dalle truppe germaniche ai danni delle popolazioni provinciali, bench\u00e9 fossero condannate dallo stesso sovrano (ad esempio nel caso di Teodorico il Grande). I Barbari mantennero buoni rapporti con le \u00e9lite provinciali romane, servendosene per reggere il nuovo stato, e non apportarono cambiamenti di grande rilievo nell'amministrazione civile, che fu affidata ai Romani. Nella maggior parte dei regni romano-barbarici le province non vennero abolite, in altri (quello burgundo e quello dei Franchi) invece la pi\u00f9 grande unit\u00e0 amministrativa divenne la citt\u00e0. Il regno ostrogoto fu per\u00f2 il regno romano-barbarico che apport\u00f2 il numero minore di cambiamenti rispetto alla situazione preesistente, mantenendo le diocesi e la prefettura del pretorio e conservando il diritto, un tempo prerogativa dell'imperatore d'Occidente, di nominare ogni anno il console occidentale. Le leggi dei regni romano-barbarici attestano che, in base alla cosiddetta \"hospitalitas\", i barbari presero possesso di un terzo o dei due terzi delle terre sottraendole ai proprietari terrieri romani.\nPer quanto riguarda la religione, le diverse popolazioni barbariche erano inizialmente politeiste, per poi convertirsi col tempo al cristianesimo (nella maggior parte dei casi l'arianesimo), in alcuni casi anteriormente all'invasione e allo stanziamento nelle province romane. I Goti, ad esempio, furono convertiti all'arianesimo dal vescovo e missionario Ulfila nel IV secolo. Anche Vandali e Burgundi si convertirono all'arianesimo, al contrario dei Franchi che si convertirono dal paganesimo al cattolicesimo all'epoca di re Clodoveo (fine V secolo). Le divergenze religiose tra i dominatori germanici, spesso di fede ariana, e i sudditi cattolici sfociarono in aperte persecuzioni del clero cattolico nel regno dei Vandali, mentre al contrario Visigoti, Ostrogoti e Burgundi concessero libert\u00e0 di culto ai loro sudditi, anche se non mancarono contrasti occasionali con la Chiesa di Roma. I Longobardi, inizialmente pagani o ariani, si convertirono gradualmente al cattolicesimo nel VII secolo in un processo avviato da Papa Gregorio I e dalla regina Teodolinda. Anche Visigoti e Burgundi si convertirono al cattolicesimo, i primi nel 589 con re Recaredo I e i secondi nel 516 sotto il regno di Sigismondo. Ci\u00f2 fu conseguenza dell'assimilazione culturale che subirono le trib\u00f9 barbariche approfondendo i contatti con le popolazioni provinciali preesistenti. In questi Regni, il Re (di etnia germanica) svolse anche un ruolo di patrono/capo della religione. Nel seguito, pure i Vescovi - prima solo importanti come figure religiose - divennero \"comuni\" amministratori al servizio reale.\nQuasi tutti i nuovi regni furono a loro volta vulnerabili e in qualche caso anche molto piccoli. Alcuni, come quello dei Burgundi nel bacino del Rodano e degli Svevi (\"Suebi\") nella parte nord-occidentale della penisola iberica, vennero assimilati dai vicini; altri, come quelli dei Vandali o degli Ostrogoti, crollarono sotto l'offensiva di Bisanzio, che tent\u00f2 di ricostruire l'unit\u00e0 dell'impero. Quelli dei Visigoti in Spagna e dei Franchi nelle ex province galliche invece sopravvissero per un tempo maggiore, sia per la rapida integrazione tra le popolazioni dei residenti e gli invasori, sia per la collaborazione con la Chiesa e con esponenti del mondo intellettuale latino. Il regno visigoto cadde all'inizio dell'VIII secolo, conquistato dagli Arabi, mentre il regno dei Franchi si trasform\u00f2 nell'Impero carolingio.\nI Regni romano-germanici nelle varie regioni europee.\nBritannia.\nNel 407 le legioni romane avevano abbandonato l'isola a se stessa. Tuttavia fu solo alla met\u00e0 del secolo che Juti, Sassoni e Angli, provenienti dalla Germania e dalle coste danesi, occuparono la maggior parte dell'isola mentre i Britanni, che abitavano il sud-ovest dell'isola, per sottrarsi al loro dominio, attraversarono la Manica e si stabilirono nell'Armorica (l'attuale Bretagna). L'amministrazione romana scomparve definitivamente. Nacquero cos\u00ec i sette regni anglosassoni in Inghilterra dell'Eptarchia: tre regni di fondazione sassone (Essex, Sussex, Wessex) sulla costa meridionale, tre di fondazione angla (Mercia, Anglia orientale e Northumbria) nel centro-nord, uno di fondazione juta (Kent), anche se forse inizialmente il loro numero fu pi\u00f9 elevato.\nLa Britannia fu invasa nel V secolo e cristianizzata tra il V e il VI secolo. I celti irlandesi vennero evangelizzati da san Patrizio e organizzati in comunit\u00e0 monastiche dall'esperienza religiosa molto intensa. L'abate corrispondeva al capovillaggio e, seguendo probabilmente una tradizione molto pi\u00f9 antica, i monaci si imbarcavano a volte su piccole imbarcazioni coperte di cuoio per raggiungere le \"Isole Felici\" o \"Fortunate\", territori che nella cultura pagana corrispondevano alle sedi degli antenati. Arrivati sicuramente alle lontane Isole Ebridi, alcuni ipotizzano che i monaci-navigatori potessero essere arrivati fino al continente americano, come sembra avvalorare il resoconto della \"Navigatio sancti Brendani\". Questa opera faceva parte delle narrazioni che ci hanno tramandato queste traversate, gli \"immrama\", trascrizioni in gaelico di racconti orali pi\u00f9 antichi. Dal punto di vista culturale il monachesimo irlandese ebbe una portata straordinaria, soprattutto nella conservazione e copia dei manoscritti antichi. Basti pensare che l'Irlanda, nemmeno colonizzata dai romani, era in Europa occidentale uno dei rarissimi luoghi dove si conoscesse ancora il greco, assieme alle aree di confine (Dalmazia, Veneto) e alle colonie greche di Roma o del sud Italia.\nIn Irlanda le trib\u00f9 celtiche avevano ciascuna un proprio re. Periodicamente i capitrib\u00f9 si riunivano sulla collina-santuario di Tara, dove eleggevano un simbolico \"re supremo\", con un potere pi\u00f9 che altro sacrale.\nDa un punto di vista politico la situazione dei regni anglo-sassoni ci \u00e8 nota solo a grandi linee. In Britannia il nord (Scozia), l'ovest (Galles) e sud-ovest (Cornovaglia) erano occupati dai celti. Nel VI secolo i gallesi furono cristianizzati. I regni germanici erano spesso in conflitto tra loro, soggetti a guerre, scissioni e accorpamenti. Una situazione di maggior stallo si determin\u00f2 nel VII-VIII secolo, quando emerse una situazione poi chiamata \"eptarchia\" cio\u00e8 dei sette regni: tre angli a est (Northumbria, Mercia, Anglia orientale) e quattro sassoni (Wessex, Sussex, Essex e Kent). Dopo un breve prevalere del Kent prevalse la Northumbria, poi, nel VII secolo, la Mercia. Nel VII secolo il prestigio dell'abbazia di Iona faceva propendere per l'egemonia sulle isole britanniche della Chiesa d'Irlanda, diversa da quella di Roma per varie caratteristiche liturgiche, disciplinari e culturali.\nFu Gregorio I ad inviare in quella che gi\u00e0 si poteva chiamare \"Gran Bretagna\" (la Bretagna francese era ormai un'entit\u00e0) monaci benedettini che riavvicinassero il cristianesimo irlandese a quello romano. Il pi\u00f9 famoso di questi monaci fu Agostino, che organizz\u00f2 le diocesi tra angli e juti diventandone primate e insediandosi a Canterbury. Col sinodo di Whitby (663) la chiesa britannica complet\u00f2 il processo di fondazione e sottomissione a quella di Roma, organizzandosi gerarchicamente attorno all'arcivescovo di Canterbury. La grande stagione culturale dell'epoca culmin\u00f2 con la figura di Beda il Venerabile. Il monastero di Hereford, fondato nel 680 sul fiume Wye era l'avamposto del cristianesimo romano sulla Cornovaglia e in un certo senso sul mondo celtico-irlandese.\nPenisola iberica.\nI Visigoti.\nI Visigoti, cacciati dai Franchi in Spagna, assorbirono il regno nord-orientale dei Suebi e poi dei Vandali, costringendo questi ultimi a migrare verso l'Africa creando un nuovo regno pi\u00f9 esteso, dove ricercarono la convivenza con la Chiesa locale e con l'elemento romano della popolazione. Con la conquista del regno dei Suebi nel 585, re Leovigildo allarg\u00f2 i confini e scelse come capitale Toledo. In questo contesto visse e oper\u00f2 il grande intellettuale dell'alto Medioevo Isidoro di Siviglia.\nAlla fine del VI secolo i Visigoti si convertirono dall'arianesimo al credo niceno, suggellato dal battesimo di re Recaredo I. Un terzo importante legislatore fu re Reccesvindo, che nel 654 circa promulg\u00f2 un codice unico per latini e visigoti, la \"Lex visigothorum\". Il fiorente regno visigoto venne travolto nell'VIII secolo dai musulmani, ma la sua eredit\u00e0 rimase viva nel nord del paese, dal quale sarebbe partita la \"Reconquista\" cristiana. Furono sconfitti in parte prima da Giustiniano I, poi nel 711 dal berbero Tariq.\nGli Svevi.\nIl regno suebo fu il primo regno a separarsi dall'Impero romano e a battere propria moneta. Situato in Galizia e in Lusitania settentrionale, venne creato nel 410 e scomparve nel 585, dopo un secolo di lento declino. Fu meno esteso del regno ostrogoto d'Italia o di quello visigoto della Spagna romana, e non acquis\u00ec mai una forte rilevanza politica. Dopo che il regno venne conquistato dai Visigoti nel 585, Braulione di Saragozza descrisse la regione come \"l'estremo occidente di uno stato illetterato dove non si sente altro che venti tempestosi\".\nGallia.\nMolte delle popolazioni germaniche che si erano riversate sulla Gallia a partire dagli inizi del secolo (406-409), si spostarono quindi verso altre regioni (Vandali, Alani e Suebi), mentre i Visigoti, i Burgundi e i Franchi crearono regni, che allargarono progressivamente il proprio territorio a spese delle terre dell'Impero romano, fino all'unificazione di gran parte del territorio della Gallia sotto il re dei Franchi Clodoveo I.\nI Franchi.\nI Franchi erano un gruppo etnico che comprendeva una lega di trib\u00f9 di varie etnie (Sigambri, Bructeri, Catti, Cherusci, Salii, Camavi...) che, dopo essersi distinti in numerose scorrerie, soprattutto tra il 274 e il 275, furono fatti stanziare come prigionieri nelle aree spopolate dell'Impero da Diocleziano, quali contadini e all'occorrenza soldati (notevoli erano le capacit\u00e0 militari di questo popolo), soprattutto nell'area della Gallia settentrionale. Gi\u00e0 nel IV secolo si conoscono Franchi che fecero carriera nell'esercito romano arrivando anche a cariche di rilievo.\nNel V secolo i Franchi si erano stabilizzati nella Gallia centrale come \"foederati\", incaricati di difendere la frontiera del Reno contro Alani, Svevi e Vandali. Probabilmente non tutte le trib\u00f9 seguivano univocamente le decisioni generali, per cui nel 440 circa l'esercito imperiale si scontr\u00f2, vincendo, contro alcune fazioni presso Vicus Helena (probabilmente l'odierna Arras). Tale scontro ebbe come conseguenza la formazione di un'enclave franca attorno a Tournai, mentre altri piccoli regni si andavano creando attorno a Treviri. Alcuni Franchi parteciparono come alleati dei Romani contro Attila nella battaglia dei Campi Catalaunici del 451.\nCon il disfacimento dell'impero d'Occidente i Franchi si stanziarono con maggiore libert\u00e0 oltre il Reno, creando due regni principali: i Franchi dell'ovest, i \"Salii\", nella valle della Schelda tra Cambrai, Arras, Tournus e Tongeren, e i Franchi dell'est, i \"Ripuari\", da \"ripa\" (del Reno), nella Mosella, presso Treviri, Magonza, Colonia e Metz.\nI \"Salii\" di re Clodoveo batterono Siagrio, semiribelle all'Impero, nel 486 presso Soissons. Quest'ultimo, fuggito, venne riconsegnato ai franchi dai Visigoti di Alarico II della Gallia del Sud e quindi giustiziato. In quel caso i Franchi, una delle popolazioni germaniche meno latinizzate, si fecero paradossalmente fautori della legalit\u00e0 imperiale, rendendo anche sudditanza formale a Zenone di Costantinopoli.\nLa dinastia regale dei Franchi ebbe origine dai \"Salii\" (si parla infatti di stirpe salica) gravitanti attorno a Tournai. Dal semileggendario Meroveo (secondo la tradizione germanico-pagana di discendenza divina) era nato Childerico I, da cui nacque nel 454 Clodoveo, vero fondatore di quella che si chiam\u00f2 poi dinastia dei merovingi. Salito al potere nel 481, egli coalizz\u00f2 le trib\u00f9 dei Franchi e inizi\u00f2 una politica di espansione a spese di Alemanni, Turingi, Burgundi (con i quali stese un'alleanza) e Visigoti (della Gallia del Sud, dove furono stanziati fino al 507, quando furono costretti a varcare i Pirenei), occupando anche l'ultima \"enclave\" romana (Regno di Soissons) di Siagrio, nella valle della Senna.\nClodoveo scelse come capitale Lutetia, poi chiamata Parigi, a conclusione del processo di conquista culminato verso il 490. L'espansione dei Franchi, che possedevano ormai quasi tutta la Gallia, attir\u00f2 l'attenzione di Teodorico, che cerc\u00f2 di aiutare i Visigoti inviando loro delle truppe, sia dell'imperatore Anastasio che invece cerc\u00f2 di allearsi con Clodoveo per ridimensionare i Goti e ottenerne la sottomissione formale. L'offerta di Anastasio da una parte avrebbe potuto legittimare le conquiste agli occhi dei sudditi romani; dall'altra avrebbe messo i Franchi in lotta contro i popoli germanici ben pi\u00f9 vicini geograficamente e culturalmente. Inoltre il regno franco era l'ultimo ancora pagano in Europa.\nRe Clodoveo fece allora una scelta singolare, cio\u00e8 quella di convertirsi, imponendo il battesimo al proprio popolo, non secondo la fede ariana, predominante nei popoli germanici, ma secondo il credo niceno accettando di sottomettersi solo e soltanto al vescovo di Roma. La scelta ebbe una portata storica molto forte, in quanto i Franchi furono di fatto il primo popolo che accett\u00f2 il primato del vescovo di Roma. Le ragioni di tale scelta possono essere individuate nella volont\u00e0 di Clodoveo di legittimarsi direttamente da Roma (e dall'Impero delle origini quindi), non da Costantinopoli, e di ribadire la propria identit\u00e0 nazionale con una scelta diversa da quella degli altri popoli germanici. Accantonata la liturgia gi\u00e0 in uso dai vescovi gallo-romani, Clodoveo fece applicare la liturgia e la disciplina del vescovo dell'Urbe, il suo popolo \"figlio primogenito della Chiesa romana\". Dall'altra parte la conversione present\u00f2 anche alcuni rischi per la casa regnante, perch\u00e9 avrebbe potuto scontentare i suoi maggiori fedeli di cultura pagana e toglieva alla sua dinastia l'aura sacrale derivata dalle leggende. Nella pratica comunque l'accettazione del cristianesimo non va vista come assoluta, poich\u00e9 quelle popolazioni spesso avevano credenze religiose sincretiche e sicuramente convissero con i vecchi costumi religiosi e militari tradizionali.\nL'\"Historia Francorum\" di Gregorio di Tours data la conversione di Clodoveo al natale del 496, respinta ormai da molti storici che la collocano al 506, alla vigilia del conflitto con gli ariani Visigoti. I principali artefici della conversione regale, sempre secondo Gregorio, furono la burgunda regina Clotilde e Remigio, vescovo di Reims. Dopo la conversione Clodoveo chiese ad Anastasio la dignit\u00e0 consolare, che ottenne (\"proconsole\") con le insegne relative.\nIl regno di Clodoveo si framment\u00f2 tra gli eredi, secondo le usanze del tempo che consideravano le conquiste territoriali alla stregua del patrimonio personale di beni mobili.\nI Visigoti.\nDurante il periodo del dominio visigoto nella Gallia meridionale, con capitale Tolosa, i sovrani si distinsero per la loro attenzione alla legislazione, che venne messa per iscritto: Eurico promosse il pi\u00f9 antico codice di leggi germaniche, il \"Codex euricianus\" (470 circa), mentre Alarico II fece fare un compendio del diritto romano teodosiano per la popolazione latina chiamata \"Lex Romana Visigothorum\" o \"Breviarium alaricianum\" (506).\nSconfitti dai Franchi di Clodoveo nel 507 (battaglia di Vuoill\u00e9 presso Poitiers), furono costretti a ritirarsi in Spagna, oltre i Pirenei, dove svilupparono un regno ispirato ai modelli romani (la popolazione autoctona, rispetto ai Visigoti, era sicuramente in maggioranza), con leggi scritte e una ricca cultura.\nI Burgundi.\nI Burgundi nella prima met\u00e0 del V secolo si erano stabiliti con lo status di \"foederati\" tra Meno e Reno. Il loro regno di Gundicaro venne distrutto verso il 436 dagli Unni, allora arruolati da Ezio, e una traccia dell'avvenimento si trova probabilmente nel \"Nibelungenlied\", celebre saga del XII secolo che metteva per iscritto una lunga tradizione orale, dove re Gunther e la sua stirpe sono eliminati da Attila, re degli unni, come vendetta per aver fatto uccidere l'eroe Sigfrido.\nEzio permise poi ai Burgundi di stanziarsi tra la Saona e il Rodano, in quella che da essi prender\u00e0 il nome di Borgogna, per difendere i passi alpini. Il loro regno resse fino al 532 quando vennero travolti dai Franchi.\nItalia.\nIn Italia si costituirono tre regni latino-germanici: prima quello dei Vandali che comprendeva la Sicilia con capoluogo Lilibeo, l'attuale Marsala (440- 493) e la Sardegna; queste due isole entrarono a far parte del regno d'Africa. Successivamente il regno degli Ostrogoti (493-553), poi quello dei Longobardi (568-774).\nGli Ostrogoti.\nI Goti, provenienti dalla Germania settentrionale o dalla Scandinavia, erano una confederazione di pi\u00f9 etnie segnalate dal II secolo e divise in due grandi gruppi a partire dal III secolo: i Visigoti (insediati tra Baltico e Mar Nero) e gli Ostrogoti (nell'odierna Ucraina). Grande importanza nella loro conversione al cristianesimo di stampo ariano ebbe il vescovo Ulfila, che tradusse la Bibbia dal greco in gotico, prima ancora che venisse tradotta in latino.\nSia per la pressione di altre popolazioni, sia per dissidi interni (come la persecuzione dei cristiani di Atalaulfo), i Goti iniziarono a spostarsi verso ovest. Alarico I guid\u00f2 i Visigoti in Italia fino al Meridione, mentre il suo successore Ataulfo cambi\u00f2 rotta dirigendosi verso la Gallia meridionale e infine la Spagna. Gli Ostrogoti invece erano rimasti nell'Europa centro orientale, in particolare nella pianura della Pannonia, dove vivevano subordinati agli Unni. Divenuti \"foederati\" dell'Impero romano d'Oriente, si insediarono in Macedonia, ma l'Imperatore, che non li voleva cos\u00ec vicini ai propri confini, li indirizz\u00f2 in Italia, dando al loro re Teodorico, che a lungo aveva risieduto e si era istruito a Costantinopoli, il titolo di \"patrizio\", col quale lo insigniva della difesa di Roma e del governo di Italia e Dalmazia per suo conto.\nArrivato in Italia Teodorico sconfisse gli Eruli e uccise Odoacre nel 493. Pose la capitale a Ravenna e inaugur\u00f2 una politica di convivenza tra Goti e Romani per molti versi originale. Teodorico era formalmente l'unico dei Goti ad avere la cittadinanza romana grazie al titolo ricevuto: la sua popolazione, solo \"federata\", era autorizzata a occuparsi delle cose militari, mentre i Romani si occupavano di quelle civili, distinguendo quindi i compiti e gli assetti civili e giuridici delle due popolazioni. Attento a non creare attriti (il suo popolo era ariano, mentre i Romani seguivano il cristianesimo niceno) inaugur\u00f2 una stagione di architettura monumentale nella sua capitale facendo realizzare edifici separati per i due culti. Si circond\u00f2 di brillanti intellettuali (Cassiodoro, Boezio, Simmaco) e rivide la legislazione.\nIn politica estera cerc\u00f2 di allearsi agli altri regni barbarici con una serie di politiche matrimoniali, specialmente con i Visigoti, i Franchi e i Burgundi, facendo s\u00ec che iniziasse a configurarsi una sorta di federazione germanica d'Occidente: la \"Gotia\", che avrebbe dovuto diventare la controparte della \"Romanitas\".\nLa sua politica inizi\u00f2 a mostrare segni di fallimento dal 520 circa, quando gli intrighi dell'Impero e l'intransigenza degli stessi capi Goti contro la popolazione latina iniziarono a farsi sentire. La risposta di Teodorico, ormai alla soglia della vecchiaia, fu quella di diventare pi\u00f9 sospettoso e di intraprendere persecuzioni contro i suoi nemici, spesso immaginari, come accadde con l'imprigionamento di Boezio, che proprio in quell'occasione scrisse il \"De consolatione philosophiae\".\nMorto Teodorico (526), si scatenarono le lotte per la successione, che vennero annullate dalla forza dell'invasione bizantina delle guerre gotiche (535-553).\nI Longobardi.\nI longobardi (in origine \"winnili\") erano una popolazione dalle origini incerte, segnalati da Velleio Patercolo nel I secolo alle foci dell'Elba e un secolo dopo da Tacito negli stessi luoghi. La loro tradizione pi\u00f9 tarda li indica come provenienti dalla Scandinavia, ma i ritrovamenti archeologici sembrano non confermare questa ipotesi. Attraversata l'Europa orientale, giunsero in Boemia verso il V secolo, per poi stanziarsi in Pannonia, dove si scontrarono prima con gli Eruli, poi con i Gepidi, sconfitti grazie all'aiuto degli Avari, un popolo nomade di etnia turco-mongolica. Con questi ultimi si scontrarono poi a causa della pressione delle trib\u00f9 slave, che li costrinsero a entrare in Italia, appena devastata dalla sanguinosa guerra gotica e quindi meno pronta che mai a una difesa a oltranza.\nIl loro duro dominio annull\u00f2 gli effetti della guerra voluta da Giustiniano I, e si stabil\u00ec dal Nord Italia alla Toscana, comprese alcune zone del centro (come il ducato di Spoleto) e del sud (ducato di Benevento). Animati da spirito di conquista e distruzione essi non si comportarono da \"foederati\", ma si dettero anche a massacri prima di ingentilirsi gradualmente verso la fine del VI secolo, quando iniziarono anche a convertirsi dall'arianesimo al credo niceno della Chiesa di Roma.\nLa loro capitale era Pavia, dove risiedeva il re, mentre il territorio era amministrato da 35 o 36 duchi. In ciascun ducato un gastaldo si occupava degli interessi del re, mentre l'aristocrazia era composta da una serie di guerrieri possessori detti \"arimanni\".\nClefi, succeduto al primo re in Italia Alboino, ordin\u00f2 un durissimo trattamento dei latini. Dopo un decennio di vacanza e lotte tra i duchi, venne nominato re Autari (584-590), quindi Agilulfo (590-615), che ne spos\u00f2 la vedova Teodolinda, la quale ebbe un ruolo centrale nel processo di conversione anche per la sua amicizia con papa Gregorio Magno. Non tutti i duchi accettarono il nuovo credo e la sua applicazione fu lunga. Con l'editto di Rotari venne messo per iscritto (in latino) il \"corpus\" di leggi longobarde, spesso mutuate da leggi germaniche modificate: per esempio, la \"fehde\" (la faida), ovvero la vendetta, fu sostituita da una compensazione in denaro (il guidrigildo). La definitiva conversione avvenne attorno alla met\u00e0 del VII secolo, quando ormai la societ\u00e0 longobarda era profondamente mutata rispetto alle origini.\nNordafrica.\nI Vandali.\nI Vandali erano un'etnia germanica di area orientale, originaria della zona tra Slovacchia e Transilvania. Tra il 406 e il 409, suddivisi in Silingi e Asdingi, avevano oltrepassato un Reno sguarnito da truppe, richiamate da Stilicone per fronteggiare l'emergenza dei Goti di Alarico e di Radagaiso. Attraverso la Gallia, i Vandali giunsero nella Spagna insediandosi con gli Alani e i Suebi (o Svevi) in Galizia, Lusitania e Betica, che da essi prese in nome di Vandalucia (Andalusia); il cronista ispanico Idazio cos\u00ec descrive la spartizione della Spagna del 411:\nI Vandali Asdingi si stanziarono dunque insieme agli Svevi in Galizia, i Vandali Silingi ottennero la Betica, mentre gli Alani si stabilirono in Lusitania e Cartaginense. Tra il 416 e il 418, tuttavia, i Visigoti, \"foederati\" di Roma, condotti da re Wallia, avevano inflitto pesanti perdite ai barbari in Spagna, annientando i Silingi in Betica e infliggendo perdite cos\u00ec pesanti agli Alani nella Lusitania e nella Cartaginense che essi furono costretti a chiedere protezione ai Vandali Asdingi in Galizia. Il re dei Vandali Asdingi, rinforzato dagli Alani che avevano chiesto di unirsi con i Vandali in un unico popolo, divenne dunque da allora in poi \"re dei Vandali e degli Alani\". Nel 420 i Vandali e gli Alani abbandonarono la Galizia migrando in Betica, dove nel 422 inflissero una pesante sconfitta all'esercito romano inviato per annientarli.\nL'arrivo dei Visigoti aveva quindi costretto i Vandali e gli Alani a migrare pi\u00f9 a sud, raggiungendo l'Africa del nord tra il 429 e il 430. Tra il 430 e il 442 conquistarono in successione la Mauretania, la Numidia, Cartagine e l'Africa Proconsolare. Agostino d'Ippona mor\u00ec settantaseienne mentre essi cingevano d'assedio Ippona, la citt\u00e0 di cui era vescovo (presso l'odierna Annaba in Algeria). Dall'Africa, grazie alla discreta capacit\u00e0 nell'organizzazione delle flotte, giunsero in Sardegna, Corsica, Sicilia e nelle Baleari.\nGenserico guid\u00f2 via mare il suo popolo dal Nord-Africa verso Roma nel 455. Sebbene essi fossero cristiani (anche se convertiti all'arianesimo), saccheggiarono Roma in forma molto pi\u00f9 spietata di quanto avesse fatto Alarico quarantacinque anni prima. Tale saccheggio fu formalmente giustificato da Genserico con il desiderio di riprendere la citt\u00e0 dall'usurpatore Petronio Massimo, assassino di Valentiniano III.\nIl regno dei Vandali sopravvisse fino al 534, quando venne riconquistato dai Bizantini in seguito alla guerra vandalica."}
{"id": "97163", "revid": "327773", "url": "https://it.wikipedia.org/wiki?curid=97163", "title": "Candida albicans", "text": "La Candida albicans \u00e8 un fungo saprofita. Si tratta di un lievito appartenente alla famiglia dei Saccaromiceti.\nNormalmente si trova nel cavo orale, nel tratto gastrointestinale e nella vagina.\nEsso svolge un ruolo rilevante nella digestione degli zuccheri mediante un processo di fermentazione.\nPatologie connesse.\nLa \"Candida albicans\" \u00e8 presente nell'organismo umano allo stato saprofitario, ma pu\u00f2 diventare patogena in specifiche condizioni (opportunismo) provocando la candidosi. In particolare fra le altre specie di candida essa \u00e8 l'unica che vive sulle mucose oltre che sulla cute. La candida si moltiplica usualmente in modo anomalo nei fisici che hanno una qualche forma di squilibrio, un evento che in passato era marcatamente maggiore in soggetti debilitati e immunodepressi quali bambini, anziani e malati.\nOggi queste forme di superinfezione di candida colpiscono anche soggetti sottoposti a lunghe cure antibiotiche (tetraciclina e neomicina, che intaccano la flora intestinale), stress prolungati e intensi o sbalzi ormonali. Il 60% delle donne che assumono la pillola soffre di candidosi vulvo-vaginale.\nLa candidosi si presenta quindi soprattutto come affezione vaginale (vaginite), del cavo orale (mughetto) o della pelle. "}
{"id": "97164", "revid": "116778819", "url": "https://it.wikipedia.org/wiki?curid=97164", "title": "Scagliola", "text": "La scagliola \u00e8 un tipo di gesso fine usato in edilizia e in scultura. Con lo stesso termine si identifica anche la tecnica di intarsio che alla fine del cinquecento primi anni del Seicento nacque per \"imitare\" marmi e pietre dure con una mescolanza dello stesso gesso, unito con colle naturali e pigmenti colorati.\nStoria.\nLa scagliola ha avuto una particolare tradizione nella citt\u00e0 di Carpi, dove fu inventata all'inizio del XVII secolo, secondo la tradizione, dal carpigiano Guido Fassi, e in Val d'Intelvi, tradizionale terra d'origine di specialisti dell'edilizia - architetti ma anche scalpellini decoratori e stuccatori, che nella buona stagione esercitavano la loro attivit\u00e0 anche ben fuori dalla valle.\nL'arte della scagliola visse momenti gloriosi a Carpi in Emilia nel Seicento con opere principalmente di arredo sacro, passando poi \"lo scettro\" a Firenze e al resto della Toscana nel Settecento con la realizzazione di piani di tavolo e quadri per l'arredo domestico, diffondendosi poi nel resto d'Italia e d'Europa.\nCon la scuola fiorentina, su tutti Enrico Hugford (Firenze 1695-1771) la tecnica si modifica e si affina, traendo ispirazione pi\u00f9 dalla pittura, ma mantenendo la prerogativa dell'intarsio caratteristica di quest'artigianato che diventa arte.\nImpossibile poi dimenticarci anche della produzione lombarda e campana soprattutto attive nel XVIII secolo."}
{"id": "97165", "revid": "838137", "url": "https://it.wikipedia.org/wiki?curid=97165", "title": "253 a.C.", "text": ""}
{"id": "97166", "revid": "1632387", "url": "https://it.wikipedia.org/wiki?curid=97166", "title": "Chitarrone", "text": "Il chitarrone \u00e8 uno strumento musicale a corde. \n\u00c8 una variet\u00e0 tipicamente italiana della tiorba, tanto che viene spesso indicata come tiorba romana. Caratterizzato da un piano armonico e un manico di notevoli dimensioni, il chitarrone contava 14 corde o \"cori\", sei montati su tastiera secondo l'accordatura del liuto, e otto a vuoto accordati diatonicamente.\nQuesto strumento italiano aveva le misure d'un uomo. La cassa era quella d'un grande liuto ma la disposizione dei piroli era differente. Il cavigliere era ritto invece che ripiegato indietro, sopra di esso il manico continuava per considerevole lunghezza e recava in cima un altro cavigliere per i bordoni.\nMichael Praetorius distinse due tipi principali: il chitarrone padovano, alto oltre 2 metri, con otto ordini di corde sulla tastiera; e il chitarrone romano, alto 1,80 metri, con soltanto sei ordini di corde sulla tastiera. Le due corde d'ogni ordine sono accordate in ottava. Un terzo tipo, il chitarrone bolognese, era incordato con corde metalliche.\nBench\u00e9 generalmente utilizzato nei complessi cameristici per la parte del basso continuo a partire dall'inizio del '600, vi sono esempi anche di intavolature solistiche. Sono famose le opere di Giovanni Girolamo Kapsberger e Alessandro Piccinini; quest'ultimo si attribuisce l'invenzione di questo strumento insieme all'Arciliuto. Giulio Caccini utilizz\u00f2 un chitarrone di avorio per accompagnare il canto. Veniva generalmente suonato con il pollice, l'indice ed il medio della mano destra."}
{"id": "97167", "revid": "1953843", "url": "https://it.wikipedia.org/wiki?curid=97167", "title": "Paradigma di programmazione", "text": "In informatica, un paradigma di programmazione \u00e8 uno stile fondamentale di programmazione, ovvero un insieme di strumenti concettuali forniti da un linguaggio di programmazione per la stesura del codice sorgente di un programma, definendo dunque il modo (il modello) in cui il programmatore concepisce e percepisce il programma stesso. Diversi paradigmi si differenziano per i concetti e le astrazioni usate per rappresentare gli elementi di un programma (come ad esempio le funzioni, gli oggetti, le variabili, vincoli, ecc.) e per i procedimenti usati per l'esecuzione delle procedure di elaborazione dei dati (assegnazione, calcolo, iterazione, data flow, ecc.).\nDescrizione.\nOgni linguaggio di programmazione \u00e8 generalmente ispirato \u2014 e riconducibile \u2014 ad un particolare paradigma di programmazione; un programma object-oriented, ad esempio, \u00e8 costituito da \"oggetti\" che interagiscono fra loro, mentre nella programmazione funzionale il programma \u00e8 una composizione di funzioni; Pascal e C sono basati sul paradigma della programmazione strutturata, Lisp su quello della programmazione funzionale, Prolog su quello della programmazione logica e cos\u00ec via.\nAlcuni linguaggi di programmazione invece sono influenzati da molteplici paradigmi; un esempio macroscopico \u00e8 Ada, che fu esplicitamente progettato come \"summa\" di concetti provenienti dalla programmazione strutturata, dalla programmazione modulare, dalla programmazione generica, dalla programmazione concorrente, e dalla programmazione per tipi di dati astratti.\nLa storia dei paradigmi di programmazione si presta a essere rappresentata con un albero genealogico; in molti casi, infatti, un nuovo paradigma nasce come evoluzione di un altro, aggiungendo nuovi concetti, ma mantenendo anche quelli fondamentali del precedente (ponendoli eventualmente in una prospettiva nuova o modificandone l'importanza relativa). Talvolta questo \"salto evolutivo\" consiste nel rendere obbligatoria e/o supportare esplicitamente quella che nei paradigmi precedenti si era affermata come regola di buona programmazione. Per esempio, la programmazione strutturata ha introdotto strutture di controllo standard (sequenze, cicli e alternative) e ha vietato l'uso dell'istruzione di \"goto\", della quale si era dimostrata la non indispensabilit\u00e0 con il teorema di B\u00f6hm-Jacopini. Quando questo avvenne, i rischi legati all'uso indiscriminato dell'istruzione di salto incondizionato \"goto\" erano gi\u00e0 noti a molti programmatori, ed erano diffuse regole di stile che suggerivano di restringere l'uso del \"goto\" in modi che si potessero far sostanzialmente corrispondere alle strutture di controllo della programmazione strutturata.\nSulla base della considerazione precedente, si pu\u00f2 anche osservare che non \u00e8 strettamente necessario, per programmare secondo un certo paradigma, avere a disposizione un linguaggio di programmazione ispirato a quello stesso paradigma; ad esempio, \u00e8 possibile (anche se non semplicissimo) programmare a oggetti in linguaggio C. I meccanismi di astrazione dei linguaggi di programmazione, differenti per i vari paradigmi, possono contribuire a rendere possibile stili di programmazione basati su concetti non direttamente forniti dal linguaggio utilizzato.\nTipi di paradigmi.\nPer quanto riguarda almeno i linguaggi di programmazione usati nella pratica industriale dello sviluppo del software, si pu\u00f2 identificare un \"filone principale\" di paradigmi di programmazione:\nAltri paradigmi sono nati per applicazioni specifiche:"}
{"id": "97168", "revid": "1086687", "url": "https://it.wikipedia.org/wiki?curid=97168", "title": "Teoria VSEPR", "text": "La teoria VSEPR (acronimo dall'inglese \"Valence Shell Electron Pair Repulsion\", cio\u00e8 \"repulsione delle coppie elettroniche nel guscio di valenza\", occasionalmente pronunciata \"vesper\") \u00e8 usata come metodo per valutare la disposizione geometrica degli atomi di una molecola nello spazio, e si basa sul fatto che i domini elettronici tendono a disporsi il pi\u00f9 lontano possibile fra loro. Ci\u00f2 \u00e8 in accordo con la legge di Coulomb, secondo la quale cariche elettriche di segno uguale si respingono.\nTale teoria si basa sull'ipotesi che la distribuzione dei legami attorno ad un atomo dipende dal numero totale di coppie di elettroni che lo circondano, sia quelle che sono coinvolte in legami chimici sia quelle che non sono coinvolte in nessun legame chimico (dette coppie solitarie o \"lone pairs\"). Tali coppie di elettroni si dispongono nello spazio in modo da minimizzare le forze di repulsione reciproca. Le forze di repulsione tra due coppie di non legame sono pi\u00f9 forti rispetto alle forze di repulsione tra una coppia di non legame e coppia di legame, che sono a loro volta pi\u00f9 forti delle forze di repulsione tra due coppie di legame.\nPunti principali della teoria.\nSi prendono in considerazione tre tipi di repulsione tra gli elettroni di una molecola:\nUna molecola deve minimizzare e stabilizzare ogni tipo di repulsione elettronica; quando ci\u00f2 non \u00e8 possibile, \u00e8 preferibile prendere in considerazione una \"repulsione debole\" (che causa una lieve deviazione dalla configurazione ideale).\nLa repulsione tra coppia solitaria e coppia solitaria (lp-lp) \u00e8 considerata pi\u00f9 forte, occupando un volume di spazio maggiore, di quella tra coppia solitaria e coppia di elettroni di legame (lp-bp). A sua volta la repulsione tra coppia di elettroni di legame e coppia di elettroni di legame (bp-bp) \u00e8 pi\u00f9 debole e quindi pi\u00f9 stabile della repulsione tra coppia solitaria e coppia solitaria (lp-lp) o tra coppia solitaria e coppia di elettroni di legame (lp-lp) &gt; (lp-bp) &gt; (bp-bp).\nConfronto con altre teorie e sviluppi.\nLa teoria VSEPR \u00e8 spesso comparata e messa in contrasto con la teoria del legame di valenza (anche se non \u00e8 considerata come una parte di quest'ultima), che definisce la geometria molecolare tramite l'analisi degli orbitali che sono energeticamente adeguati per intraprendere un legame. La teoria del legame di valenza riguarda la formazione di legami sigma e pi greco.\nLa teoria degli orbitali molecolari \u00e8 invece un altro modello che consente di prevedere la disposizione spaziale di atomi ed elettroni che costituiscono molecole e ioni poliatomici.\nLa teoria VSEPR \u00e8 stata tuttavia spesso criticata per non avere riscontri quantitativi, anche se strutturalmente accurati per le molecole formate da legami covalenti.\nInoltre sono state sviluppate delle teorie sui campi di forza molecolare basati sulla teoria VSEPR.\nMetodo AXE.\nIl metodo \"AXE\" di conteggio degli elettroni \u00e8 comunemente usato per l'applicazione della teoria VSEPR. La sigla \"AXE\" rappresenta con la lettera \"A\" l'atomo centrale e ha sempre come valore sottinteso 1. La \"X\" rappresenta quanti legami sigma si formano tra l'atomo centrale e gli atomi ad esso legati. I legami covalenti multipli (doppi, tripli, etc) contano come un \"X\". Infine la \"E\" rappresenta il numero di coppie solitarie di elettroni (\"alone pair\") presenti nel guscio di valenza dell'atomo centrale. La somma di \"X\" ed \"E\", definita come numero sterico, \u00e8 associata anche al numero totale di orbitali ibridati considerati dalla teoria del legame di valenza.\nEsempi.\nLa molecola del biossido di carbonio (CO2) si disporr\u00e0 nello spazio in modo lineare (omettendo le 4 coppie di elettroni di non legame) avendo gli ossigeni alle estremit\u00e0 ottenendo cos\u00ec la maggior distanza possibile tra i due doppi legami C=O (e quindi la minor repulsione tra essi) con un angolo di 180\u00b0.\nAnche il cloruro di berillio presenta forma lineare.\nNel metano i quattro atomi di idrogeno si disporrano come vertici di un tetraedro regolare con al centro l'atomo di carbonio. Gli angoli di legame risultano di 109,5\u00b0 essendoci infatti quattro coppie di elettroni di legame, le repulsioni sono le stesse per tutti i legami.\nNell'ammoniaca invece si hanno tre coppie di elettroni di legame ed una lone pair, la repulsione lone pair-coppia di legame \u00e8 maggiore di quella tra le coppie di legame, il tetraedro non \u00e8 quindi regolare e l'angolo H-N-H diventa di 107,3\u00b0. \nInfine nell'acqua si hanno due coppie solitarie e due coppie di legame, l'angolo H-O-H \u00e8 di 104\u00b0."}
{"id": "97170", "revid": "287204", "url": "https://it.wikipedia.org/wiki?curid=97170", "title": "Angli", "text": "Gli Angli furono una trib\u00f9 della Germania non romanizzata appartenenti al gruppo dei Suebi (Herminones) stanziatasi insieme a Longobardi e Semnoni presso l'attuale Schleswig-Holstein, territorio dei Sassoni.\nA partire dalla met\u00e0 del V secolo, assieme ai Sassoni, agli Juti e ai Frisi, migrarono in Britannia (Inghilterra), dove, stabilitisi nelle regioni centro-orientali, fondarono i regni di Anglia Orientale (o East Anglia), Northumbria e Mercia.\nStoria.\nL'Anglia era la regione d'origine della trib\u00f9 germanica degli Angli, che, insieme con alcune trib\u00f9 sassoni e frisone, nonch\u00e9 a tutti gli Juti, lasciarono le loro sedi per migrare in Britannia nel V-VI secolo (449 secondo la \"Cronaca Anglo-Sassone\"), nell'Anglia Orientale, nella Northumbria e nella Mercia (Anglo-Saxon Chronicle, 449 AD).\nDopo la partenza di questo popolo dall'Anglia, la regione fu occupata dai Danesi non pi\u00f9 tardi dell'VIII secolo. Secondo il cronista Aethelweard, la citt\u00e0 pi\u00f9 importante nell'Anglia durante il periodo vichingo era Hedeby. In seguito, la storia dell'Angeln si inserisce in quella della pi\u00f9 grande regione confinante nota come Jutland del sud o Schleswig (Slesvig in danese). Fino al XIX secolo la zona \u00e8 appartenuta soprattutto alla Danimarca.\nEtnicamente e linguisticamente parlando, una popolazione mista di Tedeschi e Danesi si \u00e8 evoluta nell'area fino al XX secolo. Lo Schleswig venne perso dalla Danimarca nel 1864 come conseguenza della seconda guerra dello Schleswig contro Austria e Prussia. Nel 1920, dopo la sconfitta della Germania nella Prima Guerra Mondiale, un plebiscito \u00e8 stato tenuto per determinare quali zone avessero dovuto rimanere sotto controllo tedesco e quali sotto controllo danese. Come conseguenza del plebiscito, molte zone dello Schleswig sono tornate alla Danimarca, ma l'Angeln \u00e8 rimasto in Germania.\nEtimologia.\nLa parola \"Angeln\" significa \u201cuncino\u201d. La denominazione dell\"Inghilterra\" deriva dalla trib\u00f9 degli Angli, e, in ultima analisi, dalla penisola Anglia. Anche i termini \"anglo\" e \"anglosassone\" si ricollegano a questa origine. Il termine ricorre ancora nell'inglese moderno con il verbo to angle (pescare) e angler (pescatore), entrambi termini raramente usati ma che indicano come la pesca fosse molto probabilmente l'arte di sostentamento pi\u00f9 diffusa nell'antica trib\u00f9 degli Angli.\nLa lingua inglese \u00e8 derivata dal germanico occidentale, lingua parlata dagli Angli.\nStoriografia greco-romana.\nLa prima menzione degli Angli si trova nel capitolo 40 della \"Germania\" di Tacito, che afferma:\n\u00abIl numero esiguo nobilita, all'opposto, i Longobardi: pur circondati da numerosi e valenti popoli, trovano la loro sicurezza non nella sottomissione, bens\u00ec nei rischi delle battaglie. Seguono i Reudigni, gli Avioni, gli Angli, i Varini, gli Eudosi, i Suardoni e i Nuitoni, protetti da fiumi e foreste. Nessuna caratteristica di rilievo in ciascuno di questi, se non il culto comune di Nerto, ossia della Madre Terra, che, secondo loro, interviene nelle vicende umane e scende su un carro in mezzo ai popoli.\nEsiste in un'isola dell'Oceano un intatto bosco sacro e, dentro, un carro consacrato alla dea, ricoperto da un drappo: toccarlo \u00e8 consentito al solo sacerdote\u00bb.\nGli Angli sono anche indicati come una delle pi\u00f9 lontane trib\u00f9 suebe. Di fatto Tacito non fornisce nessuna precisa indicazione sulla loro posizione geografica. La maggior parte degli studiosi ritiene per\u00f2 che gli Angli vivessero sulle coste del Mar Baltico, probabilmente nella parte meridionale della penisola dello Jutland. Quest'ipotesi si basa in parte su tradizioni danesi o in antico inglese che riguardano persone ed eventi del IV secolo e in parte all'affinit\u00e0 esistente tra il culto di Nerto descritto da Tacito e la religione pre-cristiana scandinava, specialmente svedese e danese.\nLa terra d'origine degli Angli.\nLAnglia (in italiano e in latino; Angeln in lingua germanica e Angel in danese), \u00e8 una penisola nello Schleswig-Holstein (Germania), che si protende nella baia di Kiel. \u00c8 separata dalla vicina penisola di Schwansen (Svans\u00f6 in danese) dall'insenatura di Schlei e dall'isola danese di Als dal Fiordo di Flensburgo (\"Firth di Flensburg\")."}
{"id": "97172", "revid": "15756", "url": "https://it.wikipedia.org/wiki?curid=97172", "title": "Sassoni", "text": "I Sassoni erano un popolo germanico, insediato principalmente negli odierni stati tedeschi di Schleswig-Holstein, della Bassa Sassonia, della Sassonia-Anhalt, della Renania Settentrionale-Vestfalia e nella parte nord dei Paesi Bassi (Twente e Achterhoek). Il loro nome significa \"gente di spada\" e infatti furono considerati, da Carlo Magno e da alcuni storici, molto bellicosi.\nSassoni in Germania.\nTarda antichit\u00e0.\nI Sassoni erano una confederazionne germanica occidentale di popoli, formatasi probabilmente verso la fine del III secolo e del IV secolo, grazie all'unione delle trib\u00f9 germaniche che si affacciavano sul Mare del Nord come i Cauci, gli Angrivari, oltre ai Cherusci.\nVerso il 370 i Sassoni iniziarono a cercare di muoversi in massa dalla loro regione d'insediamento, presso la costa sudorientale del Mare del Nord, verso la Gran Bretagna, ma furono inizialmente arginati dall'imperatore Valentiniano I.\nAlto Medioevo.\nIl primo a menzionarli fu il geografo greco Claudio Tolomeo. Nel V secolo d.C. i Sassoni fecero parte di quei popoli che migrarono in Britannia (odierna Inghilterra) insieme agli Juti, agli Angli e ai Frisi.\nSecondo lo storico anglosassone Beda il Venerabile, che scrisse attorno al 730, gli antichi Sassoni non avevano un re, ma erano governati da molti signori, che in guerra lottavano per acquistare pi\u00f9 potere, ma in pace erano uguali. Infatti, la loro organizzazione politica prevedeva una confederazione, con al vertice non un sovrano, ma un'assemblea comune.\nPraticavano l'agricoltura e la loro societ\u00e0 era strutturata in classi sociali, che nello specifico erano quattro:\nLe guerre contro i Carolingi.\nA partire dal 772 d.C. Carlo Magno reag\u00ec alle incursioni sassoni distruggendo il santuario di Irminsul e abbattendo l'albero che, secondo la credenza sassone, sosteneva la volta del cielo. I Sassoni, come risposta, distrussero il monastero di Fritzlar e saccheggiarono il centro episcopale di B\u00fcraburg. Carlomagno dichiara la \"guerra totale\" contro i Sassoni nel 776. Da questo momento ci furono grandi scontri tra le due parti; nel 782, dopo un episodio particolarmente violento da parte di Vitichindo e dei suoi guerrieri, Carlomagno fa decapitare a Verden migliaia di sassoni (si stimano circa 4500 vittime) e fa deportare interi clan verso la Neustria e l'Aquitania. Impone tra il 785 e il 790 durissime regole contro la resistenza alle conversioni, facendo uccidere chiunque rifiuti il battesimo o pratichi riti pagani. La politica di Carlomagno per\u00f2 \u00e8 un fallimento, cos\u00ec dopo l'ennesima ribellione egli cambia strategia: per cercare di integrare politicamente i Sassoni nel suo regno cerca il sostegno dei loro capi attraverso la loro conversione. Celebre \u00e8 la conversione di Vitichindo, capo sassone, seguita dal suo battesimo nel palazzo reale d'Attigny.\nInfine, verso l'802-803 Carlomagno accett\u00f2 di mettere per iscritto le leggi dei Sassoni, e ci\u00f2 permise a questo popolo di essere giudicato secondo le proprie leggi all'interno del regno dei Franchi, fatto che segna la loro definitiva integrazione.\nSotto il dominio carolingio, i Sassoni divennero tributari dei Franchi, fornendo spesso truppe ai loro signori. I duchi sassoni divennero anche sovrani (come Enrico I nel 919) e perfino imperatori (come Ottone I di Germania nel X secolo), ma nel 1024 persero questa posizione dominante. Il ducato fu smembrato nel 1180, quando il duca Enrico il Leone, nipote di Ottone I, si rifiut\u00f2 di seguire in guerra in Italia il cugino Federico Barbarossa.\nTardo Medioevo.\nSolo nel Tardo Medioevo, i Sassoni andarono espandendosi nella Germania orientale, che sar\u00e0 conosciuta come Regno di Sassonia dall'806 al 918 e come libero stato di Sassonia dopo il 990.\nSi utilizza il nomignolo di \"\"Sassoni\" anche per i coloni tedeschi insediatisi nel XIII secolo nella Transilvania sud-orientale (l'odierna Romania). La minoranza di lingua tedesca in Romania \u00e8 ancora chiamata col nome di Sassoni di Transilvania.\nSassoni in Britannia.\nInsieme agli Angli, ai Frisi (o Frisoni) e agli Juti, i Sassoni invasero o comunque migrarono in Britannia agli inizi del V secolo, a seguito del collasso del dominio romano nell'isola e in tutto l'Occidente. Per secoli i Sassoni saccheggiarono le coste meridionali della Britannia, ragion per cui fu costruita una linea difensiva nota con il nome di \"costa sassone\". Dopo un massiccio sbarco nel nord dell'isola e una rapida discesa verso le zone pi\u00f9 ricche, ai Sassoni e ad altri popoli fu permesso di insediarsi in queste zone come contadini. A seguito del collasso del potere romano nell'isola, nel 449, dopo una razzia particolarmente devastante operato dai Pitti e dai loro alleati, i Romano-Britannici invitarono due capi juti, Hengist e Horsa, a insediarsi nell'isola di Thanet (secondo lo storico Gildas tradizioni colui che invit\u00f2 i sassoni fu il tiranno bretone Vortigern), a nord del Kent e a servire come mercenari contro i Pitti. Una volta compiuta la missione e sconfitti i Pitti, gli Juti pretesero pi\u00f9 terre. Di fronte al rifiuto di chi li aveva ingaggiati, si ribellarono, provocando un'insurrezione contro tutti i coloni di origine germanica presenti in Britannia (sempre secondo Gildas il capo dei ribelli britanni contro i sassoni fu il condottiero Ambrosio Aureliano, un uomo di probabile esistenza storica le cui imprese potrebbero aver ispirato le leggende del Ciclo arturiano).\nEmersero diversi regni sassoni in Britannia:\nNel periodo compreso tra i re Egbert e Alfredo il Grande, i re del Wessex emersero come \"Bretwalda\", unificando il paese, con il Middlesex che ebbe vita breve e fu incorporato nel regno d'Inghilterra di fronte alle invasioni dei Danesi e dei Vichinghi.\nSecondo alcuni storici la presa anglosassone della Britannia meridionale sarebbe avvenuta in maniera pacifica, anche se nel suo \"De Excidio et Conquestu Britanniae\" Gildas (che scrive appunto nella met\u00e0 del VI secolo) ha lasciato un ritratto a tinte fosche di questo periodo storico. Le guerre tra i Romano-Britannici e gli invasori Juti, Angli e Sassoni continuarono per oltre 400 anni, con le popolazioni autoctone che furono progressivamente assorbite o costrette a fuggire dai nuovi venuti. Alcuni fuggirono in Bretagna. I vari popoli germanici che invasero l'isola furono chiamati con il nome di \"Anglo-Sassoni\"\". \u00c8 dal sassone antico che derivano l'antico inglese e il Plattd\u00fc\u00fctsch.\nSassoni in Italia.\nInsieme ai Longobardi scese in Italia un forte contingente sassone che per\u00f2 fu allontanato da Alboino per delle divergenze.\nCultura.\nStruttura sociale.\nBeda il Venerabile, uno scrittore della Northumbria intorno all'anno 730, osserva che \"i vecchi (cio\u00e8 i continentali) sassoni non hanno re, ma sono governati da diversi Ealdorman (o satrapi) che, durante la guerra, tirano a sorte la leadership ma che, in tempo di pace, sono eguali in potenza\". Il cosiddetto \"'regnum Saxonum\" era diviso in tre province \u2013 Vestfalia, Ostfalia e Angria \u2013 che comprendevano un centinaio di \"pagi\" o Gau. Ogni un Gau aveva il suo satrapo con abbastanza potenza militare da radere al suolo interi villaggi che gli si opponevano.\nA met\u00e0 del IX secolo, Nitardo descrisse per la prima volta la struttura sociale dei Sassoni sotto i loro capi. La struttura delle caste era rigida; nella Lingua sassone antica le tre caste, esclusi gli schiavi, erano chiamate \"edhilingui\" (imparentato con il termine Aetheling), \"frilingi\" e \"lazzi.\" Questi termini furono successivamente latinizzati come \"nobiles\" o \"nobiliores\"; \"Ingenui\", \"ingenuiles\" o \"liberi\"; e \"liberti\", \"liti\" o \"servili\". Secondo tradizioni molto antiche che si presume contengano una buona dose di verit\u00e0 storica, gli edhilingui erano i discendenti dei Sassoni che guidarono la trib\u00f9 fuori dall'Holstein e durante le migrazioni del VI secolo. Erano un'\u00e9lite di guerrieri conquistatori. I frilingi rappresentavano i discendenti degli amicii, auxiliarii e manumissi di quella casta. I lazzi rappresentavano i discendenti degli originari abitanti dei territori conquistati, che furono costretti a prestare giuramenti di sottomissione e a rendere omaggio agli edhilingui.\nLa \"Lex Saxonum\" regolava l'insolita societ\u00e0 dei Sassoni. I matrimoni misti tra le caste furono proibiti dalla Lex, e il Guidrigildo veniva stabilito in base all'appartenenza alla casta. Gli edhilingui valevano 1.440 solidi, o circa 700 capi di bestiame, il Guidrigildo pi\u00f9 alto del continente; anche il prezzo di una sposa era molto alto. Questo era sei volte quello dei frilingi e otto volte quello dei lazzi. Il divario tra il nobile e l'ignobile era molto grande, ma la differenza tra un uomo libero e un lavoratore a contratto era piccola.\nSecondo la \"Vita Lebuini antiqua\", una fonte importante per la prima storia sassone, i Sassoni tenevano un concilio annuale a Marklo (Vestfalia) dove \"confermavano le loro leggi, pronunciavano giudizi sui casi in sospeso e determinavano dal consiglio comune se avrebbero fatto la guerra o stare in pace quell'anno.\" Tutte e tre le caste partecipavano al consiglio generale; dodici rappresentanti di ogni casta furono inviati da ogni Gau. Nel 782 Carlo Magno abol\u00ec il sistema di Gaue e lo sostitu\u00ec con il \"Grafschaftsverfassung\", il sistema di contee tipico del Regno franco. Proibendo i consigli di Marklo, Carlo Magno estromise i frilingi e i lazzi dal potere politico. L'antico sistema sassone di Abgabengrundherrschaft, signoria basata su tributi e tasse, fu sostituito da una forma di Feudalesimo basata su servizio e lavoro, rapporti personali e giuramenti.\nReligione germanica.\nLe pratiche religiose sassoni erano strettamente legate alle loro pratiche politiche. I consigli annuali dell'intera trib\u00f9 iniziavano con le invocazioni degli dei. Si presume che la procedura con cui i duchi venivano eletti in tempo di guerra, per sorteggio, avesse un significato religioso, cio\u00e8 nel dare fiducia alla divina provvidenza il processo decisionale casuale. C'erano anche riti e oggetti sacri, come i pilastri chiamati Irminsul (il corrispettivo Sassone del norreno Yggdrasil); si credeva che questi collegassero il cielo e la terra, come con altri esempi di alberi o scale verso il cielo in numerose religioni. Carlo Magno fece abbattere una di queste colonne nel 772 vicino alla fortezza di Eresburg.\nLe prime pratiche religiose sassoni in Gran Bretagna possono essere dedotte dai nomi dei luoghi e dal calendario germanico in uso a quel tempo. I germanici dei Woden, Frigg, Tiw e Thunor, attestati in ogni tradizione germanica, erano venerati nel Wessex, nel Sussex e nell'Essex . Sono gli unici direttamente attestati, anche se i nomi del terzo e quarto mese (marzo e aprile) dell'antico calendario inglese portano i nomi \"Hrethmonath\" e \"Eosturmonath\" , che significa \"mese di Hretha\" e \"mese di \u0112ostre\". Si presume che questi siano i nomi di due dee che erano adorate in quella stagione. I sassoni offrivano torte ai loro dei a febbraio (\"Solmonath\"). C'era una festa religiosa associata al raccolto, \"Halegmonath\" (\"mese sacro\" o \"mese delle offerte\", settembre). Il calendario sassone iniziava il 25 dicembre e i mesi di dicembre e gennaio erano chiamati Yule (o \"Giuli\"). Contenevano una \"Modra niht\" o \"notte delle madri\", un'altra festa religiosa di contenuto sconosciuto.\nI liberi e la classe servile sassone rimasero fedeli alle loro credenze originali molto tempo dopo la loro conversione nominale al cristianesimo. Coltivando un odio per la classe superiore, che, con l'aiuto dei Franchi, li aveva emarginati dal potere politico, le classi inferiori (il \"plebeium vulgus\" o \"cives\") furono un problema per le autorit\u00e0 cristiane fino all'836. La \"Translatio S. Liborii\" rimarca la loro ostinazione nel pagano \"ritus et superstitio\" (uso e superstizione)."}
{"id": "97173", "revid": "729019", "url": "https://it.wikipedia.org/wiki?curid=97173", "title": "Mark Titley", "text": "Ha indossato la maglia della Nazionale gallese per la prima volta il 12 novembre 1983 a Bucarest, contro la Romania (la sua squadra perse 24-6).\nLa sua ultima presenza con la nazionale risale al 17 febbraio 1990 contro l'Inghilterra (34-6 per gli inglesi)."}
{"id": "97174", "revid": "125824159", "url": "https://it.wikipedia.org/wiki?curid=97174", "title": "Automa a stati finiti", "text": "Un automa a stati finiti (ASF o FSA, dall'inglese \"finite state automaton,\" al plurale: \"f. s. automata\") o macchina a stati finiti (FSM, dall'inglese \"finite state machine\") \u00e8 un modello matematico di calcolo: \u00e8 un tipo di automa che permette di descrivere con precisione e in maniera formale il comportamento di molti sistemi. Grazie alla sua semplicit\u00e0 e chiarezza questo modello \u00e8 molto diffuso nell'ingegneria e nelle scienze, soprattutto nel campo dell'informatica e della ricerca operativa. \nUn automa a stati finiti pu\u00f2 essere utilizzato sia per modellare un sistema esistente che per modellare un nuovo sistema formale in grado di risolvere alcuni problemi esistenti. A quest'ultima categoria appartengono i cosiddetti riconoscitori di linguaggi e i traduttori.\nL'usuale rappresentazione grafica di un automa a stati finiti \u00e8 il grafo orientato.\nDescrizione.\nNello specifico, con gli automi a stati finiti, si possono modellare tutti i sistemi che possiedono le seguenti caratteristiche:\nDal punto di vista pratico, il concetto di automa a stati finiti equivale a costruire un piccolo dispositivo che mediante una testina legge una stringa di input su un nastro e la elabora, facendo uso di un meccanismo molto semplice di calcolo e di una memoria limitata. L'esame della stringa avviene un carattere alla volta attraverso precisi passi computazionali che comportano l'avanzamento della testina. In sostanza un ASF \u00e8 un caso particolare di macchina di Turing, utilizzato per l'elaborazione di quei linguaggi che nelle Grammatiche di Chomsky sono definiti \"di tipo 3\" o regolari. Distinguiamo due tipi di automi a stati finiti: gli automi a stati finiti deterministici (ASFD) e gli automi a stati finiti non deterministici (ASFND).\nTipologie.\nAutoma a stati finiti deterministico.\nUn ASF deterministico si definisce come un sistema formula_1, dove\nAutoma a stati finiti non deterministico.\nUn ASF non deterministico si definisce come un sistema formula_1, dove\nDifferenza tra ASFD ed ASFND.\nLa differenza tra i due tipi di automi (gi\u00e0 espressa dalle definizioni formali) consiste nel fatto che nei primi, in qualunque stato ci si trovi, per qualsiasi input, esister\u00e0 una ed una sola transizione, mentre nei secondi almeno uno stato presenta pi\u00f9 di una possibile computazione per determinati caratteri in ingresso. Da notare che il determinismo \u00e8 un caso particolare di non determinismo; tuttavia, nel caso degli automi a stati finiti, \u00e8 possibile passare agevolmente dall'uno all'altro. L'idea \u00e8 quella di unire in un unico stato collettivo [s1,s2...,sk] gli stati s1,s2...,sk raggiungibili con lo stesso ingresso, ovvero quelli che causano l'indeterminatezza dell'automa.\nRappresentazione della funzione di transizione di un ASFD.\nPossiamo rappresentare gli automi a stati finiti con una tabella (tabella di transizione) o equivalentemente con una matrice (matrice di transizione). Alle righe associamo gli stati e alle colonne i simboli in input. Gli elementi della matrice rappresentano il risultato dell'applicazione della funzione di transizione.\nUn'altra rappresentazione molto usata \u00e8 costituita dal diagramma degli stati, o grafo di transizione, che consiste nel rappresentare l'automa mediante un grafo orientato: i nodi rappresentano gli stati e gli archi le transizioni, etichettati col simbolo di input che genera la transizione. Si pu\u00f2 marcare lo stato iniziale con un arco entrante dal nulla e gli stati finali con un doppio circolo.\nA queste rappresentazioni va aggiunta la funzione di uscita corrispondente. I diagrammi di stato saranno cos\u00ec modificati, come si pu\u00f2 vedere per le macchine di Mealy e di Moore.\nRelazioni con altri tipi di macchine.\nUn ASF pu\u00f2 essere considerato un tipo particolare di rete di Petri.\nNell'automa di Moore, la funzione f dipende solo dallo stato: f = S \u2192 U e dunque U(t) = f(S(t)). La macchina di Moore pu\u00f2 essere dunque vista come una semplificazione del caso pi\u00f9 generico, dove l'uscita dipende dallo stato e dagli ingressi. Quest'ultimo tipo di automa \u00e8 detto automa di Mealy."}
{"id": "97175", "revid": "339392", "url": "https://it.wikipedia.org/wiki?curid=97175", "title": "Tor\u00e0h", "text": ""}
{"id": "97176", "revid": "104458", "url": "https://it.wikipedia.org/wiki?curid=97176", "title": "Suebi", "text": "Gli Svevi o Suebi (in latino \"Su\u0113bi\" o \"Suevi\") furono un popolo germanico proveniente dall'area del Mar Baltico. Di loro Tacito scrisse nella sua \"Germania\" che non se ne annoverava un solo popolo, ma numerosi. Essi occupavano la maggior parte della \"Germania Magna\".\nStoria.\nLe origini.\nDuemila anni fa il Mar Baltico era conosciuto dai Romani come \"Suebicum mare\". In parte a causa della scarsa conoscenza da parte dei Romani con i diversi popoli germanici che interagirono con Roma, tanto che lo storico romano Tacito si era riferito a tutti i Germani dell'Elba con il nome di \"Herminones\", che Strabone aveva identificati con i Suebi. E bench\u00e9 Cesare li considerasse un unico popolo all'interno di una pi\u00f9 vasta alleanza, anche se il pi\u00f9 bellicoso e numeroso tra tutti i Germani, gli autori pi\u00f9 tardi come Plinio il Vecchio, Strabone o Tacito scrissero dei Suebi:\nAl tempo della conquista della Gallia di Cesare (58-50 a.C.).\nCesare scrisse che i Suebi si trovavano, al tempo della conquista della Gallia, ad est degli Ubii (che assoggettarono e ne divennero tributari), apparentemente vicino alla moderna Assia, in una posizione dove pi\u00f9 tardi gli scrittori menzionarono i Catti, distinguendoli dai loro alleati Marcomanni. Alcuni storici moderni ritengono, pertanto, che i Suebi di Cesare altro non siano che i Catti o forse gli Ermunduri, o i Semnoni dell'epoca di Tacito. Gli scrittori pi\u00f9 tardi utilizzarono il termine \"Suebi\" pi\u00f9 ampiamente, \"per includere un largo numero di trib\u00f9 della Germania centrale\".\nGli Svevi migrarono a sud e a ovest, soggiornando per un periodo nell'odierna regione tedesca della Renania, dove il loro nome sopravvive nell'area nota come Svevia. Gli Svevi sotto Ariovisto furono invitati in Gallia dai Sequani, ma subito divennero i loro dominatori e alla fine furono sconfitti da Giulio Cesare nel 58 a.C..\nIl periodo delle grandi migrazioni (IV-V secolo).\nSecoli dopo, un altro gruppo di trib\u00f9 germaniche, comprendente, oltre ai Suebi, anche altri elementi etnici (tanto germanici orientali - Vandali - quanto iranici - Alani), forse in fuga dagli Unni, il 31 dicembre 406 attravers\u00f2 il Reno e invase la Gallia, nonostante un tentativo dei Franchi di fermarli. Tre anni dopo, nel 409, Vandali Asdingi e Silingi, nonch\u00e9 Alani e Svevi, attraversarono i Pirenei e invasero la penisola iberica, che era fuori dal controllo imperiale sin dal tempo della ribellione di Geronzio e Massimo nel 409, devastando per due anni le province occidentali e meridionali. Secondo Idazio, nel 411, gli invasori si spartirono i territori conquistati, tramite sorteggio; agli Svevi ed ai Vandali Asdingi tocc\u00f2 la Gallaecia, regione nord-occidentale della penisola iberica, ai Vandali Silingi la Betica ed agli Alani, la popolazione pi\u00f9 numerosa, la Lusitania e la \"Cartaginiensis\" (con capitale Cartagena). Gli Svevi, condotti da re Ermerico, fondarono cos\u00ec un proprio regno nella parte nord-orientale della penisola iberica e si convertirono al Cristianesimo. L'entit\u00e0 statale sueba, avente come nucleo la Galizia), fu annesso dal Regno visigoto nel 585. In contemporanea con la provincia autonoma della Britannia, il reame degli Svevi in Galizia fu il primo di quei sub-regni romani che si formarono dalla disintegrazione dell'Impero Romano d'Occidente e fu il primo ad avere una propria zecca.\nGli studiosi moderni sono divisi sulla questione se l'insediamento degli invasori del Reno in Spagna fosse stato autorizzato o meno dalle autorit\u00e0 imperiali. Secondo alcuni studiosi moderni, i conquistatori, che erano un piccolo numero (non pi\u00f9 di 30.000) ottennero da Roma lo status di \"foederati\", in cambio del giuramento di fedelt\u00e0 all'imperatore Onorio (410). Altri non concordano, facendo notare che lo storico coevo Orosio ribad\u00ec esplicitamente l'illegalit\u00e0 di tali insediamenti.\nNon tutti i Suebi seguirono per\u00f2 i Vandali nella marcia verso occidente; forti contingenti rimasero in Europa centrale e si confusero con Alemanni e Marcomanni, rimanendo insediati nella regione da tempo occupata dagli stessi Alemanni. Nel corso del V e soprattutto del VI secolo la federazione degli Alemanni and\u00f2 infatti via via perdendo i suoi connotati distintivi, confondendosi con quella dei Suebi tanto che dagli inizi del VI secolo il loro territorio d'origine, chiamato fino ad allora \"Alemannia\", incominci\u00f2 a essere indicato con il nome di Svevia (che tuttavia si sarebbe imposto definitivamente soltanto a partire dall'XI secolo).\nStrettamente collegati agli Alamanni e spesso agendo in accordo con loro, la maggior parte dei Suebi stette sulla riva destra del Reno fino agli inizi del V secolo, quando il grosso della trib\u00f9 si un\u00ec ai Vandali e agli Alani per fare breccia nella frontiera romana a Magonza e da l\u00ec invadere la Gallia (una parte dei Suebi, chiamati \"Suebi del nord\", sono menzionati nel 569 sotto il re franco Siegbert I, nell'attuale Sassonia-Anhalt). E Svevi, collegati a Sassoni e Longobardi, sono menzionati anche in Italia per l'anno 573.\nRegno svevo di Galizia.\nDur\u00f2 dal 410 al 584, con capitale a Bracara Augusta, la moderna citt\u00e0 di Braga in Portogallo, che prima era stata la capitale della provincia Romana di Gallaecia.\nConsolidamento del regno.\nLa pace nella penisola iberica dur\u00f2 solo pochi anni e gi\u00e0 nel 416, il re visigoto Walia, arrivato dall'Aquitania si present\u00f2, a nome dell'imperatore d'Occidente, nella penisola con un possente esercito per liberarla dai barbari: attacc\u00f2, per primi, i Vandali Silingi che, dopo diversi scontri, nel 418, furono annientati. Poi tocc\u00f2 agli Alani, che duramente sconfitti, decisero di fondersi con i Vandali Asdingi.\nSolo il richiamo di Walia salv\u00f2 gli Svevi e i Vandali dal genocidio ed ebbe come effetto un'effimera espansione del regno svevo: al suo apogeo si estendeva fino a M\u00e9rida o Siviglia.\nI Vandali Asdingi attaccarono allora gli Svevi costringendoli a ritirarsi verso i Monti Cantabrici e, dopo che Ermerico aveva ottenuto dall'imperatore Onorio lo statuto di federato, nel 419, arrivarono le truppe romane di soccorso che costrinsero i Vandali nella Betica.\nBen presto i Suebi adottarono la locale lingua romano-ispanica.\nGli Svevi ottennero lo stato di federati nuovamente nel 437 e poi nel 438 e nello stesso anno ratificarono la pace con la locale popolazione romano-ispanica. I Suebi ebbero una propria zecca gi\u00e0 durante il regno di Emerico.\nPrima espansione del regno.\nGli Svevi, sotto il comando di Rechila, associato al trono dal padre Emerico, cominciarono ad avanzare nella provincia Betica (l'attuale Andalusia), e nel 439 conquistarono M\u00e9rida, sul confine meridionale della Lusitania e nel 441 presero Siviglia e, approfittando delle difficolt\u00e0 dei Romani, avanzarono e conquistarono oltre alla Betica la provincia \"Cartaginensis\" o di Cartagena (attuale Castiglia centro-meridionale) ed iniziarono anche a fare delle incursioni nella provincia Tarragonese.\nLo \"status\" di foederati con Roma fu confermato, ma nel contempo fu stipulata un'alleanza con una trib\u00f9 di banditi e mercenari, noti come Bagaudi, per poter procedere nelle conquiste. Alla morte di Rechila, nel 448, la maggior parte della penisola iberica era nelle mani dei Suebi ed i Romani erano relegati nell'angolo nord-orientale della penisola.\nNello stesso periodo, il regno Svevo fu molto aggressivo nei confronti dei nativi (detti Galaicos) e del cattolicesimo, in quanto la popolazione era pagana, e favor\u00ec il clero di credo ariano, e quello seguace del priscillianesimo contro i vescovi locali, cattolici.\nDurante il regno di Rechiaro fu stabilito un buon rapporto coi Goti, che gi\u00e0 da qualche anno si erano stabiliti nella provincia Tarragonese, anche tramite il matrimonio con una figlia del re dei Visigoti, Teodorico I e, su pressione di quest'ultimo, nel 449, i Suebi, rinunciando al paganesimo aderirono alla religione ariana. Quindi il regno dei Suebi fu il primo regno cristiano a battere moneta propria.\nDai Visigoti, gli Svevi ottennero anche l'aiuto militare per proseguire la conquista di quella parte della penisola iberica, che era stata dei Vandali. Poi, con sporadiche incursioni, devastarono la Vasconia e con una politica contro l'Impero romano, riuscirono, col benestare del nuovo re dei Visigoti, Torismondo, tra il 451 ed il 452 ad occupare parte della valle dell'Ebro e parte della provincia Tarragonese, da cui dovettero ritirarsi, in base ad un trattato stipulato con i Romani.\nNel 456, alleatisi con i Vasconi e con i Vandali di Genserico, che attaccavano le coste calabresi e siciliane, ruppero il trattato con Roma ed invasero i territori della provincia Tarraconense; ma il nuovo re dei Visigoti, Teodorico II, non solo non li appoggi\u00f2, ma li contrast\u00f2 non vedendo di buon occhio l'espansione del regno svevo; e nella battaglia sul fiume \"\u00d3rbigo\" gli Svevi furono sconfitti ed il loro re, Rechiaro, fu fatto prigioniero e, nonostante fosse cognato di Teodorico II, fu giustiziato.\nGuerra civile sueba (456-463).\nI Visigoti, allora, approfittando che vi erano diversi pretendenti alla corona, invasero il regno svevo, intervenendo nella guerra di successione. Nel 460 l'esercito visigoto guidato dal \"comes\" Sunierico e dal generale romano Nepoziano sconfisse gli Svevi presso Lucus Augusti.\nNel 460, Remismondo, uno dei pretendenti alla corona sveva, si alle\u00f2 col re dei Visigoti, Teodorico II, che l'aiut\u00f2 nella guerra civile, in cambio della promessa di riconversione degli Svevi all'arianesimo.\nLa guerra civile si protrasse per circa altri quattro anni e si concluse solo dopo la morte dei due concorrenti di Remismondo, che avvenne, per entrambi nel 463.\nNel 463 il regno degli Svevi fu sotto un'unica corona e, nel 464, Remismondo, venne ufficialmente riconosciuto come unico re degli Svevi di Gallaecia, anche dai Visigoti e, nel 465, spos\u00f2 la figlia di Teodorico II che lo convert\u00ec alla religione ariana; in questa occasione, ci fu la conversione in massa degli Svevi, che in maggior parte erano ancora pagani.\nSeconda fase di espansione.\nIn quello stesso anno con l'aiuto dei Visigoti si impadronirono di Coimbra e subito dopo di Lisbona e Anona.\nNel 466 occuparono Egitania e molta parte della Lusitania; nel 467 saccheggiarono ed annessero al regno Conimbriga.\nIl nuovo re dei Visigoti, Eurico, il quale aveva assassinato il fratello Teodorico II nel 466, cambi\u00f2 politica nei confronti degli Svevi, che da amichevole divenne contraria, portando la guerra (che fu terribile secondo il cronista Idazio, vescovo di Chaves in Galizia) in Lusitania e spinse gli Svevi nei vecchi confini.\nPeriodo oscuro (469-550).\nAlla morte di Remismondo, nel 469, inizi\u00f2 un periodo oscuro, in cui le notizie sono molto scarse.\nLa cronaca di Idazio si interrompe nell'anno 468 e praticamente sino al 550, anno in cui si fa riferimento al re Carriarico, la storia degli Svevi \u00e8 sconosciuta.\nConversione al Cattolicesimo.\nAl tempo di Carriarico il regno Svevo si trovava nuovamente in fase di espansione dei confini orientali e meridionali:\nDurante il suo regno e, molto probabilmente, anche sotto il regno di Teodemaro, il suo successore, in seguito all'influenza di san Martino, vescovo di Braga, dal 561, il popolo svevo si convert\u00ec al cattolicesimo, ponendo cos\u00ec fine alla tensioni seguite alla conversione all'arianesimo di Remismondo.Pelagio I, papa dal 556 al 561, convoc\u00f2 il 1\u00ba maggio del 561, il \"Primo concilio di Braga\", che si protrasse sino al 563.\nIl concilio, con l'approvazione di Giovanni III, papa dal 561 al 574, decise che:\nGuerra contro i Visigoti.\nNel 569, il regno svevo fu attaccato da Leovigildo, re ariano dei Visigoti, che con grande rapidit\u00e0 si impadron\u00ec di Palencia, Zamora e Le\u00f3n, ma non di Astorga che gli oppose una tenace resistenza.\nTra il 571 ed il 572, approfittando che i Visigoti erano in guerra contro i Bizantini nel sud della penisola iberica, gli Svevi espansero i confini del regno occupando le zone di Plasencia, Coria, Las Hurdes e Batuecas.\nNel 572, il re Miro convoc\u00f2 il \"Secondo concilio di Braga\", a cui parteciparono dodici vescovi e che deliber\u00f2 sull'etica di comportamento e sui doveri dei vescovi e del clero di Gallaecia.\nNello stesso anno attacc\u00f2 gli ariani che ancora si trovavano nella parte nord orientale del suo regno, nelle Asturie e nella Cantabria. Questo attacco diede pretesto al re dei Visigoti, Leovigildo, che era ariano, di attaccare il regno svevo.\nNel 573, Leovigildo, dopo aver conquistato la provincia di Braganza e la valle del fiume Sabor, avanz\u00f2 nella valle del fiume Duero, fondando la citt\u00e0 di \"Villa Gothorum\" (ora Toro).\nSi rivolse, quindi, contro la Cantabria, dove conquist\u00f2 Astorga, il cui controllo oltre al controllo di Toro gli permise, nel 575 di invadere la Galizia.\nMiro, dopo aver perso Ourense e tutto il sud est, con le citt\u00e0 di Porto e Braga sotto assedio, si sottomise e chiese la pace (578), ottenendo una breve tregua.\nFine del regno svevo.\nNel 581, Ermenegildo, figlio del re dei Visigoti Leovigildo e governatore della provincia gota della Betica, convertitosi al cattolicesimo, si era ribellato al padre, accettando la corona offertagli dai ribelli sivigliani.\nMiro, quando, nel 583, seppe che i sostenitori cattolici di Ermenegildo erano asserragliati a Siviglia, assediata dai Visigoti ariani, guid\u00f2 gli Svevi (cattolici) in loro soccorso; ma, prima di poter giungere a Siviglia gli Svevi furono affrontati da un contingente di Visigoti che li respinse, facendoli rientrare nel loro regno.\nLa sottomissione ai Visigoti fu confermata dal successore di Miro, re Eborico, che per questo motivo fu deposto e assassinato, nel 584, da Andeca, ultimo sovrano svevo.\nIl re dei Visigoti, Leovigildo, prese a pretesto la deposizione e l'assassinio di Eborico per poter intervenire, ancora una volta, nel regno svevo; invase immediatamente il territorio svevo e, secondo quanto afferma il cronista Isidoro, \"con la massima rapidit\u00e0\" li sconfisse con due sole battaglie, a Portucale ed a Bracara.\nBattuto e fatto prigioniero Andeca, nel 585, fu deposto, costretto a sottoporsi alla tonsura, e rinchiuso in un monastero a Pax Julia.\nIl regno svevo fu assoggettato ed incorporato nel regno visigoto, divenendone una provincia; si fece avanti, allora, un pretendente al trono: Malarico, discendente del re Miro, che radunato un esercito poco consistente fu facilmente battuto dai Visigoti, nel 586, fu fatto prigioniero e, molto probabilmente, chiuso in un monastero.\nDopo quest'ultimo tentativo di ribellione, gli Svevi accettarono di essere governati da un \"dux\" (comandante) visigoto, pur mantenendo le leggi, gli usi e le altre caratteristiche proprie del loro fiero ed antico regno.\nRegno svevo del nord.\nNon tutti gli Svevi erano giunti nella Spagna occidentale con i Vandali. Alcuni, con Alamanni, Marcomanni e Semnoni, si insediarono nella regione attorno ad Augusta, che da essi prese il nome di Svevia.\nSociet\u00e0.\nInsediamenti.\nAl tempo di Cesare, non esisteva la propriet\u00e0 privata della terra tra i Suebi: le terre via via occupate venivano spartite tra i clan, ciascuno dei quali provvedeva a sua volta a suddividere la propria quota tra le famiglie che lo componevano.\nAspetto fisico e indole.\nDi loro Tacito scrisse che avevano l'abitudine di torcere la chioma verso un lato del capo e stringerla in un nodo. Questo distingueva i Suebi dagli altri Germani e i Suebi liberi dagli schiavi. Questa usanza presso gli altri popoli germanici era rara, al massimo di alcuni giovani. I Suebi anche quando erano vecchi, piegavano indietro i capelli irti e li legavano al sommo della testa. I capi usavano anche ornare la chioma. Questa acconciatura non era una forma di bellezza per amare o essere amati, ma per andare in guerra pi\u00f9 alti e quindi per meglio terrorizzare il nemico, come se si adornassero solo per il proprio avversario e nessun altro.\nOrganizzazione militare.\nGaio Giulio Cesare dei Suebi scrisse che avessero cento villaggi, da ciascuno dei quali ogni anno traevano 1.000 soldati per fare le guerre oltre i propri confini. Quelli rimasti in patria, mantenevano se stessi e coloro che erano andati in guerra. L'anno successivo avviene il contrario, quelli che erano andati in guerra rimangono a casa e viceversa. Questo permette loro che non vi siano interruzioni n\u00e9 nel coltivare i campi, n\u00e9 nel portare la guerra contro altri popoli.\nQuando combattevano, erano spesso spogli o comunque ricoperti da una leggera tunica. Cesare aggiunge che \nerano abituati a lavarsi nei fiumi e a portare come vestito, in quelle regioni freddissime, solo delle pelli che, piccole come sono, lasciavano scoperta gran parte del corpo.\nNei combattimenti equestri spesso scendevano da cavallo e combattevano a piedi. Avevano poi addestrato i loro cavalli a rimanere sul posto e quando ne avevano bisogno ritornavano rapidamente da loro. Essi oltretutto non utilizzavano la sella che consideravano al contrario ignominiosa.\nRitenevano la loro pi\u00f9 grande gloria il fatto che i territori lungo i loro confini fossero disabitati per la pi\u00f9 vasta estensione possibile. Il significato di ci\u00f2 secondo Cesare era che \u00ab\"un gran numero di popolazioni non era capace di resistere alla loro forza\"\u00bb.\nReligione.\nLo storico romano Tacito, che scrisse la sua opera sui Germani nel 98 al tempo dell'imperatore Traiano, racconta che i Suebi facevano sacrifici anche alla dea Iside, culto certamente importato. Essi non ritenevano adeguato alla maest\u00e0 degli d\u00e8i n\u00e9 il rinchiuderli tra pareti chiuse, n\u00e9 il ritrarli in forme che ricordassero l'immagine umana. Consacravano alle divinit\u00e0 dei boschi e delle selve e davano a queste il nome di un dio, che a questa essenza misteriosa dava loro un senso religioso.\nI Germani, in particolare gli stessi Suebi, erano scrupolosi osservatori dei presagi e delle divinazioni. Se si trattava di una consultazione collettiva, era il sacerdote della citt\u00e0 a chiederlo, se si trattava di una consultazione privata era lo stesso capo famiglia. Si invocavano quindi gli d\u00e8i; si estraevano delle schegge di un albero da frutto, precedentemente fatto a pezzi e sparso sopra una candida veste, tre frammenti e, sollevatili, se ne interpretava il significato. Se i segni erano sfavorevoli, non si facevano altre consultazioni per tutto il giorno, se invece risultavano favorevoli, si richiedeva una nuova prova per garantire l'auspicio. Anche tra i Germani si usava poi interpretare i canti e il volo degli uccelli.\nEconomia.\nSi cibano non molto di frumento, ma per la maggior parte di carne, esercitando frequentemente la caccia. Permettevano poi a mercanti di entrare nei loro paesi, per avere a chi vendere il loro bottino di guerra, pi\u00f9 che per necessit\u00e0 di importare beni.\nI germani, a differenza dei vicini Galli, non importavano i cavalli, ma con un addestramento quotidiano rendevano i propri, seppur piccoli e brutti, resistentissimi alla fatica.\nNon accettavano che venisse importato il vino, in quanto ritenevano rendesse gli uomini effeminati e troppo deboli per resistere alla fatica."}
{"id": "97178", "revid": "123735064", "url": "https://it.wikipedia.org/wiki?curid=97178", "title": "Orient ODBMS", "text": "In informatica OrientDB \u00e8 un visualizzatore ed editor di grafi scritto in Java, ma in cui l'interfaccia si basa su comandi utente in SQL. Nato da una software house italiana viene rilasciato gratuitamente con licenza Apache 2.0.\n\u00c8 un database documentale in cui le relazioni sono gestite principalmente come in un database a grafo con connessioni dirette tra i singoli dati.\nOrientDB supporta modalit\u00e0 senza schema, con schema oppure miste. \nLa cosa notevole rispetto agli altri programmi NoSQL \u00e8 che utilizza comandi SQL fin dove possibile (seguendo un principio di rasoio di Occam), a cui aggiunge comandi NoSQL solo dove i corrispondenti SQL non esistono gi\u00e0 senza inventare \"l'ennesimo linguaggio\" di gestione database.\nNella versione base non \u00e8 invece possibile visualizzare il workflow in forma di listato SQL corrispondente ai comandi dell'utente con bottoni nella shell grafica.\nHa una gestione dei permessi basata su utenti e regole.\nUtilizza un nuovo algoritmo di indicizzazione derivato dall'Albero RB e dal B+tree chiamato MVRB-Tree, che gli permette di avere benefici sia nell'inserimento che nella ricerca.\nStoria.\nOrient nacque dall'esigenza di avere uno strumento semplice e prestante per rendere persistenti gli oggetti applicativi. Nel 1997 i linguaggi di programmazione si trovavano nel bel mezzo di una rivoluzione: l'Object orientation. Il paradigma pi\u00f9 utilizzato, quello strutturato, stava per lasciare il posto al nuovo. Questa transizione fu molto graduale e ancora oggi esistono applicazioni che nascono seguendo l'approccio strutturato, magari utilizzando linguaggi Object Oriented.\nSeguendo l'evoluzione dei linguaggi, il mercato dei Database management system (allora dominato dai DBMS Relazionali) rispose con una nuova tipologia di prodotti: i DBMS ad oggetti o ODBMS (o ancora OODBMS). Gli ODBMS miglioravano il modello ER per aderire al paradigma Object Oriented. Difatti il Modello E-R non prevedeva concetti come l'ereditariet\u00e0, il polimorfismo, ecc.\nSebbene nel 1997 questa transizione si trovasse in uno stadio avanzato, il mercato dei DBMS Relazionali era ancora ben saldo e non dava cenni di cedimento. Le applicazioni Object Oriented erano quindi costrette a convertire gli oggetti nel Modello E-R dando origine al noto problema dell'Impedence Mismatch. Utilizzati da applicazioni progettate e sviluppate ad oggetti, gli ODBMS garantivano prestazioni mediamente superiori alle soluzioni RDBMS. Quale fu la ragione per cui gli ODBMS non si sono mai affermati? Principalmente le seguenti:\nGli ODBMS dovettero cos\u00ec accontentarsi di un posto di secondo piano nel panorama della persistenza. Ancora oggi gli ODBMS vengono utilizzati prevalentemente in applicazioni di nicchia dove le prestazioni sono un requisito critico."}
{"id": "97185", "revid": "765341", "url": "https://it.wikipedia.org/wiki?curid=97185", "title": "Tiorba", "text": "La tiorba (in lingua francese \"le th\u00e9orbe\", in inglese \"theorbo\") \u00e8 uno strumento musicale.\nGrande liuto basso caratterizzato sia da una paletta rivolta verso l'interno tipicamente liutistica a cui sono fissate le corde tese sulla tastiera, sia da un prolungamento del manico (\"tratta\" nella definizione di Alessandro Piccinini, \"Intavolatura di Liuto\", Bologna 1623-39), da cui partono un numero variabile di bordoni ben pi\u00f9 lunghi delle altre corde (o \"cori\"), i quali venivano suonati esclusivamente a vuoto. Nella loro parte terminale tutte le corde sono fissate ad un ponticello. Tale strumento pu\u00f2 arrivare a montare sino a 12 paia di corde.\nSi distinguono due tipi di tiorba: la tiorba romana, detta principalmente chitarrone, e la tiorba indicata anche come padovana, differenti per numero di cori in quanto la tiorba padovana ne conta otto sul manico e otto bordoni, e per le dimensioni di cassa armonica, manico e tratta, che nel chitarrone sono pi\u00f9 lunghi."}
{"id": "97187", "revid": "1305772", "url": "https://it.wikipedia.org/wiki?curid=97187", "title": "Total", "text": ""}
{"id": "97189", "revid": "79968", "url": "https://it.wikipedia.org/wiki?curid=97189", "title": "Fondazione Merz", "text": ""}
{"id": "97191", "revid": "115742151", "url": "https://it.wikipedia.org/wiki?curid=97191", "title": "Grammatica libera dal contesto", "text": "In informatica e in linguistica, una grammatica libera dal contesto (o non contestuale, context-free o CFG) \u00e8 una grammatica formale in cui ogni regola sintattica \u00e8 espressa sotto forma di derivazione di un simbolo a sinistra a partire da uno o pi\u00f9 simboli a destra. Ci\u00f2 pu\u00f2 essere espresso con due simbolismi equivalenti (nel seguito verr\u00e0 utilizzato il secondo simbolismo):\ndove V \u00e8 un simbolo non terminale e \"w\" \u00e8 una sequenza di simboli terminali e non terminali. L'espressione \"libera dal contesto\" si riferisce al fatto che il simbolo non terminale V pu\u00f2 sempre essere sostituito da \"w\", indipendentemente dai simboli che lo precedono o lo seguono. Un linguaggio formale si dice \"libero dal contesto\" se esiste una grammatica libera dal contesto che lo genera.\nDescrizione.\nNella gerarchia di Chomsky le grammatiche libere dal contesto sono dette di Tipo 2.\nLe grammatiche libere dal contesto sono abbastanza potenti da descrivere la sintassi della maggior parte dei linguaggi di programmazione; al tempo stesso, sono abbastanza semplici da consentire un parsing molto efficiente.\nLa notazione formale di Backus-Naur (BNF) \u00e8 la sintassi pi\u00f9 comunemente usata per descrivere grammatiche context-free. Non tutti i linguaggi formali sono liberi dal contesto \u2014 un conosciuto controesempio \u00e8 il seguente formula_1. Questo particolare linguaggio pu\u00f2 essere generato da una grammatica di parsing di espressione, un formalismo relativamente nuovo seguito particolarmente dai linguaggi di programmazione.\nDefinizione formale.\nCome una grammatica formale, una grammatica context-free formula_2 pu\u00f2 essere definita come una quadrupla:\nformula_3\ndove"}
{"id": "97192", "revid": "123924556", "url": "https://it.wikipedia.org/wiki?curid=97192", "title": "Monetazione al martello", "text": "La monetazione al martello \u00e8 stata la forma pi\u00f9 comune di produzione delle monete dall'invenzione della moneta, nel primo millennio a.C., fino all'inizio dell'evo moderno, nel XV - XVII secolo.\nLe monete coniate al martello erano prodotte disponendo un dischetto liscio di metallo (un \"tondello\") del peso corretto fra due conii e colpendo quindi il conio superiore con un martello per produrre l'immagine richiesta su entrambi i lati.\nIl conio inferiore (a volte denominato il conio d'incudine) era solitamente affondato in un ceppo o in un'altra superficie robusta. Uno dei monetieri teneva il conio di martello nella sua mano mentre veniva colpito o da lui o da un assistente.\nIn seguito, per aumentare la produzione di monete, le monete a volte erano prodotte da strisce di metallo dello spessore esatto, da cui le monete venivano successivamente tagliate. Entrambi i metodi di coniazione con il martello, mostravano la difficolt\u00e0 nel produrre monete di un diametro regolare e perci\u00f2 queste erano soggette alla \"tosatura\", dove gente senza scrupoli tagliava parte del metallo prezioso (dato che era difficile determinare il diametro corretto della moneta) oppure agitava vigorosamente il sacchetto in cui queste venivano riposte, in modo tale che lo sfregamento lasciasse all\u2019interno la polvere di quel metallo.\nIn Inghilterra le prime monete non-martellate sono state prodotte durante il regno della regina Elisabetta I verso il 1560, ma mentre monete prodotte meccanicamente sono state prodotte sperimentalmente a intervalli durante tutto il secolo successivo, la coniazione al martello delle monete non si \u00e8 conclusa che nel 1662, durante il regno di Carlo II."}
{"id": "97196", "revid": "842", "url": "https://it.wikipedia.org/wiki?curid=97196", "title": "Notazione formale di Backus-Naur", "text": ""}
{"id": "97197", "revid": "7077", "url": "https://it.wikipedia.org/wiki?curid=97197", "title": "Tan\u00e0ch", "text": ""}
{"id": "97198", "revid": "120895468", "url": "https://it.wikipedia.org/wiki?curid=97198", "title": "Nevi\u00ecm", "text": "I Nevi\u00ecm (o libri dei profeti) sono il seguito della storia del popolo di Israele, dalla morte di Mos\u00e8 fino alla costruzione del secondo Beit Hamikdash (il Tempio di Gerusalemme). Sono di solito divisi in Nevi\u00ecm Rishonim (i \"Profeti anteriori\" o \"Libri storici\") e Nevi\u00ecm Acharonim (i \"Profeti posteriori\" o \"Libri profetici\"). Sono libri di genere storico e in essi appaiono numerosi profeti in veste di consiglieri di corte e non di \"scrittori\".\nElenco dei libri.\nQui di seguito si fornisce una lista dei nomi ebraici (a sinistra) con relativa traduzione italiana\nProfeti anteriori:\nProfeti posteriori:\nIl numero totale dei libri \u00e8 21, tuttavia la tradizione ne conta solo 10 in quanto 12 libri profetici sono considerati come uno solo perch\u00e9 considerati profeti minori (Osea, Gioele, Amos, Abdia, Giona, Michea, Nahum, Abacuc, Sofonia, Aggeo, Zaccaria e Malachia).\nNevi\u00ecm Rishonim.\nYehoshua (Giosu\u00e8).\n\u00c8 il primo fra i libri dei profeti e trae il nome dalla seconda guida del popolo ebraico, Yehoshua Bin Nun, discepolo di Mos\u00e8. Il libro tratta dell'ingresso e dell'insediamento delle dodici trib\u00f9 in terra d'Israel.\nYehoshua appartiene alla trib\u00f9 di Efraim.\nShoftim (Giudici).\nL'autore, secondo il Midrash, \u00e8 il profeta Shmuel. I giudici sono degli uomini (e una donna) il cui incarico consiste nel creare compromessi tra Hashem e il suo popolo. Le vicende si susseguono nell'ordine seguente: il popolo si lascia trasportare dalla corrente idolatrica, provocando la collera di Hashem che scatena una guerra contro un popolo nemico. A questo punto appare un salvatore - il shofet - che, grazie a un successo militare, riporta momentaneamente alla normalit\u00e0 la fino ad allora precaria situazione. I shoftim detengono quindi il potere militare, il potere politico e quello giuridico. Sono sempre profeti. Il periodo dei shoftim si situa tra la morte di Yehoshua e la giovent\u00f9 di Shmuel. Il libro copre un'epoca di circa due secoli (1250-1040 a.C.) bench\u00e9, sommando le indicazioni cronologiche che vi sono contenute, si possa arrivare a un totale di 410 anni. Certi giudici, infatti, agirono contemporaneamente. Per quanto riguarda alcuni di loro, il testo ci fornisce ben poche indicazioni. Ad altre figure vengono invece dedicati capitoli interi. Si tratta di \"Dvor\u00e0\" (Debora, cap. 4-5), \"Ghidon\" (Gedeone, cap. 6-8), \"Yiftach\" (Iefte, cap. 11-12) e \"Shimshon\" (Sansone, capp. 13\u201314).\nShmuel I e II (Samuele).\nIl libro traccia la storia del popolo d'Israel dalla nascita di Shmuel alla fine del regno di David.\nAnche Shmuel \u00e8 della trib\u00f9 di Efraim.\nMelachim I e II (Re).\nIl libro, diviso in due parti, narra la storia dei regni di Yehud\u00e0 e di Israel dalla morte di David all'esilio babilonese.\nNevi\u00ecm Acharonim.\nNon sono libri storici, bens\u00ec una raccolta di discorsi in stile poetico. Storicamente, sono situati tra l'VIII e il V secolo a.C.\nYeshay\u00e0 (Isaia).\nMembro di una famiglia aristocratica, Yeshay\u00e0 cominci\u00f2 l'attivit\u00e0 profetica dopo la morte del re Uzzi\u00e0 (VIII secolo a.C. circa), durante i regni di alcuni sovrani del regno di Yehud\u00e0, fra cui Chizkiy\u00e0. Attivo nella vita politica, in particolar modo durante la guerra contro l'impero assiro e al momento in cui le trib\u00f9 d'Israel furono sconfitte e sottomesse dall'invasore, Yeshay\u00e0 si mostr\u00f2 intransigente nei confronti dei re che avevano ceduto all'idolatria e che avevano trascinato con s\u00e9 anche il loro popolo. Il suo libro si conclude per\u00f2 con un messaggio positivo: malgrado i peccati dei re, il popolo d'Israel non verr\u00e0 mai distrutto. Il libro di Yeshay\u00e0, la pi\u00f9 lunga opera profetica (66 capitoli), pu\u00f2 essere suddiviso in tre parti: 1) capp. 1\u201335: insieme di profezie e di visioni riguardanti Yehud\u00e0 e Israel (capp. 1\u201313) e le altre nazioni (capp. 13\u2013 35), seguite dal resoconto degli eventi storici in corso (capp. 36\u201339; cf Re II 18-19); 2) capp. 40\u201355: il profeta consola Israel promettendo che la nazione rifiorir\u00e0 grazie all'editto di Ciro (538 a.C.), il quale in futuro autorizz\u00f2 i sudditi del regno di Yehud\u00e0 a ritornare in patria e a ricostruire il Tempio distrutto da Nevuchadnetzar; 3) capp. 56\u201366: in quest'ultima parte - dove si intrecciano salmi, profezie e rimproveri - \u00e8 espressa la promessa messianica dell'unione di tutte le nazioni attorno a Gerusalemme.\nYeshay\u00e0 vive nel Regno di Giuda ed \u00e8 un discendente della Trib\u00f9 di Levi\nYirmey\u00e0 (Geremia).\nNacque tra il 648 e il 638 a.C. Lui stesso fornisce alcune indicazioni sulle proprie origini: discende da una famiglia di cohanim (sacerdoti) e la sua attivit\u00e0 profetica inizia nel tredicesimo anno del regno di Yoshyiahu. Sappiamo che profetizz\u00f2 per circa quarant'anni, breve periodo di indipendenza del popolo ebraico, compreso tra l'asservimento all'impero assiro e la conquista babilonese. Yirmey\u00e0 visse in prima persona gli sconvolgimenti politici della regione, che precedettero il suo viaggio in Egitto, nel momento in cui il popolo veniva esiliato in Babilonia. Fu un fervente sostenitore della politica di sottomissione a Nevuchadnetzar, il re di Babilonia, in quanto consapevole dell'impossibilit\u00e0 di respingere e sconfiggere le sue truppe. Non venne per\u00f2 ascoltato da re Tzidkiyahu, che prefer\u00ec aderire alla lega antibabilonese segnando il destino del suo popolo: Gerusalemme cadde infatti in mano nemica nell'anno 586, dopo un lungo assedio. Il libro di Yirmey\u00e0 pu\u00f2 essere suddiviso in quattro parti. La prima, che va dal primo al ventesimo capitolo, segue sommariamente l'ordine cronologico degli avvenimenti storici in corso e illustra le reazioni del profeta allo svolgersi dei fatti. Nella seconda parte (capp. 21\u201329) leggiamo gli oracoli contro le nazioni, con le polemiche sui cohanim e sui falsi profeti che si fondono e si intrecciano. La terza sezione (capp. 30\u201345) comprende una serie di profezie relative al periodo precedente la caduta di Gerusalemme. Infine, la quarta e ultima parte (capp. 46\u201352) \u00e8 composta da un certo numero di profezie in forma poetica contro i nemici del popolo ebraico: Egitto, i Filistei, Moav, Ammon, Damasco, Elam, Babilonia.\nGeremia fu Kohen.\nYechezkel (Ezechiele).\nMembro di una famiglia di cohanim e contemporaneo di Yirmey\u00e0, fece parte della prima ondata di deportati in Babilonia (nel 597, ovvero undici anni prima della presa di Yerushalayim). Fu quindi fuori da Israele che Yechezkel pronunci\u00f2 le sue profezie durante ventidue anni, tra il 593 e il 571 a.C. Fu considerato la guida spirituale degli ebrei esiliati. Yechezkel dedic\u00f2 particolare attenzione alla necessit\u00e0 di riaffermare il principio di responsabilit\u00e0 individuale di fronte alla giustizia divina e al valore del pentimento, tramite il quale l'uomo pu\u00f2 rigenerarsi e trasformarsi in un'altra persona. Dopo la distruzione del Tempio mut\u00f2 il suo atteggiamento nei confronti del popolo il quale, ora che le sue profezie sulla distruzione del Santuario si erano avverate, si mostrava pi\u00f9 disposto ad ascoltare le sue parole. Il libro di Yechezkel pu\u00f2 essere suddiviso in quattro sezioni: la prima (capp. 1\u201324) raggruppa le profezie sulla caduta e la distruzione di Gerusalemme; seguono (capp. 25\u201332) quelle contro i sette popoli nemici d'Israel. Nella terza parte (capp. 33\u201339), ispirata dalla sconfitta di Gerusalemme, leggiamo in particolare la magnifica visione delle \"ossa disseccate\" (cap. 37), che simboleggia il ritorno degli esuli riportati in vita dal soffio divino. La quarta sezione descrive la situazione futura del popolo: il Tempio ricostruito, il culto riorganizzato e la suddivisione ideale futuro della terra d'Israele.\nLibro dei Dodici Profeti.\nIl titolo originale \u00e8 Tre Assar, che in aramaico significa appunto dodici. Sono conosciuti anche come Profeti Minori, poich\u00e9 gli scritti sono molto pi\u00f9 brevi di quelli dei profeti maggiori. Ovady\u00e0, per esempio, ha un solo capitolo. L'insieme dei dodici libri forma una sola unit\u00e0. Questi profeti vissero durante il periodo segnato dalla caduta del regno di Yehud\u00e0 e alcuni erano contemporanei.\nHoshea (Osea).\nNon abbiamo molte informazioni sul suo conto. Vive ai tempi di Uzzi\u00e0 e Achaz, entrambi re di Yehud\u00e0, ed \u00e8 quindi contemporaneo dei profeti Yeshay\u00e0, Mich\u00e0 e Amos (VIII secolo a.C.). Inizia la sua attivit\u00e0 profetica durante gli ultimi anni del regno di Yerovam II e ha senza dubbio assistito alla caduta di Shomron. Le sue profezie sono indirizzate a Israel e mai a Gerusalemme. Come i suoi contemporanei, anche lui deve combattere contro l'idolatria, la corruzione dei capi e dei cohanim, e affrontare i problemi politici dovuti ad alleanze strette con re stranieri poco apprezzati da Dio. Hoshe\u00e0 vede il rapporto tra Dio e il popolo come quello esistente tra marito e moglie: Israel \u00e8 simboleggiato da una donna che tradisce il marito, dal quale \u00e8 amata teneramente. Il marito, ferito nei suoi sentimenti, ripudia la compagna infedele; ma appena lei gli manifesta il suo pentimento, egli l'accoglie a braccia aperte. Allo stesso modo, Dio manda in esilio il popolo punendolo per le sue malefatte, ma quando si ravvede e supplica di essere perdonato, Egli lo accoglie nuovamente con amore nella sua terra.\nYoel (Gioele).\nNon abbiamo alcun dato biografico sul suo conto; alcuni lo collocano al tempo di Ezr\u00e0 (Esdra), durante l'esilio babilonese, e forse \u00e8 anche contemporaneo di Chaggay (520 a.C.). Secondo un'opinione riportata nel Talm\u00f9d sarebbe invece figlio del profeta Shmuel. Nei primi tre capitoli l'opera narra di un'invasione di cavallette, segno dell'ira di Dio, che ridusse un paese in miseria. I suoi abitanti vengono ripetutamente incitati a redimersi. In seguito viene descritto il giorno in cui Dio giudicher\u00e0 i popoli, al quale sopravviveranno solo coloro che l'avranno riconosciuto come unico e vero Dio.\nAmos.\nContemporaneo di re Yerovam II, \u00e8 il pi\u00f9 anziano fra i profeti-scrittori e precede di poco Hoshea. Le sue visioni esprimono una critica insieme politica, sociale e religiosa e annunciano le peggiori disgrazie che colpiranno il popolo in caso non si penta dei suoi peccati. Conclude con la visione messianica del popolo riunito in terra d'Israel. Il libro pu\u00f2 essere suddiviso in cinque parti. Capp. 1\u20132: profezie di castigo contro i vari popoli; capp. 3\u20134: Israel ha maggiori responsabilit\u00e0 e Dio continuer\u00e0 a punirlo fino a che non si pentir\u00e0; capp. 5\u20136: terza serie di oracoli; capp. 7,1 - 9,6; visioni della prossima distruzione; capp. 9,7 - 15: Israel purificato goder\u00e0 di un futuro felice.\nOvady\u00e0 (Abdia).\nSi sa ben poco sulle sue origini e sulla sua provenienza. Secondo alcuni pareri si tratta di un certo Ovady\u00e0 citato in Melachim I (18, 3 e sgg.), ossia un proselita idumeo. Secondo altri, invece, questo profeta visse all'epoca della distruzione di Yerushalayim (586 a.C.) e fu quindi contemporaneo di Yirmey\u00e0. Il libro \u00e8 un'unica profezia contro il popolo di Edom, che verr\u00e0 annientato a causa del suo odio e della sua malvagit\u00e0 nei confronti di Israele.\nYon\u00e0 (Giona).\nNon si tratta esattamente di una profezia ma piuttosto di un Midrash. Il libro, a differenza degli altri Profeti Posteriori, \u00e8 scritto in prosa e non in poesia. Non si conosce esattamente l'identit\u00e0 dell'autore ma si crede che si tratti di un discendente dello stesso profeta, il quale alla narrazione aggiunse un insegnamento morale per l'umanit\u00e0. Secondo alcuni pareri, la vicenda risale all'epoca ellenistica. La storia \u00e8 la seguente: Yon\u00e0, incaricato da Dio di incitare la citt\u00e0 di Ninive al pentimento, fugge su una nave ma viene ingoiato da un grosso pesce e resta al suo interno per tre giorni. Ascoltando le sue preghiere, Dio decide di salvarlo e il pesce lo getta a riva. A questo punto Yon\u00e0 accetta di compiere la sua missione. Si reca a Ninive i cui cittadini ascoltano le sue profezie, si pentono dei loro peccati e vengono perdonati. Yon\u00e0 protesta contro questa clemenza e riceve da Dio una piccola lezione che gli insegna a essere pi\u00f9 comprensivo nei confronti degli altri esseri umani.\nIl Profeta Giona discende dalla trib\u00f9 di Zabulon da parte di padre e da quella di Aser da parte di madre.\nMich\u00e0 (Michea).\nBench\u00e9 non si abbiano molti dati biografici sul suo conto, sappiamo che \u00e8 contemporaneo di Amos, di Hoshea e di Yeshay\u00e0 e come quest'ultimo profetizza entro i confini del regno di Yehud\u00e0. Mich\u00e0 rivolge i suoi rimproveri ai potenti che opprimono il popolo, ai giudici che si lasciano corrompere, ai cohanim ormai strumento dei pi\u00f9 forti e ai falsi profeti, che con parole blasfeme ingannano e confondono il popolo. Mich\u00e0 annuncia la punizione di Shomron e minaccia Gerusalemme della medesima sorte. Nel quarto capitolo, Dio dialoga con il popolo rimproverandolo per la sua ingratitudine; esso vorrebbe espiare la propria colpa e allora il profeta gli ricorda che la giustizia e l'osservanza dei precetti sono l'unica pretesa di Hashem.\nNachum (Naum).\nPochi i dati biografici sul suo conto. Si suppone provenisse dalla citt\u00e0 di Elcosh, forse vicino a Ninive. Nachum sarebbe stato un esule delle dieci trib\u00f9. La sua attivit\u00e0 profetica viene situata tra il 661 e il 612 a.C. Il libro inizia con un salmo e continua con delle minacce rivolte alla citt\u00e0 di Ninive. Dio punir\u00e0 i malvagi (gli Assiri) e ricompenser\u00e0 i giusti (Israel). Il libro \u00e8 stato senza dubbio scritto prima della caduta di Ninive.\nChavakuk (Abacuc).\nDel profeta non si possiedono dati storici n\u00e9 biografici; secondo una tradizione talmudica, per\u00f2, sarebbe stato contemporaneo del profeta Nachum, al tempo di re Menash\u00e8 (692-597 a.C.). Chavakuk annuncia l'invasione caldea nel regno di Yehud\u00e0, maledice l'oppressore e conclude con una bellissima preghiera nello stesso stile dei Tehillim.\nTzefany\u00e0 (Sofonia).\n\u00c8 contemporaneo di re Yoshiyahu (circa 640-609 a.C.), ma scrive prima della riforma religiosa operata dal sovrano. Annuncia la punizione che subiranno gli abitanti di Gerusalemme a causa dell'idolatria, profetizza sul Giorno del Giudizio ma conclude con espressioni di speranza nel ritorno degli esuli pentiti.\nChagga'y (Aggeo).\n\u00c8 un profeta del periodo postesilico (scrive nel 520 a.C.). Invita alla costruzione del Tempio, che deve essere sia materiale che spirituale.\nZechary\u00e0 (Zaccaria).\nMembro di una famiglia di cohanim, \u00e8 contemporaneo di Chaggay. Il libro pu\u00f2 essere suddiviso in due parti: nella prima (capp. 1\u20138) sono descritte visioni apocalittiche e citati i suoi oracoli. Nella seconda (capp. 9\u201314) vi sono delle profezie riguardanti tutte le nazioni e i tempi messianici, dei quali Zechary\u00e0 ci fornisce una visione universalistica (tutte le nazioni riunite attorno al popolo ebraico e a Dio).\nMalach\u00ec (Malachia).\nIl libro consiste in un susseguirsi di discussioni fra il profeta e il popolo. Il Tempio \u00e8 ormai ricostruito ma la situazione, dal punto di vista spirituale, \u00e8 ancora precaria e instabile a causa della mancanza di cohanim. I matrimoni misti (siamo poco prima della riforma di 'Ezra') e i divorzi facili sono criticati. Ma il Giorno del Giudizio arriver\u00e0, portando con s\u00e9 espiazione e purificazione.\nInnumerevoli altri profeti.\nSecondo la tradizione ebraica vi furono tantissimi altri veri profeti ebrei non ricordati nei testi (vedi II Cronache 33,18), con ci\u00f2 non riferendosi a chi fu dotato solo del Ruach haQodesh."}
{"id": "97199", "revid": "9", "url": "https://it.wikipedia.org/wiki?curid=97199", "title": "Ketuv\u00ecm", "text": ""}
{"id": "97202", "revid": "2039709", "url": "https://it.wikipedia.org/wiki?curid=97202", "title": "Divario digitale", "text": "Il divario digitale (in inglese \"digital divide)\" \u00e8 il divario esistente tra chi ha accesso effettivo alle tecnologie dell'informazione (in particolare personal computer e Internet) e chi ne \u00e8 escluso, in modo parziale o totale. I motivi di esclusione comprendono diverse variabili: condizioni economiche, livello d'istruzione, qualit\u00e0 delle infrastrutture, differenze di et\u00e0 o di sesso, appartenenza a diversi gruppi etnici, provenienza geografica. Oltre a indicare il divario nell'accesso reale alle tecnologie, la definizione include anche disparit\u00e0 nell'acquisizione di risorse o capacit\u00e0 necessarie a partecipare alla societ\u00e0 dell'informazione: nei paesi avanzati, e specie nella popolazione giovane, infatti, il divario di mero accesso alla rete \u00e8 ormai quasi del tutto colmato e si apre invece un divario digitale di secondo livello basato sulle modalit\u00e0 di fruizione. Il termine \"divario digitale\" pu\u00f2 essere utilizzato sia per riferirsi ad un divario esistente tra diverse persone, o gruppi sociali in una stessa area, che al divario esistente tra diverse regioni di uno stesso stato, o tra stati (o regioni del mondo) a livello globale.\nEmarginato digitale.\nDefinizione.\nMolto tempo \u00e8 trascorso da quando il termine \u00abDigital Divide\u00bb fu inizialmente coniato; tanto che, ad oggi, l\u2019\u00abEmarginato digitale\u00bb non si pu\u00f2 pi\u00f9 circoscrivere entro il limite di coloro che non hanno la possibilit\u00e0 di accedere al network, non esistendo un\u2019infrastruttura di base oppure non possedendo gli strumenti idonei per accedervi. Conseguentemente ai veloci progressi tecnologici che si sono succeduti nel corso degli anni, la definizione di \u00abEmarginato digitale\u00bb deve necessariamente essere ampliata fino ad abbracciare, oltre ai casi appena descritti (mancanza di infrastrutture e/o strumenti che consentano l\u2019accesso alla rete) anche chi non \u00e8 in grado di gestire le proprie attivit\u00e0 digitali, n\u00e9 le tecnologie. Oggi, \u00abEmarginato digitale\u00bb \u00e8 chi non ha le conoscenze culturali e/o le abilit\u00e0 critiche per vivere in modo pieno e soddisfacente la propria cittadinanza digitale. Insomma, l\u2019\u00abEmarginato digitale\u00bb ha anche difficolt\u00e0 a vivere la democrazia nell\u2019ambito della societ\u00e0, sia per quanto concerne lo svolgimento dei propri doveri, che l\u2019esercizio dei propri diritti. Sulla base di quanto appena detto, se un tempo l\u2019esperto informatico non poteva in nessun modo essere considerato un emarginato digitale, oggi questa cosa potrebbe non essere pi\u00f9 acclarata.\nDescrizione.\nOrigine e uso del termine.\nIl termine \u00e8 apparso per la prima volta all'inizio degli anni novanta negli Stati Uniti, in alcuni studi che indicavano come il possesso di personal computer aumentasse solo per alcuni gruppi etnici.\nIl concetto di divario digitale \u00e8 poi entrato nell'uso comune, quando il presidente democratico americano Bill Clinton e il suo vice Al Gore, lo hanno utilizzato durante un discorso tenuto nel 1996 a Knoxville, in Tennessee. In quell'occasione, l'amministrazione statunitense ha sottolineato la disparit\u00e0 di accesso ai servizi telematici tra la popolazione del paese.\nIl problema ha sensibilizzato anche la parte repubblicana della politica statunitense, alla luce dei pericoli che il divario digitale comporta:\nNonostante all'origine sia stato presentato come un problema interno al contesto americano, oggi \u00e8 pi\u00f9 comune definire il divario digitale in una prospettiva globale, considerando le disparit\u00e0 tra paesi ricchi e paesi in via di sviluppo. Le analisi sull'argomento sono tuttavia orientate ad entrambe le prospettive, nazionali e transnazionali.\nVisione critica globale.\nNel 1993 gli utenti di Internet nel mondo erano circa 2 milioni; nel 2002, in meno di dieci anni, si stima fossero arrivati a 580 milioni; di questi 580 milioni, 166 erano negli Stati Uniti, 414 negli altri paesi complessivamente.\nIl tema del divario digitale \u00e8 cos\u00ec entrato prepotentemente tra le priorit\u00e0 di organizzazioni internazionali, governi ed aziende multinazionali:\n\u00c8 nel gennaio del 2000 che il gap digitale cessa di essere un problema esclusivamente statunitense per diventare un problema dell'intero pianeta. A Davos, durante l'incontro annuale del World Economic Forum, sono numerosi gli interventi che segnalano l'esistenza di una disparit\u00e0 nella diffusione delle tecnologie dell'informazione e la necessit\u00e0 di provare a superare questo divario. \u00c8 indubbiamente preoccupante che a porre il problema in maniera pi\u00f9 pressante sono i leader di alcune grandi multinazionali durante un incontro simbolo della propagazione delle tesi della globalizzazione coniugate al libero mercato.\nIn ogni caso, a Davos viene creata la prima Task Force, \u00abBridging the Digital Divide Task Force\u00bb, nell'ambito dell'iniziativa del WEF \u00abGlobal Digital Divide Initiative\u00bb alla quale parteciparono molti gruppi dell'high tech (per esempio America Online, eBay, Microsoft Corporation, Mitsubishi Electric, Motorola, MTV Networks, Siemens, Sony, Sun Microsystems, Toshiba).\nCause e conseguenze del divario digitale.\nLe cause del divario digitale dipendono da diversi fattori socioeconomici e introducono effetti che sono tuttora oggetto di studio.\nUna delle cause maggiormente condivise \u00e8 di carattere economico. Nei paesi in via di sviluppo, ampie fasce della popolazione non sono in grado di accedere alle tecnologie per motivi di reddito: per molti \u00e8 semplicemente impossibile acquistare un computer o pagare un abbonamento telefonico per utilizzare internet.\nLa spiegazione economica, per\u00f2, non sembra sufficiente a delineare la questione in modo chiaro e completo. Altri fattori che contribuiscono a accentuare il divario digitale possono essere:\nNei paesi sviluppati a frenare gli operatori nel portare la banda larga ovunque nella rete di accesso e progressivamente estenderne l'ampiezza sono i costi elevati di investimento, spesso non sostenibili, cio\u00e8 non giustificati da adeguati ritorni economici in termini di redditivit\u00e0 per l'operatore stesso, come accade ad esempio in zone scarsamente abitate.\nSituazione in Italia.\nIl minitrincea (soluzione tutta italiana), palificazione aerea e \"No-Dig leggero\", sono le tecniche pi\u00f9 semplici e meno costose per portare la fibra ottica nei piccoli centri e nelle zone remote o rurali, dove gli operatori privati non hanno interesse economico a rischiare e investire, senza l'intervento statale.\nLa copertura ADSL italiana e il divario digitale.\nIn Italia il divario digitale si pu\u00f2 individuare nell'esclusione di milioni di cittadini dal collegamento veloce ad Internet garantito dalla tecnologia DSL, chiamato anche banda larga.\nAlternative ai servizi DSL e tramite fibra ottica.\nIn Italia le connessioni residenziali maggiormente diffuse utilizzano tecnologie DSL o tramite fibra ottica. Esse offrono una qualit\u00e0 di servizio spesso superiore alle alternative, che comunque hanno il pregio di garantire una copertura maggiore.\nUn quadro della situazione pu\u00f2 essere riassunto come segue: vi sono\nPurtroppo in molti casi queste alternative non assicurano un servizio di qualit\u00e0 equivalente:\nProgetto Anti Digital Divide (Alice-Telecom Italia).\nUn sistema alternativo per \"tentare\" di colmare il divario digitale \u00e8 stato adottato a partire da settembre 2006 e prevede una copertura parziale delle centrali senza DSLAM ADSL, ma con un DSLAM di capacit\u00e0 inferiori non richiedente la necessit\u00e0 di fibra ottica gi\u00e0 a partire dalla prima centrale.\nSe lo Stadio di Linea non coperto da ADSL, ovvero senza la fibra ottica, \u00e8 sufficientemente vicino ad un'altra centrale coperta da ADSL, il problema si pu\u00f2 risolvere senza onere eccessivo tirando un cavo in rame dalla capacit\u00e0 di 2 \u00a0Mbit/s dalla centrale non coperta da ADSL fino alla centrale vicina dove arriva la fibra ottica e allacciandolo al rispettivo DSLAM. Nella centrale senza DSLAM viene installato un DSLAM (SIEMENS o Marconi) a capacit\u00e0 limitata di 48 profili a connessione teorica massima di 640\u00a0kbit/s, usando il massimo overbooking consentito (4x). Nei centri in cui le 50 connessioni non sarebbero comunque sufficienti, vengono tirati due cavi in rame in modo da portare la capacit\u00e0 a 98 utenze.\nIl numero massimo di DSLAM mini utilizzati in parallelo \u00e8 due.\nIn questo modo si passer\u00e0 da una copertura dell'80% della popolazione al 95% della popolazione. La restante parte non potr\u00e0 mai avere una connessione ADSL via cavo, in quanto si trova a pi\u00f9 di 5\u00a0km di distanza dallo Stadio di Linea e dovr\u00e0 aspettare una qualche tecnologia Wireless come ad esempio il Wimax.\nDa settembre 2006 a oggi sono state coperte 2150 centrali su 10500 totali stimate con questa mini copertura.\nProgetto 1.000 comuni (Vodafone).\nA ottobre 2010 Vodafone investe oltre un miliardo di euro per aiutare i comuni cosiddetti \"Digital Divisi\", con questa iniziativa si propone di portare l'ADSL attraverso l'UMTS, l'HSPA+ e nel prossimo futuro con l'LTE a oltre 1.000 comuni con il ritmo di un comune al giorno, dando la precedenza ai pi\u00f9 svantaggiati. L'iniziativa partir\u00e0 da gennaio 2011 per concludersi nel giro di 2 anni; la velocit\u00e0 garantita \u00e8 di 2\u00a0Mbps mentre la soglia minima riconosciuta a livello internazionale \u00e8 di 1\u00a0Mbps.\nIl vantaggio della distruzione del divario digitale via etere \u00e8 la semplicit\u00e0 della copertura, non necessitando di opere di posa di cavi o fibre ottiche; d'altro canto l'installazione di nuove antenne atte a trasmettere segnali UMTS porteranno inevitabilmente nuovo inquinamento elettromagnetico.\nProgetto \"Banda larga per le aree rurali della Toscana\".\nDal 2007 Regione Toscana ha intrapreso, tramite un finanziamento pubblico contenuto nel programma POR CReO (http://web.rete.toscana.it/bandalarga), un progetto per fornire della connessione a banda larga le aree della Toscana. Tramite una gara d'appalto, che ha visto coinvolti Eutelia, Nettare e Telecom Italia, si \u00e8 cercato di colmare il divario digitale arrivando alla copertura del 99,7% della popolazione. Per quanto riguarda Eutelia e Nettare sono stati utilizzati apparati Wi-Fi 802.11a prodotti da SICE, mentre Telecom ha tentato di coprire il divario digitale con tecnologia ADSL terrestre.\nProgramma di Sviluppo delle Tecnologie Didattiche.\nIl Piano del governo italiano, finanziato con il 10 per cento delle entrate ottenute con la gara Umts, considera la transizione verso la Societ\u00e0 dell'informazione come priorit\u00e0 strategica; parte dal presupposto che le tendenze allo sviluppo e all'adozione delle nuove tecnologie dell'informazione e della comunicazione (Ict) sono largamente spontanee e decentrate.\nIl programma di sviluppo delle tecnologie didattiche 1997-2000 ha interessato moltissime scuole di ogni ordine e grado. Tre gli obiettivi:\nPer sviluppare politiche di sostegno alle scuole il ministero ha attivato un insieme di risorse, avviando una politica di accordi con le imprese private, che presenteranno alle scuole consulenza tecnologica, servizi e azioni di stimolo (premi, concorsi ecc.). Il Programma ha previsto un investimento complessivo di mille miliardi di lire negli anni 1997-2000.\nLa legge finanziaria per il 2000 ha poi destinato 450 miliardi di lire negli anni 2000-2002 all'acquisto di attrezzature informatiche da parte di istituzioni scolastiche che intendono completare questo progetto.\n\u00c8 prevista inoltre la totale esenzione da ogni onere fiscale ai fini dell'Iva, e delle imposte sui redditi, per le cessioni a titolo gratuito di dotazioni informatiche (purch\u00e9 non ulteriormente commercializzabili) a istituti penitenziari e a scuole.\nSuperamento del divario digitale.\nTecnologie disponibili.\nLe due principali soluzioni tecniche per il superamento del divario digitale sono le tecnologie senza fili (HiperLan, Wi-Max, HSDPA) e la fibra ottica mediante posa in minitrincea, equiparabili per tempi e costi di implementazione e per impatto socio-ambientale.\nTuttavia, la fibra ottica ha una ampiezza di banda nemmeno lontanamente paragonabile, e una stabilit\u00e0 di segnale a grandi distanze senza perdita di informazione e senza decadimento di velocit\u00e0 anche; le soluzioni via cavo come la fibra ottica, non presentano i potenziali e probabili effetti sulla salute del \"wireless\", noti in letteratura per il cosiddetto \"elettrosmog\".\nIniziative e progetti.\nSono attualmente attive diverse campagne per il superamento del divario digitale impegnate nel riutilizzo dell'hardware (il cos\u00ec chiamato trashware), spesso impiegando l'uso di software libero.\nLe Nazioni Unite hanno espresso l'impegno a risolvere il problema attraverso gli Obiettivi di Sviluppo del Millennio (\"Millennium Goals\") presentati all'Assemblea del Millennio. In proposito \u00e8 stato istituito dall'Assemblea dell'UN un gruppo di esperti di alto livello che ha presentato nella stessa assemblea il primo piano di azione globale finalizzato al superamento di questo divario.\nIl divario digitale \u00e8 stato ancora argomento centrale nel primo Incontro sulla societ\u00e0 dell'Informazione indetto proprio dalle Nazione Unite. L'incontro ha avuto luogo in due fasi. La prima tenuta a Ginevra nel dicembre del 2003 ha avviato un percorso di studi risolutivi conclusi e presentati nella seconda fase dell'incontro, a Tunisi nel novembre del 2005. Nonostante le aspettative, l'incontro non ha per\u00f2 prodotto risultati tangibili.\nUna delle cause ampiamente condivise del divario digitale \u00e8 di carattere economico; questa impedisce ad ampie fasce della popolazione dei paesi in via di sviluppo di acquisire un'alfabetizzazione informatica, che \u00e8 causa essa stessa di divario digitale. Il circolo vizioso che si viene a creare porta i paesi poveri ad impoverirsi ulteriormente, dal momento che vengono ulteriormente esclusi dalle nuove forme di produzioni di ricchezza, basate sui beni immateriali dell'informazione.\nIl problema, intrinseco al nuovo corso del sistema economico mondiale, pu\u00f2 quindi essere combattuto attraverso iniziative di vario tipo atte alla divulgazione di infrastrutture e saperi. Molte sono le iniziative in questa direzione.\nNell'ottobre 1998, in occasione del Global Village, un seminario sul divario digitale tenutosi in India, viene composta la \"Dichiarazione di Bangalore sulla tecnologia informatica per i paesi in via di sviluppo\" (\"Bangalore Declaration on Information technology for developing countries\").\nIn questa sede venne teorizzata la creazione di un computer a basso costo, non basato su linguaggio scritto, quanto visivo, che permetta, attraverso il collegamento ad Internet, di creare i mezzi e la cultura necessaria alla nascita di attivit\u00e0 online per i mercati in difficolt\u00e0.\nUn gruppo di informatici ed economisti indiani, sotto la guida dell'Istituto Indiano per l'Informatica e l'Automazione, e dell'importante industria di software Encore Ltd (con sede a Bangalore), creano la Simputer Trust, un'associazione che ha lo scopo di realizzare questo tipo di sistema informatico: in tre anni nasce il Simputer.\nPiano globale.\nIl piano globale sottolinea la necessit\u00e0 di un approccio integrato che preveda il coinvolgimento e la cooperazione sinergica tra il sistema delle Nazioni Unite, le organizzazioni bilaterali e multilaterali, le autorit\u00e0 nazionali, il settore privato, la societ\u00e0 civile.\nIl Segretario Generale dell'ONU ha annunciato all'interno del suo Rapporto per il Millennio due iniziative di estremo rilievo: la realizzazione di una nuova Rete Sanitaria per i paesi in via di sviluppo e l'istituzione di un Servizio delle Nazioni Unite per la Tecnologia e l'Informazione chiamato UNITeS.\nRete sanitaria.\nLa rete sanitaria promossa dalle Nazioni Unite e attualmente coordinata dall'Organizzazione mondiale della sanit\u00e0 (OMS) intende fornire un valido aiuto al problema dell'Assistenza Sanitaria nei paesi in via di sviluppo, sfruttando le enormi potenzialit\u00e0 offerte in questo campo dalle nuove tecnologie. Il piano prevede la creazione di diecimila siti online posti a disposizione degli ospedali, delle cliniche e delle strutture sanitarie pubbliche presenti in questi paesi. Lo scopo \u00e8 favorire l'accesso ad informazioni mediche e sanitarie aggiornate, sviluppando programmi specifici per singoli stati o gruppi di nazioni.\nServizio per la tecnologia e l'informazione.\nIl servizio attivato dall'UNITeS intende invece creare un corpo di volontari esperti e provenienti da tutto il mondo, in grado di porre le proprie competenze al servizio dei paesi in via di sviluppo, al fine di aiutarli a beneficiare concretamente della rivoluzione digitale. I volontari sono dunque i protagonisti di questo programma, volto sia ad addestrare gruppi di persone sugli utilizzi e gli scopi della tecnologia dell'informazione, sia a sollecitare la costituzione di ulteriori corpi digitali nel Nord e nel Sud del mondo. L'area d'intervento \u00e8 assai vasta ed abbraccia ogni campo dello sviluppo umano.\nNel perseguire la sua missione, l'UNITeS si avvale della collaborazione dei Governi, delle agenzie internazionali, delle organizzazioni non governative, della societ\u00e0 civile, del settore privato, delle universit\u00e0 al fine di supportare il lavoro dei volontari sia sul campo che online, attraverso varie forme: dal sostegno finanziario alla donazione degli equipaggiamenti elettronici, dalla fornitura di servizi logistici al reclutamento delle risorse umane.\neEurope 2002.\nIl problema non si pone solo nei confronti dei paesi del terzo mondo. Molto spesso infatti il divario si nota anche solo tra regioni confinanti all'interno di una stessa nazione.\nNel giugno 2000 l'Unione europea ha approvato il Piano d'azione \"eEurope 2002\"; nello stesso mese il governo italiano ha varato il Piano d'azione dell'Italia.\nNei documenti presentati dall'Italia e accolti in \"eEurope 2002\" sono richieste politiche per la crescita delle regioni in ritardo e un impegno straordinario per la riduzione del divario digitale tra paesi ricchi e poveri.\nEntrambi i documenti pongono la valorizzazione del capitale umano, e in particolare dei giovani, al centro delle azioni concrete che devono essere perseguite dall'Ue e dai singoli Stati.\nLe linee d'azione previste nel Piano europeo sono finalizzate al raggiungimento di tre obiettivi prioritari:\nIn Irlanda oltre 200 milioni di euro di finanziamenti pubblici sono stati resi disponibili per finanziare progetti tesi a fornire sistemi di comunicazione avanzata o infrastrutture di e-commerce.\nIn Svezia sono stati investiti 5,8 miliardi di corone per sviluppare connessioni regionali o locali in aree rurali e per lo sviluppo di reti a banda larga.\nIn Portogallo allo scopo di fornire l'accesso domestico a Internet a pi\u00f9 della met\u00e0 della popolazione vengono offerti incentivi fiscali per l'acquisto di PC, mentre l'accesso a internet a bassa velocit\u00e0 \u00e8 gratuito oppure fornito a un prezzo simbolico, e l'accesso a banda larga \u00e8 a un buon livello di sviluppo.\nIn Francia sono stati realizzati oltre 7000 punti di accesso gratuito a internet.\nL'iniziativa e-form.\nSi tratta dell'iniziativa avviata al fine di realizzare percorsi e strumenti formativi e informativi in ambito ICT anche attraverso una forte alleanza di universit\u00e0 del Centro-Sud con organizzazioni imprenditoriali e rappresentanze delle professioni.\nIl programma di formazione prevede una serie di interventi che riguarderanno tutti i sistemi formativi (universit\u00e0, scuola, formazione professionale e aziendale).\nLa prima fase di attivit\u00e0 di \"e-form\" \u00e8 il Progetto \"Tone\" (\"Towards the New Economy\"), che prevede attivit\u00e0 di orientamento e formazione professionale dirette a convertire studenti universitari e laureati attualmente non occupati o sotto occupati alle professioni della \"new economy\".\nI progetti contro il divario digitale del politecnico di Torino.\nIl politecnico di Torino ha condotto alcuni progetti con oggetto il trasferimento tecnologico nei paesi in via di sviluppo e lo sviluppo sul posto di capacit\u00e0 tecniche autosufficienti per la costruzione, il mantenimento e l'estensione di reti wireless a lunga distanza per il trasporto di dati a bassissimo costo da e per luoghi remoti e distanti. Due di questi, realizzati dagli iXem Labs con il coordinamento di Daniele Trinchero, hanno ottenuto riconoscimenti internazionali: Wireless for Inclusion in Amazon, premiato dalla Banca Interamericana per lo Sviluppo per trasferimento tecnologico in Ecuador, e Wireless for Inclusion in Comoros Islands, premiato dal Ministero degli Esteri del Qatar.\nI progetti contro il divario digitale del politecnico di Milano.\nUna serie di iniziative sono state lanciate nell'ambito anti DD dal politecnico di Milano attraverso il centro METID, STMicroelectronics Foundation e l'ONG MLFM. Trattasi di progetti orientati allo scavalcamento del DD geografico, con interventi in Repubblica Democratica del Congo (Birava e DD Mbobero), Ruanda (Muhura), Etiopia (DD Wolisso) e Uganda (DD Luzira) per diffondere l'utilizzo delle tecnologie dell'informazione (TIC) nei paesi in via di sviluppo.\nGli obiettivi sono:\nLa piattaforma E-learning Eduafrica sviluppata dal METID e una collaborazione con SIGNIS, provider di connettivit\u00e0 satellitare (VSAT) permettono le attivit\u00e0 di formazione a distanza tra il METID e i cinque progetti attivi."}
{"id": "97205", "revid": "56620", "url": "https://it.wikipedia.org/wiki?curid=97205", "title": "Camallo", "text": "Il camallo, termine genovese di origine araba, \u00e8 lo scaricatore o facchino operante sulle navi nel porto di Genova.\nNonostante l'evoluzione del porto, dei mezzi operativi e delle modalit\u00e0 di imbarco e sbarco merci, l'originale \"Compagnia dei Caravana\", evolutasi in seguito nella Compagnia unica del porto di Genova (CULMV), \u00e8 tuttora attiva sullo scalo genovese e al Voltri Terminal Europa.\nStoria del termine.\nSebbene il lavoro di scaricatore di porto abbia assunto con l'industrializzazione connotati differenti, il termine mantiene una sua forte valenza nella citt\u00e0, restando comunque a definire la memoria di una categoria di genovesi legata al porto e alle sue attivit\u00e0, dotata anche di una sua connotazione politica e di un suo peso nella vita cittadina.\nCome molti altri termini del dialetto genovese, venne mutuato dall'arabo, dove \"\u1e25amm\u0101l\" significa \"facchino\", \"portatore\". Il significato del termine e della sua estensione \"camallare\" \u00e8 conseguente: someggiare, trasportare, portare (solo a spalla). Per il trasporto su carrello il termine \u00e8 \"rebell\u00e2\", appunto da \"rebell\u00f6\", carretto con ruote.\nI termini \"camallo\" e \"rebell\u00f6\" hanno assunto nel tempo anche una valenza metaforica per intendere persone dai modi non propriamente fini, o trasandate nel vestire o nel parlare.\nFino al 1848 i \u201ccamalli\u201d della Compagnia dei Caravana non erano genovesi bens\u00ec bergamaschi, in quanto gli scaricatori genovesi che c'erano in precedenza erano consorziati in organizzazioni molto potenti che influenzavano non solo la vita del porto ma anche quella della citt\u00e0 con conseguenti danni all'attivit\u00e0 commerciale del porto stesso. Fu deciso e scelto di rivolgersi a dei forestieri e la scelta cadde sui bergamaschi.\nLo \"sc\u00f6salin da camallo\".\nIl termine \"sc\u00f6s\u00e2\" significa in genovese grembiule. Con l'espressione \"sc\u00f6salin da camallo\" si intendeva identificare il gonnello blu indossato dai camalli sin dal medioevo, di tela di jeans, tessuto tipicamente genovese.\n\"O sc\u00f6selin\" era portato dai caravana e non dai camalli. I caravana erano i facchini ammessi dalla dogana a operare negli appositi siti \"franchi\" ove la merce sostava in franchigia daziaria e poteva essere sottoposta a modifiche di imballaggio ecc., vedi merci preziose o soggette a particolari imposte come il caff\u00e8. Difficilmente nei depositi franchi si camallava come normalmente in altre zone del porto e per altre merci in transito normale.\nCamalli popolari.\nA Savona, sin dagli anni settanta cresce la fama di Vittorio Vitaliano, camallo conosciuto con il soprannome di \u201cGilera\u201d. Motociclista di passione, il soprannome se lo guadagna facendo acrobazie motociclistiche improvvisate per le vie del centro, quando ancora lavora in porto. Appare con la sua moto rossa (Gilera), esibendosi in equilibrismi per catturare l'attenzione dei passanti e inveendo, con voce baritonale e potente, contro le moto giapponesi.\nEra poi un camallo del porto di Genova Bartolomeo Pagano, il famoso \"Maciste\" reso celebre dalle sue apparizioni cinematografiche nei film muti di inizio Novecento.\nReligiosit\u00e0.\nI camalli del porto di Genova furono tra i primi a esibirsi nel trasporto dei crocifissi artistici di notevoli dimensioni appartenenti alle casacce. Ancora oggi il termine \"camallo\" viene usato nell'ambiente delle confraternite liguri per indicare la persona che trasporta il crocifisso. Il primo Cristo di notevoli dimensioni, circa 160\u00a0kg, venne realizzato proprio in uno degli oratori vicino al porto di Genova. Famoso e antico \u00e8 il cosiddetto \"Cristo delle Fucine\" del XVII secolo ancora conservato nell'oratorio della Marina di Genova, in quanto l\u2019oratorio delle Fucine venne demolito a inizio del XX secolo durante i lavori urbanistici che stravolsero Genova."}
{"id": "97206", "revid": "409613", "url": "https://it.wikipedia.org/wiki?curid=97206", "title": "Claudio Lolli", "text": "\u00c8 considerato uno fra i cantautori pi\u00f9 impegnati. Oltre a temi politici, Lolli ha saputo trattare nell'arco di una trentina d'anni, incidendo una ventina di album, i pi\u00f9 profondi temi dell'essere umano, quali la desolazione e la crisi (\"Un uomo in crisi. Canzoni di morte. Canzoni di vita\"), e problematiche sociali e culturali (\"Ho visto anche degli zingari felici\"). Oltre a essere un cantautore, Lolli \u00e8 stato anche uno scrittore e poeta, e, dagli anni ottanta, professore liceale. La poetica di Lolli, come quella di altri cantautori degli anni intorno al Sessantotto, \u00e8 stata avvicinata alla corrente dell'esistenzialismo.\nBiografia.\nL'infanzia e l'adolescenza.\nLolli nacque a Bologna il 28 marzo del 1950 da una famiglia piccolo-borghese, che sar\u00e0 oggetto di critica in molte sue canzoni, come in \"Borghesia\" (\"Di disgrazie puoi averne tante, per esempio una figlia artista, oppure un figlio non commerciante, o peggio ancora uno comunista... Vecchia piccola borghesia, vecchia gente di casa mia\"), oppure in \"Quando la morte avr\u00e0\", canzone dedicata al padre, descritto come ottuso, severo e indisponente, bench\u00e9 citato con grande rimpianto (la figura del padre torner\u00e0 spesso anche in altri testi). \nComincia fin da giovane a coltivare una certa passione per i Beatles e per la Beat Generation, attraverso diversi autori, tra i quali Allen Ginsberg, Lawrence Ferlinghetti, Gregory Corso. Durante il liceo inizia a scrivere le prime canzoni, che riuscir\u00e0 a sottoporre all'ascolto di Francesco Guccini grazie all'amicizia con Piero Guccini, fratello di quest'ultimo: \u00abQuando un adolescente c'ha per mano una chitarra [...] che cosa pu\u00f2 fare se non scrivere delle poesie, delle canzoni, dei racconti...\u00bb\nGli esordi.\nLe sue prime esperienze musicali avvengono all'Osteria delle Dame, di Bologna, nei primi anni settanta. Notevoli sono le connotazioni originali delle sue prime composizioni sia per quanto attiene ai testi che alla musica. I testi delle sue canzoni di quel periodo tratteggiano squarci di vita ordinaria e quotidiana. Si accompagna con la chitarra, usando a volte la tecnica del \"fingerpicking\". La sua \u00e8 \"una voce da regno dei pi\u00f9 o da festival del sottosuolo... cos\u00ec piena di granchi, di ragni, di rane e di altre cose un po' strane\", cos\u00ec come \u00e8 stata da lui stesso definita, forse in maniera eccessivamente dura, in un suo pezzo del 1977 intitolato \"Autobiografia industriale\".\n\u00c8 Francesco Guccini, conosciuto proprio nella Bologna delle osterie, che lo porta alla EMI Italiana, l'etichetta che gli fa firmare un contratto e che pubblica i suoi primi 4 LP, dal 1972 al 1976. Il primo disco, \"Aspettando Godot\" (1972), \u00e8 arrangiato da Marcello Minerbi, ex leader dei Los Marcellos Ferial, che si rif\u00e0 per le sonorit\u00e0 allo stesso Guccini, a Fabrizio De Andr\u00e9 e, in alcune canzoni (\"Quello che mi resta\" o \"Quanto amore\"), ai cantautori francesi degli anni cinquanta.\nPur con le ingenuit\u00e0 tipiche di ogni opera prima, emergono alcune tematiche caratteristiche dei dischi successivi di Lolli: l'impegno politico (in \"Borghesia\" e in \"Quelli come noi\"), il disagio esistenziale (ne \"L'isola verde\" o in \"Quanto amore\"), la critica all'istituzione familiare (in \"Quando la morte avr\u00e0\", dedicata al padre), l'anticlericalismo (ancora in \"Quelli come noi\"), il senso della vita (nella title track).\nIl disco riesce nell'intento di far notare il giovane cantautore; alcune sue canzoni, come \"Michel\" (dedicata ad un vecchio amico francese) o \"Borghesia\", vengono trasmesse spesso per radio nel corso di trasmissioni dedicate alle nuove proposte che allora andavano di moda, tra le quali si ricorda \"Per voi giovani\", creata da Renzo Arbore e condotta da Carlo Massarini. Il disco successivo, \"Un uomo in crisi. Canzoni di morte. Canzoni di vita\" (1973), ricalca nelle atmosfere il precedente. I momenti politici segnanti sono costituiti da \"Quello l\u00ec (compagno Gramsci)\", che racconta le vicende di Antonio Gramsci ancora studente a Torino viste con gli occhi di un suo vicino di casa, \"Morire di leva\" che descrive invece la piaga dei suicidi dei soldati nelle caserme ed \"Hai mai visto una citt\u00e0\", che denuncia il disagio delle periferie.\nI momenti personali, invece, sono costituiti da \"La guerra \u00e8 finita\", che descrivendo una festa di compleanno di un ragazzo critica i condizionamenti familiari e i disagi psicologici che questi possono provocare ed \"Un uomo in crisi\", tra le altre. Musicalmente l'album vede la partecipazione di Andrea Carpi, Piero Guccini (fratello di Francesco) e Stefan Grossman alle chitarre. Il disco successivo, \"Canzoni di rabbia\" (1975), si avvale degli arrangiamenti di Ettore De Carolis, musicista \"colto\" e musicologo, gi\u00e0 noto negli anni sessanta come membro del gruppo psichedelico Chetro &amp; Co, in seguito collaboratore di Guccini, degli Alunni del Sole e di Alan Sorrenti tra gli altri.\nDe Carolis modifica gli arrangiamenti delle canzoni di Lolli, aggiungendo le percussioni di Giorgio Battistelli alle chitarre di Roberto Picchi e dello stesso Lolli. Dal punto di vista compositivo, le tematiche si ripetono e se \"Prima comunione\" approfondisce la critica anticlericale e \"Vent'anni\" il disagio esistenziale, \u00e8 presente anche l'aspetto politico con \"Al milite ignoto\", amara riflessione antimilitarista e \"Dalle capre\", una delle poche canzoni che descrivono la vita nelle carceri.\nL'affermazione.\nL'anno successivo (1976) viene pubblicato il suo album di maggior successo, quest'ultimo conseguito dal punto di vista della promozione grazie alle radio libere che stanno nascendo in tutta Italia proprio in quel periodo e dal punto di vista dei contenuti dallo stretto legame con l'attualit\u00e0 di allora che ha questo disco, che descrive la strage dell'Italicus e la conseguente reazione della sinistra italiana.\nIl titolo del disco \u00e8 \"Ho visto anche degli zingari felici\". Esso \u00e8 un lavoro particolarmente colto, come pu\u00f2 evincersi tra le altre cose dal fatto che, come riportato nelle note di copertina, scritte dallo stesso Lolli, l'anzidetto titolo del disco (e dell'omonima canzone in esso contenuta) \u00e8 la citazione di un film jugoslavo del 1967 e dal fatto che nell'ultima parte vi sono quattro strofe di tre versi ciascuna che costituiscono una libera rielaborazione dal testo di Peter Weiss \"Cantata del fantoccio lusitano\".\nIl disco nasce musicalmente dalla collaborazione di Lolli con il Collettivo Autonomo Musicisti di Bologna, composto da Adriano Pedini (ex batterista del gruppo beat psichedelico I Tubi Lungimiranti) alla batteria, Roberto Costa al basso, Roberto Soldati alle chitarre e Danilo Tomasetta al sax e al flauto.\nLe alterne vicende discografiche.\nNonostante il successo, che porta Lolli tra l'altro ad effettuare un lungo tour con gli stessi musicisti del disco, il cantautore decide di non rinnovare il contratto con la EMI Italiana e di passare alla Ultima Spiaggia, casa discografica alternativa fondata due anni prima da Nanni Ricordi. Nel settembre del 1977 esce il disco successivo, \"Disoccupate le strade dai sogni\", anch'esso strettamente legato all'attualit\u00e0, in particolar modo ai fatti di Bologna dell'11 marzo 1977 e alla morte di Francesco Lorusso.\nIl disco, forse perch\u00e9 musicalmente pi\u00f9 difficile, forse perch\u00e9 non distribuito adeguatamente (i mezzi non erano certo quelli della EMI), non riscuote il successo del precedente; Lolli ipotizza la pubblicazione di un disco dal vivo, ma la Ultima Spiaggia fallisce e il progetto viene accantonato. Sempre nel in quegli anni partecipa alla realizzazione dell'album collettivo L'Eliogabalo (opera di Emilio Locurcio) come voce narrante, album pubblicato nel 1977.\nIl cantautore, accantonati i progetti con la casa discografica Ultima Spiaggia, decide quindi di ritornare alla EMI e, nell'aprile 1980, viene pubblicato \"Extranei\", disco che raccoglie canzoni non strettamente legate all'attualit\u00e0 e che \u00e8 particolarmente interessante per gli arrangiamenti, curati da Bruno Mariani e Danilo Tomasetta (tranne la canzone \"Il ponte\" arrangiata da Roberto Costa).\nPer il disco successivo, \"Antipatici antipodi\" (pubblicato nel marzo 1983), la EMI fa le cose in grande: la copertina \u00e8 disegnata da Andrea Pazienza e, con una canzone in esso contenuta dal titolo \"Notte americana\", Lolli partecipa alla trasmissione \"Azzurro\" sulla RAI, concorso di canzoni estive congegnato come una gara tra squadre di cantanti. Lolli, con altri artisti della sua casa discografica (le due capitane, Alice e Nada, Franco Battiato, Lu Colombo, Garbo, Richie Havens, Giusto Pio e Peter Tosh) fa parte della squadra \"Farfalla Rosa\", che si aggiudica quell'anno la vittoria nella manifestazione.\nOltre che per \"Notte americana\", il disco \u00e8 interessante per brani come \"L'uomo a fumetti\", \"Villeneuve\", dedicato al celebre pilota automobilistico morto da poco in quel periodo, \"Formula uno\", su testo di Roberto Roversi e \"Non voglio mettermi il pigiama\", su testo dello scrittore Claudio Piersanti. Per la stagione 1983-1984 allestisce con Gian Piero Alloisio lo spettacolo \"Dolci promesse di guerra\" (documentato da un bootleg ma non da dischi ufficiali), in cui i due, oltre a eseguire i loro brani pi\u00f9 celebri, si scambiano due canzoni e interpretano insieme \"Come un dio americano\" di Lolli.\nIl cantautore bolognese nel frattempo si \u00e8 laureato in lettere e inizia la sua attivit\u00e0 di professore di liceo. Ma non abbandona la musica, anzi: scrive alcune canzoni per un album tematico sul cinema, come \"Keaton\", \"La fine del cinema muto\", \"Via col vento\", \"Ballando con una sconosciuta\". Il progetto viene accantonato, tuttavia le canzoni vedono ugualmente la luce, anche se in tempi e modi diversi: \"Keaton\" viene pubblicata da Francesco Guccini nel 1987 in \"Signora Bovary\", con alcune modifiche al testo che gli consentono di co-firmarla (anni dopo la incider\u00e0 Lolli stesso nell'album \"Viaggio in Italia\"); \"Ballando con una sconosciuta\" viene incisa sempre da Guccini nel 1990 in \"Quello che non...\"; le altre due canzoni compaiono nel nuovo disco dell'autore, \"Claudio Lolli\", che la EMI pubblica nel 1988, insieme ad altri brani come \"Adriatico\" e \"Aspirine\", caratterizzati da una maggiore leggerezza musicale.\nLe note di questo album sono di Stefano Benni. Il disco, per\u00f2, passa inosservato, al punto che molti pensano che Lolli si sia ritirato dalle scene musicali. Nel 1991 scrive il testo per la canzone \"Segreteria telefonica\" degli Stadio, contenuta nell'album \"Siamo tutti elefanti inventati\" (la musica \u00e8 di Gaetano Curreri).\nLa seconda vita artistica.\nNegli anni novanta album come \"Nove pezzi facili\" (antologia con tre inediti, tre nuove versioni di vecchi brani e tre canzoni in versione originale), \"Intermittenze del cuore\" e \"Viaggio in Italia\" (prodotto da Mimmo Locasciulli) lo riportano all'attenzione del grande pubblico. Dal 1993 ricomincia a fare spettacoli col solo accompagnamento del maestro Paolo Capodacqua alla chitarra classico-elettrificata, in cui spazia nel suo vastissimo repertorio alternando i pezzi pi\u00f9 celebri ad altri meno noti.\nNel 1997 nasce una collaborazione con Enrico Capuano. Dopo una serie di concerti in abbinata, esce con la (THM/Tide Records), diretta da David Petrosino e Capuano stesso, l'album dal titolo \"Intermittenze del cuore\". Nel 1998 riceve il Premio Piero Ciampi alla carriera importante riconoscimento alla sua attivit\u00e0 di cantautore. Nel 1999 partecipa all'album \"Il ponte dei maniscalchi\" di Luca Bonaffini, scrivendo due brani con lui (\"La protesta e l'amore\" e \"Qualcosa di pi\u00f9\") e interpretando un monologo sulle apocalissi scampate del Novecento.\nIl 2000 \u00e8 l'anno di \"Dalla parte del torto\", forse uno dei dischi pi\u00f9 significativi di questo periodo della sua carriera. Il titolo nasce da una frase di Bertolt Brecht, citata nell'interno della copertina \"...dato che tutti gli altri posti erano gi\u00e0 occupati, ci siamo seduti dalla parte del torto\". L'album contiene canzoni nuove (come \"Nessun uomo \u00e8 un uomo qualunque\", una delle pi\u00f9 belle della sua produzione, il brano che d\u00e0 titolo all'album e \"Il mondo \u00e8 fatto a scale\", dal ritmo orecchiabile e dal testo ironico) e alcuni pezzi storici riarrangiati.\nTra questi ultimi \u00e8 sicuramente da citare \"Borghesia\", qui proposta insieme ai Gang, che come sostiene Lolli ai concerti viene anche completamente stravolta nel suo significato: infatti, negli ultimi due versi (\"Vecchia piccola borghesia, vecchia gente di casa mia / per piccina che tu sia il vento un giorno ti spazzer\u00e0 via\"), viene inserito tra le parole \"il vento\" e \"ti spazzer\u00e0\" un \"forse\" che tramuta, dopo quasi trent'anni, il senso di certezza e di possibile speranza di allora in un dubbio non lontano dalla rassegnazione del presente: \"Vecchia piccola borghesia, [...] il vento un giorno... forse... ti spazzer\u00e0 via\".\nNegli anni successivi Lolli porta avanti anche la sua attivit\u00e0 di scrittore, sia di prosa che di poesia e di docente (ha insegnato fino alla pensione al Liceo scientifico Leonardo da Vinci di Casalecchio di Reno). A Bologna, dall'Associazione Casa dei pensieri e dall'Asppi, riceve nelle manifestazioni culturali del Comune, il Premio Oliviero Parma 2005 per i suoi testi di alta intensit\u00e0 poetica. Nel 2005 scrive una prefazione intitolata \"Gli slittamenti del giovane Elle\" al libro di Lauro Venturi \"L'educazione sentimentale del manager\" (Guerini, 2005), intervenendo dal vivo, insieme a Paolo Capodacqua e all'attore Ugo Dighero, all'adattamento teatrale del romanzo, andato in scena nell'autunno del 2006 all'interno del congresso sulle tematiche formative \"L'orto delle competenze\".\nTra il 2002 e il 2007 gira l'Italia proponendo, tra i vari suoi spettacoli, una rivisitazione del suo album \"Ho visto anche degli zingari felici\" assieme alla band calabrese Il Parto delle Nuvole Pesanti. Nel 2006 esce un nuovo disco di soli inediti, \"La scoperta dell'America\"; l'anno successivo partecipa alla realizzazione del secondo album di Andrea Parodi, Soldati, cantando nel brano \"Per non sentirsi soli\".\nNel 2008 Luca Carboni lo omaggia, realizzando insieme a Riccardo Sinigallia una cover della seconda parte di \"Ho visto anche degli zingari felici\" nel suo album \"Musiche ribelli\". La canzone ha un accompagnamento video che vede la partecipazione, oltre che degli autori, dello stesso Lolli. Il 25 aprile 2009 \u00e8 uscito il nuovo album, \"Lovesongs\", rivisitazione delle pi\u00f9 belle canzoni d'amore del cantautore, qui accompagnato dall'ormai fedele chitarrista Paolo Capodacqua e dal sassofonista Nicola Alesini. Il 1\u00ba maggio 2010 suona al Concerto del Primo Maggio, iniziando la sua esibizione con \"Primo maggio di festa\".\nIl 25 settembre 2010 suona al Forum Sociale Antimafia del Nord, dopo la manifestazione per ricordare Peppino Impastato e l'intitolazione della biblioteca di Ponteranica. Il 19 luglio 2012 si esibisce a Brolo in un grande raduno per ricordare Paolo Borsellino, assieme a numerosi volti dello spettacolo e della canzone italiana. Il 29 agosto 2012, dopo il successo del Raduno del Sud di Brolo, ritorna in Sicilia cantando al Lido dei Ciclopi di Acitrezza, un bene confiscato alla mafia.\nNel 2012 gli viene assegnato il riconoscimento alla carriera \"Amilcare Rambaldi\", nel corso dell 1\u00ba Rassegna \"Storica e Nuova Canzone d'Autore\" di La Spezia, organizzata dall'associazione culturale musicale \"Aspettando Godot\".\nIl 13 luglio 2013 si tiene il Raduno Concerto Nazionale Claudio Lolli edizione 2013, realizzato a Monterotondo (Roma).\nNella quarta serata del Festival di Sanremo 2014 Riccardo Sinigallia interpreta la sua \"Ho visto anche degli zingari felici\" in coppia con Paola Turci e Marina Rei.\nIl 16 aprile 2014 \u00e8 tra gli ospiti di \"We Love Freak\", un concerto in onore di Roberto \"Freak\" Antoni, scomparso il 12 febbraio 2014; canta \"Angolo B\", brano scritto con Dandy Bestia e Freak Antoni (contenuto in \"Rarities\") accompagnato dagli Skiantos e condivide il palco con Eugenio Finardi, Luca Carboni, Marco Carena, i Powerillusi, Omar Pedrini, Paco D'Alcatraz, Johnson Righeira e molti altri grandi artisti della musica leggera italiana\nA marzo 2017 pubblica il nuovo album, intitolato \"Il grande freddo\", oggetto di un crowdfunding lanciato via web, che vince la Targa Tenco nella categoria \"Miglior disco dell'anno in assoluto\".\nMalato da molti anni di cancro, da cui pareva essersi ripreso, muore il 17 agosto 2018 all'et\u00e0 di 68 anni dopo un improvviso malore.\nLolli e la politica.\nMolto presente nelle canzoni del cantautore bolognese \u00e8 l'impegno politico, Lolli era comunista, che si esprime attraverso musiche e linguaggi complessi. Ne \u00e8 un esempio paradigmatico il famosissimo album del 1977 \"Disoccupate le strade dai sogni\", contenente canzoni che hanno come argomento chiave tensioni politico-sociali tra cui ricordiamo \"Incubo numero zero\" (sulla morte della fondatrice del gruppo armato RAF tedesco Ulrike Meinhof e la repressione del movimento del '77), \"La socialdemocrazia\" e \"I giornali di marzo\" (che tratta della morte di un militante di Lotta Continua, Francesco Lorusso, recitando ampi brani tratti dai quotidiani dell'epoca).\n\"\u00abGli uomini sono scesi a terra gi\u00e0 in assetto da campagna,\"\n\"prudenza delle forze dello Stato,\"\n\"hanno replicato con lanci a ripetizione di candelotti lacrimogeni,\"\n\"\u00e8 stato centrato alla schiena cadendo immediatamente\u00bb\"\nIl forte messaggio politico relativo ai fatti del 1968 e del 1977 in particolare, e le tensioni sanguinose fra i militanti della sinistra, della destra extraparlamentare e lo Stato durante tutti gli anni '70, chiamati appunto anni di piombo, si rileva non solo nel sopracitato \"Disoccupate le strade dai sogni\", ma anche in canzoni come \"Borghesia\", in cui espone una critica al sistema piccolo-borghese di quegli anni proprio all'inizio del periodo delle grandi manifestazioni antiborghesi di piazza, o come \"Agosto\" e \"Piazza, bella piazza\" e in cui si ricordano i fatti dell'Italicus, avvenuti il 4 agosto 1974 (\"Piazza, bella piazza, ci pass\u00f2 una lepre pazza... / E fu il giorno dello stupore / e fu il giorno dell'impotenza, / si sentiva battere il cuore, / di Leone avrei fatto senza, / si sentiva qualcuno urlare / solo fischi per quei maiali, / siamo stanchi di ritrovarci / solamente a dei funerali\"), o come \"La ballata del Pinelli\" (composta da Pino Masi, Joe Fallisi e alcuni esponenti anarchici), in cui si ricorda la misteriosa e mai volutamente chiarita morte del ferroviere anarchico Giuseppe Pinelli che precipit\u00f2 da una finestra della Questura di Milano nel 16 dicembre 1969 durante le indagini per la strage di piazza Fontana.\nNel suo canzoniere si possono ritrovare anche riferimenti a fatti di politica estera come nella canzone \"Primo maggio di festa\": contenuta nel LP \"Ho visto anche degli zingari felici\" uscito nel 1976, nella quale celebra la fine della guerra nel Vietnam e l'ingresso delle truppe nordvietnamite vittoriose a Saigon il 30 aprile 1975, ma nella quale mescola anche quel gioioso giorno successivo del 1\u00ba maggio 1975 con un personale evento doloroso che gli \u00e8 accaduto lo stesso giorno, ovvero la morte del padre.)\n\"\u00abPrimo maggio di festa oggi nel Vietnam\"\n\"e forse in tutto il mondo,\"\n\"primo maggio di morte oggi a casa mia\"\n\"ma forse mi confondo\u00bb\"\n\"(da Primo maggio di festa)\"\nL'interesse per la cultura musicale del Regno Unito e del Nord America.\nLolli dimostra gi\u00e0 da giovane un forte interesse per la cultura musicale statunitense e del Regno Unito. Appassionato dei Beatles, dichiara orgogliosamente di possedere tutti i dischi dell'omonima band del Regno Unito:"}
{"id": "97208", "revid": "709565", "url": "https://it.wikipedia.org/wiki?curid=97208", "title": "Genoa (vela)", "text": "Il genoa \u00e8 una vela triangolare issata tra l'albero pi\u00f9 a prua di un'imbarcazione e l'estremit\u00e0 della prua o del bompresso.\nIl genoa \u00e8 del tutto simile al fiocco, con cui condivide la maggior parte delle caratteristiche salienti. La differenza sostanziale \u00e8 data dalle diverse dimensioni: mentre il fiocco non oltrepassa, con l'angolo di scotta, l'albero verso poppa, il genoa si estende in lunghezza verso poppa, determinando una parziale sovrapposizione tra genoa e randa.\nLa sovrapposizione determinata dalla dimensione del genoa \u00e8 variabile e viene misurata con il rapporto tra la lunghezza della perpendicolare allo strallo tracciata dalla bugna di scotta (LP) e la corrispondente dimensione relativa al triangolo prodiero, espressa come percentuale:\nCome per il fiocco, il genoa consente di mantenere il controllo della prua dell'imbarcazione e contribuisce alla capacit\u00e0 dell'imbarcazione di bordeggiare (di risalire il vento), anche se con minor efficienza del fiocco, e maggiore difficolt\u00e0 in virata.\nLa presenza di maggiore superficie velica consente al genoa di essere versatile per andature intermedie, \"di bolina larga\", \"al traverso\" e anche \"al lasco\". Questo determina uso del genoa come equipaggiamento standard nelle imbarcazioni a vela da diporto.\nIl nome genoa deriva dal fatto che si crede che questo tipo di vela sia stato usato per la prima volta in regata a Genova (Genoa, in inglese) e a Copenaghen nel 1926 da Raimondo Panario. Altri attribuiscono l'invenzione del genoa a Sven Salen, armatore e padrone marittimo svedese."}
{"id": "97213", "revid": "108974104", "url": "https://it.wikipedia.org/wiki?curid=97213", "title": "Pistone", "text": ""}
{"id": "97214", "revid": "116138344", "url": "https://it.wikipedia.org/wiki?curid=97214", "title": "Strato (nube)", "text": "In meteorologia lo Strato (in latino \"stratus\", abbreviazione \"St\") \u00e8 una nube bassa e uniforme, a sviluppo orizzontale di colore variabile dal grigio scuro fino quasi al bianco.\nLo strato pu\u00f2 dare origine a piogge o nevicate ma molto deboli, a differenza dei nembostrati. Un'altra caratteristica che distingue gli strati da questi ultimi \u00e8 il minor spessore (che spesso lascia trasparire la luce del Sole e della Luna) e la maggiore uniformit\u00e0.\nSpecie.\nEsistono due specie di strato:\nVariet\u00e0.\nGli strati possono presentarsi nelle seguenti tre variet\u00e0:"}
{"id": "97215", "revid": "767487", "url": "https://it.wikipedia.org/wiki?curid=97215", "title": "Pistone (musica)", "text": "Il pistone, negli ottoni, \u00e8 un meccanismo che consente all'esecutore di variare la nota musicale emessa dallo strumento, permettendo il passaggio dell'aria in tubi aggiuntivi, allungando dunque la lunghezza del canneggio e la frequenza di base della serie armonica dello strumento.\nIn quasi tutti gli ottoni questo permette di ottenere dallo strumento l'intera scala cromatica: senza questo tipo di meccanismo, gli ottoni sarebbero essenzialmente limitati all'emissione della serie degli armonici generati dal corpo tubolare dello strumento stesso.\nPrima dell'invenzione dei pistoni, gli ottoni erano strumenti diatonici e per cambiare tonalit\u00e0 gli interpreti passavano a strumenti di lunghezza diversa, o dovevano aggiungere manualmente delle prolunghe.\nGli ottoni contemporanei sono quasi tutti muniti di pistoni, da tre a cinque, che agendo in combinazione tra loro consentono, in stretta relazione alla velocit\u00e0 della colonna d'aria emessa dal suonatore, la produzione di tutte le note relative all'estensione dello strumento. Fa eccezione il trombone a tiro o \"a coulisse\", in cui la variazione della lunghezza effettiva viene ottenuta estraendo pi\u00f9 o meno una parte mobile (la coulisse) dal canneggio fisso dello strumento stesso. Anche per il trombone esiste una versione a pistoni (che per\u00f2 \u00e8 pi\u00f9 rara).\nI corni utilizzano allo stesso scopo una meccanismo detto valvola rotativa, la cui costruzione differisce da quella del pistone."}
{"id": "97218", "revid": "114230761", "url": "https://it.wikipedia.org/wiki?curid=97218", "title": "Derivato", "text": ""}
{"id": "97219", "revid": "1555966", "url": "https://it.wikipedia.org/wiki?curid=97219", "title": "Fetus", "text": "Fetus \u00e8 il primo album in studio del cantautore italiano Franco Battiato, pubblicato in Italia nel gennaio 1972 dell'etichetta discografica Bla Bla.\nNel 1974 venne registrata una versione cantata in inglese intitolata Foetus, pubblicata solo nel 1999 dalla VM 2000.\nDescrizione.\nConcept album ispirato al romanzo \"Il mondo nuovo\" (1932) di Aldous Huxley, nel quale viene descritta una societ\u00e0 distopica in cui ogni individuo \u00e8 costruito in laboratorio. Attraverso le canzoni del disco si compie una sorta di viaggio interiore psichedelico con balzi dal microscopico della cellula all'infinito dello spazio. I testi sono enigmatici e ispirati a tematiche para-scientifiche. Un'altra fonte di ispirazione sono gli scritti sul senso della vita del filosofo Paramahansa Yogananda.\nL'album fa da \"ponte\" fra influenze di musica elettronica, rock progressivo e musica leggera. La presenza di strumenti allora scarsamente diffusi, come il sintetizzatore VCS3 e la batteria elettronica, lo rende tra i primi album di canzoni con strumentazione fortemente elettronica prodotti in Italia.\nIl testo della canzone \"Fenomenologia\" si conclude con l'enunciazione dell'equazione del moto armonico, \"x1 = A * sen(\u03c9t)\" e \"x2 = A * sen(\u03c9t + \u03b3),\" che descrive il funzionamento degli oscillatori armonici di cui \u00e8 composto il VCS3. La rappresentazione grafica delle due espressioni ricorda, inoltre, la struttura a doppia elica del DNA, anch'esso attinente per tematiche all'album.\nAlla fine della canzone \"Meccanica\" si sente un estratto delle conversazioni che intercorsero tra l'equipaggio dell'Apollo 11, Neil Armstrong e Edwin Aldrin, e il presidente Richard Nixon, su cui si inserisce l\"'Aria dalla Suite numero 3 in Re Maggiore\" di Johann Sebastian Bach, nota anche come \"Aria sulla quarta corda\".\nLa copertina provocatoria del disco, che raffigura un feto poggiato su un foglio di carta grezza, spinse molti negozianti a non esporre l'album. Le immagini all'interno della copertina raffigurano invece la scultura \"Hon-en katedral\" di Niki de Saint Phalle e il cantautore vestito con una tuta sintetica.\nIl retro di copertina presenta un errore nell'ordine delle tracce, collocando \"Fetus\" come prima traccia ed \"Energia\" tra \"Cariocinesi\" e \"Fenomenologia\". Nell'edizione su CD del 1998, realizzata dalla BMG Ricordi, l'ordine dei brani \u00e8 stato cambiato per rispettare quello riportato in copertina. Questo cambiamento \u00e8 stato mantenuto nella maggioranza delle riedizioni successive.\nFoetus.\nNel 1974 venne registrata una versione interamente cantata in inglese, intitolata \"Foetus\", con l'intenzione di pubblicarla all'estero attraverso l'etichetta Island Records. Il progetto, per\u00f2, venne annullato e la Island prefer\u00ec pubblicare alcuni mesi dopo un'edizione di \"Clic\". Alla fine \"Foetus\" usc\u00ec solo diversi anni dopo, pubblicato in Italia dalla VM 2000 nel 1999.\nQuest'edizione presenta alcune differenze nel missaggio rispetto a quella italiana, e una sezione inedita in \"Phenomenology\", simile al brano \"Beta\" dell'album \"Pollution\".\nAccoglienza.\nL'album vendette circa 7 000 copie. Ottenne buone recensioni alla sua uscita, in particolare la rivista \"Ciao 2001\" lo defin\u00ec \"un disco davvero sorprendente\" in cui \"l'elettronica [...] si accoppia con melodie di stampo tradizionalmente italiano e ne escono momenti piacevoli e davvero originali per la scena musicale italiana\".\nVinse, inoltre, il premio \"Billboard Europa\" come migliore opera prima, assegnato dalla rivista italiana \"Discografia internazionale\".\nTracce.\nTesti di Franco Battiato e Sergio Albergoni; musiche di Franco Battiato e Pino Massara."}
{"id": "97220", "revid": "15756", "url": "https://it.wikipedia.org/wiki?curid=97220", "title": "Contratto a termine (finanza)", "text": "Il contratto a termine fermo o \"forward\" \u00e8 un contratto di compravendita a termine negoziato \"over the counter\" avente come sottostante un bene reale oppure un'attivit\u00e0 finanziaria. \u00c8 un contratto derivato (ovvero a copertura di un rischio inerente ad un, anche virtuale, contratto principale) simmetrico: entrambi i contraenti sono obbligati a effettuare una prestazione a scadenza - l'acquisto e la vendita dell'attivit\u00e0 sottostante alla data pattuita secondo il prezzo di consegna (o \"delivery price\") concordato all'atto della stipula. La stipula non comporta alcun esborso monetario immediato.\nIn gergo, si dice che chi acquista assume una \"posizione lunga\" (al rialzo) e chi vende assume una \"posizione corta\" (al ribasso).\nLe banche commerciali, quelle d'investimento e gli intermediari finanziari in veste di agenti dealer o broker sono i principali operatori dei mercati a termine. Inoltre, poich\u00e9 questa tipologia di contratti \u00e8 spesso stipulata direttamente tra le parti, presenta un basso grado di standardizzazione che consente caratteristiche peculiari per ciascuno di essi. Tuttavia, negli ultimi anni, si \u00e8 verificata una progressiva crescita dei mercati a termine, al punto che sono stati creati dei mercati secondari \"forward\" che hanno portato ad una maggiore standardizzazione dei contratti. Questo ha anche ridotto le differenze tra contratti forward e contratti \"futures\".\nValore finale del contratto.\nIl valore finale del contratto al tempo T \u00e8 dato da:\nprezzo a pronti del sottostante a scadenza - prezzo \"forward\" liberamente stabilito dalle parti\nSe questa differenza \u00e8 positiva, guadagna chi ha assunto una posizione lunga; se la differenza invece \u00e8 negativa, guadagna chi precedentemente ha assunto una posizione corta\nRelazione tra il prezzo forward e il valore del prezzo spot.\nIpotizzando l'assenza di opportunit\u00e0 di arbitraggio e costi di transazione e con un tasso di interesse privo di rischio costante, sostanzialmente abbiamo due casi da prendere in considerazione: il caso in cui il forward sia su titoli che non offrano reddito e il caso nel quale il titolo offra redditi, nel primo caso la relazione \u00e8\nF0=S0erT\ndove F0 \u00e8 il prezzo forward, S0 \u00e8 il prezzo spot dell'attivit\u00e0 sottostante il forward, erT \u00e8 il fattore di capitalizzazione, T la data di consegna e r il tasso d'interesse privo di rischio istantaneo (o continuo) r=ln(1+i) dove i \u00e8 il tasso d'interesse composto periodico.\nNel secondo caso dobbiamo tenere conto dei redditi offerti dal titolo e attualizzarli la relazione \u00e8\nF0=(S0-I) erT\ndove I \u00e8 la somma dei valori attuali dei rendimenti dati dal titolo es. nel caso il titolo paghi una cedola di 40 euro tra quattro mesi I=40e-r(4/12).se le cedole sono molteplici I \u00e8 la somma dei loro valori attuali.\nDifferenza tra forward e i futures.\n I contratti \"forward\" e i contratti \"future\" sono i due principali tipi di contratti derivati a termine ossia che prevedono un accordo tra due parti per la consegna di una determinata quantit\u00e0 di un certo sottostante a un prezzo (il prezzo di consegna) e a una data (la data di scadenza o maturity date). Si tratta di due generi di derivati con un'importanza fondamentale nei mercati finanziari attuali, basti pensare che il prezzo del petrolio fa in genere riferimento al \"future\" sul barile di petrolio e che tra gli strumenti utilizzati dalle grandi societ\u00e0 per la copertura dal rischio di tasso di interesse vanno senz'altro annoverati i \"forward rate agreement\".\nA questo punto per\u00f2 si pone la differenza fondamentale tra il contratto forward e il contratto future. Il forward \u00e8 infatti un contratto scambiato sui mercati non regolamentati (OTC ovvero \"over the counter\"). Da questo deriva che i contratti forward non sono in genere standardizzati e presentano il rischio non indifferente che una delle due controparti non onori gli impegni contrattuali.\nPer ovviare a questo problema sono stati creati nel tempo i future che presentano le stesse caratteristiche elencate sopra per i contratti forward (compravendita di un sottostante a una data futura e un prezzo prestabilito), ma sono standardizzati e negoziati sui mercati regolamentati. Il prezzo di consegna dei future prende il nome di future price (anche se va evidenziato che la maggior parte dei future viene rivenduta prima della scadenza) e la regolamentazione di questi strumenti finanziari porta con s\u00e9 conseguenze importanti, quali la diffusione di contratti uguali per oggetto (ossia sottostante di riferimento), dimensione, date di scadenza e regole di negoziazione (orari di contrattazione, variazioni minimi di prezzo o tick, luoghi di consegna e modalit\u00e0 di liquidazione delle transazioni). La standardizzazione di questi contratti consente inoltre di aumentarne notevolmente la liquidit\u00e0. Per tutte le transazioni dei future \u00e8 prevista una clearing house, ossia una controparte unica che nel mercato italiano \u00e8 la Cassa di compensazione e garanzia. Il suo compito \u00e8 quello di garantire il buon fine delle operazioni, la liquidazione e la corresponsione giornaliera di perdite e profitti delle varie parti. La Cassa di compensazione e garanzia si interpone dunque in ogni scambio sui future e garantisce l'operazione (salvo poi rivalersi su eventuali soggetti inadempienti).\nProprio per garantire questa funzione \u00e8 stato attivato nel mercato dei future italiani il sistema dei margini. Le parti in pratica versano da principio un margine iniziale (una \"garanzia\" in genere in percentuale del contratto e variabile in base alla volatilit\u00e0 del prezzo del sottostante) e dunque un margine di variazione che corregge questa garanzia per utili e perdite potenziali a fine seduta. Per garantire questo \"aggiornamento\" dei prezzi interviene ancora la Cassa di Compensazione e Garanzia (o in generale la \"clearing house\" del mercato di riferimento) che attua il cosiddetto marking-to market dei derivati, ossia rileva il prezzo di chiusura dei future a fine seduta ed eventualmente chiede degli aggiornamenti nelle garanzie (i cosiddetti margin call)."}
{"id": "97222", "revid": "399", "url": "https://it.wikipedia.org/wiki?curid=97222", "title": "Cumulonembo", "text": "In meteorologia il cumulonembo (abbreviazione Cb) \u00e8 una nube a forte sviluppo verticale che si genera in condizioni di instabilit\u00e0 atmosferica. Nei cumulonembi possono essere presenti i fulmini e dar vita a fenomeni precipitativi sotto forma di rovesci e temporali.\nDescrizione.\nVista a distanza si presenta grosso modo come una torre dalla base piatta e relativamente non molto alta dal suolo (mediamente intorno ai alle medie latitudini) che si erge per alcuni chilometri, sino ad arrivare al limite della troposfera ovvero, alle medie latitudini, intorno ai (meno ai poli e di pi\u00f9 all'equatore).\nRaggiunto tale limite si espande orizzontalmente e non pi\u00f9 verticalmente, dando luogo ad una sommit\u00e0 a forma di incudine. La base del cumulonembo \u00e8 scura, a volte quasi nera, con sfumature che possono andare dal verde al giallo soprattutto quando causa la formazione di grandine. Il cumulonembo \"calvus\" si eleva a forma di montagna o di \"panna montata\" e presenta contorni in genere lisci e ben delineati. Questo cumulonembo non ha raggiunto ancora il massimo stadio di sviluppo cio\u00e8 il cumulonembo ad incudine (\"incus\"), a cui sono associati rovesci anche di forte intensit\u00e0 e manifestazioni temporalesche.\nI cumulonembi si formano se l'aria \u00e8 calda, umida e instabile. Il cumulonembo \u00e8 la nube tipica di temporali anche violenti e si presenta prevalentemente nelle ore pi\u00f9 calde dei mesi estivi, in quanto la sua formazione necessita di una grande quantit\u00e0 di energia termica.\nAll'interno del cumulo si hanno fenomeni meteorologici molto violenti, con correnti ascensionali di forte intensit\u00e0 (anche di 40\u00a0m/s) ed analoghe correnti discendenti al loro esterno, nonch\u00e9 grossi accumuli di elettricit\u00e0 statica, che possono dare luogo ai fulmini. Allo scoppiare del temporale, nella zona interna si forma una fortissima discendenza, mentre nelle zone circostanti prosegue l'ascendenza, quindi si verifica un forte vento al suolo che spesso solleva visibilmente foglie e polvere nella zona circostante al fenomeno.\nUn cumulonembo rappresenta un pericolo per il volo a vela ed il volo libero ed anche i piloti di aeroplani cercano per quanto possibile di evitarlo, volando a vista o con l'ausilio di radar meteorologici. La maggior parte degli aeroplani infatti non potrebbe far fronte alle forti discendenze che trascinano il velivolo verso il suolo; al contrario potrebbero essere talvolta trascinati all'interno del cumulonembo dalle ascendenze. Alcuni sistemi di navigazione, anche se non progettati per questo scopo, indicano la presenza dei temporali.\nSpecie.\nI cumulonembi possono appartenere a due sole specie:\nVariet\u00e0.\nI cumulonembi sono, insieme ai nembostrati, gli unici generi di nuvole in cui non sono riscontrabili variet\u00e0.\nCaratteristiche supplementari e nubi accessorie.\nL'unico genere di nube che pu\u00f2 presentare ogni nubi accessoria e caratteristica supplementare \u00e8 proprio il Cumulonembo. La principale \u00e8 la cosiddetta incudine (incus), che rende tanto caratteristico questo genere ed \u00e8 riscontrabile solo in esso.\nDi fianco a ogni nome, tra parentesi, \u00e8 presente la relativa abbreviazione."}
{"id": "97224", "revid": "1305772", "url": "https://it.wikipedia.org/wiki?curid=97224", "title": "Svevi", "text": ""}
{"id": "97226", "revid": "1957733", "url": "https://it.wikipedia.org/wiki?curid=97226", "title": "Riff", "text": "Il riff \u00e8 una frase musicale (ossia una successione di note con una propria identit\u00e0 espressiva, come lo \u00e8 in linguistica la frase di un discorso) che si ripete frequentemente all'interno di una composizione e che viene utilizzato di solito come accompagnamento. Il termine \u00e8 probabilmente un'abbreviazione e alterazione di refrain (refrain\u2192ref\u2192rif\u2192riff).\nUn celebre esempio di riff nel rock 'n roll \u00e8 presente in (I Can't Get No) Satisfaction dei The Rolling Stones oppure, nella musica rock, \u00e8 dato dall'introduzione di chitarra dei Deep Purple in \"Smoke on the water\"; nel sottogenere hard rock spicca quello di Jimmy Page in \"Whole Lotta Love\" dei Led Zeppelin. Un esempio di riff nella musica classica, genere nel quale si usa pi\u00f9 propriamente il termine ostinato, \u00e8 dato dal \"Bol\u00e9ro\" di Maurice Ravel.\nNella musica jazz si caratterizza come una breve frase musicale, semplice, generalmente facile da ricordare, destinata a durare pi\u00f9 o meno a lungo, normalmente utilizzata come sottofondo a improvvisazioni solistiche, ma che pu\u00f2 anche costituire il nucleo di un brano musicale.\nPi\u00f9 in generale la parola riff denota brevit\u00e0, ripetizione e tensione ritmica ed \u00e8 spesso associata a uno specifico strumento (nella musica rock principalmente la chitarra): differisce quindi dall'assolo, che \u00e8 caratterizzato in genere da un certo virtuosismo, senza ripetizione della melodia, ma solo delle strutture armoniche.\nA volte anche il basso elettrico pu\u00f2 eseguire dei riff; molto famosa \u00e8 l'introduzione di Do I Wanna Know? degli Arctic Monkeys, Seven Nation Army dei The White Stripes o Another One Bites the Dust dei Queen.\nPer cellule ripetitive pi\u00f9 prolungate (o a carattere rilassato) si usa talvolta il termine groove: quest'ultimo \u00e8 associato a un ritmo marcato e divertente in contrapposizione al ritmo melodico del riff.\nGeneralmente il riff viene usato soprattutto per dare pi\u00f9 musicalit\u00e0 ad un testo."}
{"id": "97229", "revid": "1628923", "url": "https://it.wikipedia.org/wiki?curid=97229", "title": "Nitrazione", "text": "La nitrazione \u00e8 una reazione chimica con cui si introduce in un composto organico uno o pi\u00f9 gruppi \"nitro\" -NO2, derivati dall'acido nitrico.\nEsempi semplici di nitrazione sono la conversione del glicerolo in nitroglicerina per azione di acido nitrico e acido solforico e la conversione di 2-bromoesteri nei corrispondenti 2-nitroesteri per azione del nitrito di sodio.\nA livello industriale, la maggior parte delle reazioni di nitrazione coinvolge i composti aromatici. Per azione di una miscela di acido nitrico e acido solforico (la cosiddetta \"miscela nitrante\" o \"solfonitrica\") \u00e8 possibile inserire gruppi -NO2 sugli anelli dei composti aromatici, tramite una reazione di sostituzione elettrofila aromatica. La reazione porta all'introduzione nell'anello benzenico di un gruppo nitro (NO2). La reazione \u00e8 fondamentale per due principali motivi:\nNitrazione composti aromatici.\nLa reazione (qui sul benzene) \u00e8 la seguente:\nLa miscela nitrante genera per disidratazione dell'acido nitrico lo ione nitronio NO2+, che \u00e8 la specie elettrofila. Nel primo stadio l'acido nitrico viene protonato dall'acido solforico (pi\u00f9 forte) portando alla formazione dell'acido nitrico protonato e dell'anione bisolfato:\nNel secondo stadio l'acido nitrico protonato si dissocia eteroliticamente nello ione nitronio e in una molecola d'acqua:\nLo ione nitronio attacca l'anello benzenico a formare l'intermedio di reazione:\nSi ha quindi la formazione del prodotto con l'espulsione dello ione H+, che protonando l'anione bisolfato va a rigenerare l'acido solforico:\nLa reazione \u00e8 poco selettiva sui composti aromatici sostituiti si formano cio\u00e8 quantit\u00e0 significative sia del prodotto sostituito in \"orto\" che di quello \"para\"-sostituito. La selettivit\u00e0 aumenta per composti aromatici sostituiti poco reattivi.\nUn esempio di nitrazione su composti aromatici \u00e8 la conversione del toluene in trinitrotoluene."}
{"id": "97231", "revid": "122834229", "url": "https://it.wikipedia.org/wiki?curid=97231", "title": "Futures", "text": "I futures (dall'inglese \"future contracts\") sono contratti a termine standardizzati per poter essere negoziati facilmente in una borsa valori, e sanciscono l'impegno a un acquisto differito a un prezzo prefissato.\nCaratteristiche.\nAcquistare \"futures\" significa impegnarsi ad acquistare alla scadenza ed al prezzo prefissati l'attivit\u00e0 sottostante. Questa pu\u00f2 essere sia un'attivit\u00e0 reale, ad esempio una commodity (grano, oro, metalli, caff\u00e8, ecc.), sia un'attivit\u00e0 finanziaria (\"financial futures\"), i cui sottostanti possono essere ad esempio una valuta (\"currency futures\") o un indice borsistico. I futures discendono infatti dalle compravendite a termine sui prodotti agricoli, in quanto contratto di pagamento e consegna in largo anticipo rispetto al raccolto, come strumento preventivo verso la scarsit\u00e0 per l'acquirente e verso la sovrabbondanza per il produttore. Il prezzo del futures varier\u00e0 con l'oscillazione dell'attivit\u00e0 sottostante, determinato come la differenza tra il valore nominale e quello attuale del sottostante. \nL'acquisto di futures corrisponde ad una aspettativa di rialzo dell'attivit\u00e0 sottostante; la vendita, invece, sottende un'aspettativa al ribasso. Se le intenzioni fossero speculative, la vendita del future dovr\u00e0 essere effettuata prima della scadenza contrattuale; se, invece, le intenzioni sono di coprire (\"hedge\") un futuro acquisto o vendita della commodity sottostante, il future permette una copertura senza rischi di oscillazioni del prezzo, e si aspetter\u00e0 la scadenza prevista per provvedere all'acquisto o vendita della commodity stessa.\nI futures sono contratti standard e strumenti molto standardizzati: ogni elemento del contratto \u00e8 definito in un contratto standard, e le controparti non possono modificarlo. La standardizzazione consiste nella definizione del \"taglio unitario\", della \"scadenza contrattuale\" e della \"modalit\u00e0 di negoziazione\" attraverso la Clearing House (\"Cassa di compensazione\"). Essendo standardizzati, sono negoziabili, a differenza dei contratti personalizzati, la cui eterogeneit\u00e0 li rende non scambiabili sul mercato regolamentato e transati principalmente sugli \"over the counter\". Inoltre, l'essere standardizzati li rende \"interscambiabili\" tra loro; ci\u00f2 rende possibile annullare impegni di acquisto o di vendita tramite compensazione, stipulando un contratto di segno opposto all'originale - in questo modo, verr\u00e0 evitata la consegna dell'attivit\u00e0 sottostante il contratto. La loro creazione e negoziazione \u00e8 regolamentata: ad esempio, sono negoziabili solo futures che la Borsa ha creato - ovvero non se ne possono creare di aggiuntivi (cosa invece possibile per i contratti a termine).\nIl mercato dei futures \u00e8 controllato dalla Clearing House (CH), che funge da controparte per l'acquirente e per il venditore. Affinch\u00e9 si possa aderire bisogna soddisfare alcuni requisiti: in Italia, il singolo non pu\u00f2 accedere ma pu\u00f2 farlo tramite una banca o una SIM; la CCG (Cassa di Compensazione e Garanzia) chiede i margini: viene aperto un conto margini presso la CH, ed in questo conto vengono iscritti i margini e i saldi al momento dell'acquisto o della vendita del future. Cos\u00ec si assicura che i due soggetti facciano fronte agli utili e alle perdite potenziali, e si protegge il mercato dall'inadempimento dei partecipanti al sistema. Vengono iscritti nel conto sia i margini iniziali che quelli di variazione. Per l'apertura di una posizione di acquisto la CH chiede il versamento di un margine iniziale (ad esempio, per il FIB30 \u00e8 il 7,5%); inoltre, poich\u00e9 si rende garante della solvibilit\u00e0 dell'acquirente, la Clearing House preleva ogni giorno dalla controparte che sta perdendo l'esatto ammontare da versare alla controparte che sta guadagnando (\"marking to market\"). Questo sistema rende il mercato dei futures sempre a somma zero.\nAlla scadenza, il proprietario del futures dovr\u00e0 acquistare la commodity sottostante, o, se il sottostante \u00e8 intangibile, la Clearing House provveder\u00e0 a compensare il prezzo di acquisto dell'ultimo acquirente con il prezzo di vendita del primo venditore (emittente del futures).\nEsistono due modalit\u00e0 di estinzione dei contratti futures:\nIl contratto.\n\u00c8 un contratto uniforme a termine su strumenti finanziari, con il quale le parti si obbligano a scambiarsi alla scadenza un certo quantitativo di determinate attivit\u00e0 finanziarie, ad un prezzo stabilito; ovvero, nel caso di \"futures\" su indici, a liquidarsi una somma di denaro pari alla differenza fra il valore dell'indice di riferimento alla stipulazione del contratto ed il valore dello stesso indice nel giorno di scadenza.\nLa Borsa dovr\u00e0 specificare:\nUtilizzo.\nNella stragrande maggioranza dei casi le operazioni sui futures delle commodity sono speculative, e si chiudono prima della scadenza con l'acquisto/vendita di un contratto di segno opposto e spesso sono effettuate a cortissimo termine. A volte l'intera operazione (vendita/acquisto o viceversa) si completa in pochi minuti.\nSolo una piccola parte (&lt;2%) dei contratti negoziati sulle commodity nelle Borse preposte (cereali, carni, metalli preziosi, metalli non ferrosi, coloniali, legname, prodotti energetici, valute, ecc.) vengono effettivamente consegnati. La quotazione di borsa serve per la disseminazione dell'informazione ai produttori e ai consumatori/utilizzatori, e molti scambi reali avvengono al di fuori dei meccanismi di consegna delle Borse (vedi petrolio), anche se un produttore o un utilizzatore del sottostante pu\u00f2 comunque usare i contratti a termine o i suoi derivati (opzioni) per proteggere il valore della produzione o del fabbisogno di una determinata quantit\u00e0 di un bene (commodity) da fluttuazioni di prezzo avverse per un tempo prestabilito (a dipendenza del termine scelto), per poi chiudere l'operazione con un contratto di segno opposto alla sua posizione iniziale, e contabilizzarne il risultato nella gestione corrente della sua attivit\u00e0.\nTipicamente il produttore di un bene, ad esempio il grano, avr\u00e0 una posizione al ribasso. In questo modo se il prezzo del grano dovesse aumentare, guadagnerebbe alla vendita del suo grano fisico ma perderebbe dai futures, viceversa se il prezzo del grano dovesse diminuire guadagnerebbe dai futures ma perderebbe dalla vendita fisica del suo prodotto. Prima del raccolto, cercheranno di assicurarsi un prezzo conveniente per la consegna futura del bene. Chi utilizza i mercati a termine con questo scopo (copertura) viene definito un \"hedger\". La speculazione, viceversa, serve a dare liquidit\u00e0 e, sostanzialmente, si assume i rischi e le opportunit\u00e0 che le variazioni dei prezzi comportano, permettendo agli hedger di trasferire agli speculatori i rischi che non vogliono o non possono assumersi (\"risk shifting\").\nAlcuni economisti sostengono che la speculazione non solo \u00e8 essenziale al funzionamento del sistema Futures ma ha anche, paradossalmente, il ruolo di calmierare le fluttuazioni dei prezzi al consumo permettendo l'hedging. Tuttavia, la maggior parte degli addetti al settore sostiene o ammette che i futures determinano un aumento del costo delle merci al consumatore finale, discordando in genere sul peso di tale aumento relativamente all'aumento \"legittimo\" del prezzo delle merci (vedi aumento del costo del petrolio 2008 M.Ricci, Reuters 2008, Goldman Sachs, aumento che avviene a ridosso di una crisi produttiva e quindi di prevedibile stasi del consumo, testimoniata dall'effettiva riduzione della produzione OPEC, Vienna 9 settembre 2008).\nIstituti.\nGli istituti che intervengono in un mercato futures sono le autorit\u00e0 di regolamentazione del mercato (es. la Borsa) e le Clearing House (es. la Cassa di Compensazione e Garanzia).\nAutorit\u00e0 di regolamentazione.\nAll\"Autorit\u00e0 di regolamentazione del mercato\" spettano i seguenti compiti:\nIn Italia l'autorit\u00e0 di regolamentazione \u00e8 Borsa Italiana S.p.A.\nClearing House.\nLa \"Clearing House\" (CH), detta anche \"camera di compensazione\", \u00e8 un'agenzia o una societ\u00e0 indipendente responsabile di assicurare il corretto funzionamento di una \"borsa future\". Le funzioni esercitate da un CH possono essere riassunte nel seguente modo:\nIn Italia le funzioni di Clearing House sono assolte dalla Cassa di Compensazione e Garanzia (CCG).\nI margini.\nLa CH diviene la controparte delle operazioni concluse in borsa e subordina l'accettazione del contratto alla corrispondenza dei margini stabiliti. I margini devono essere corrisposti a titolo di deposito cauzionale da chiunque voglia stipulare un contratto futures.\nI margini possono essere:\nTipologie.\nCurrency futures.\nUn currency futures \u00e8 un contratto futuro in cui ci si obbliga a scambiare una valuta per un'altra ad una data specifica al prezzo (cambio) fissato alla data della contrattazione.\nTipicamente, una delle monete \u00e8 l'Euro (\u20ac o EUR) o il dollaro USA (US$ o USD). Il prezzo del futures \u00e8 quindi espresso in Euro (o USD) per unit\u00e0 dell'altra moneta. Questo pu\u00f2 per\u00f2 cambiare in base alle modalit\u00e0 standard di quotazione nel mercato estero. L'unit\u00e0 di scambio di ciascun contratto \u00e8 una certa quantit\u00e0 di moneta estera (per esempio USD 125.000).\nGli investitori usano questi contratti per gestire i rischi legati alla fluttuazione dei cambi, ma possono anche usarli a fini speculativi.\nCommodity futures.\nUn commodity futures \u00e8 un contratto futuro in cui ci si obbliga a scambiare una prefissata quantit\u00e0 di merce ad una data prefissata, e ad un determinato prezzo fissato alla data della contrattazione.\nIl prezzo futures non \u00e8 semplicemente la previsione di un prezzo di mercato, ma include anche le \"carrying charge\", cio\u00e8 commissioni che coprono i costi di magazzinaggio, l'assicurazione della merce, ecc. Nel secondo dopoguerra buona parte dei futures energetici sono stati prezzati sul dollaro statunitense ma dall'inizio del XXI secolo anche l'euro ha iniziato a partecipare a tale mercato e, a partire dal 2018, anche la valuta cinese \u00e8 entrata a far parte del circuito delle valute scambiate nel mercato energetico mondiale, dopo che la Repubblica Popolare ha aperto a Shangai il primo mercato nazionale di \"futures\" petroliferi denominati in yuan.\nFutures su indici azionari.\nGli indici azionari, non essendo effettivamente negoziabili, verranno valutati con dei prezzi prestabiliti dagli organi competenti (per esempio il FIB30 \u00e8 il futures sull'indice MIB30)."}
{"id": "97232", "revid": "22475", "url": "https://it.wikipedia.org/wiki?curid=97232", "title": "CD-R", "text": "CD-R \u00e8 la sigla che contraddistingue i compact disc masterizzabili (dall'inglese \"Compact Disc-Recordable\"). I CD-R appartengono alla famiglia di supporti di tipo WORM (\"Write Once Read Many\"), cio\u00e8 di quelli che possono essere scritti (masterizzati) una sola volta in maniera permanente ed essere letti molte volte.\nCome i compact disc riscrivibili (CD-RW), possono essere scritti in una sola volta o in pi\u00f9 riprese (multisessione), ma non possono essere cancellati o riscritti e non possono essere registrati con sistemi di scrittura a pacchetto.\nPrestazioni.\nPossono avere capacit\u00e0 variabile da 650 MiB a 700 MiB (il corrispondente di circa 80 minuti di musica), ma possono contenere un po' pi\u00f9 di spazio attivando il comando over-burn in un programma di masterizzazione.\nEsistono anche CD-R di capacit\u00e0 da 800 e 900 MiB, ma sono poco diffusi. Un'altra propriet\u00e0 caratteristica dei CD-R \u00e8 la velocit\u00e0 di scrittura, che pu\u00f2 variare da 1x a 52x.\nLa durata dei dati registrati in un CD-R dipende da molti fattori (in particolare conservazione e qualit\u00e0 del supporto). Le marche pi\u00f9 blasonate dichiarano pi\u00f9 di 100 anni di vita per i dati immagazzinati."}
{"id": "97235", "revid": "2043126", "url": "https://it.wikipedia.org/wiki?curid=97235", "title": "Nembostrato", "text": "Il nembostrato \u00e8 una nube a grande sviluppo orizzontale, di colore grigiastro - nero, mai bianco. \nDescrizione.\n\u00c8 la classica nube da maltempo di solito non temporalesco. Normalmente, i nembostrati portano precipitazioni di intensit\u00e0 moderata o abbondante, seppur non ai livelli di quelle portate dai cumulonembi, le quali sono invece molto spesso foriere di manifestazioni temporalesche. Il nembostrato differisce dallo strato in quanto \u00e8 pi\u00f9 spesso e origina precipitazioni e venti pi\u00f9 forti.\nSegnala l'arrivo di fronti perturbati di matrice caldo-umida e di precipitazioni persistenti, che possono anche durare per pi\u00f9 giorni, prima dell'arrivo delle schiarite. Talvolta, sotto la base del nembostrato, a causa dei forti venti ad alta quota e dei tassi elevati di umidit\u00e0, si possono formare delle nubi piccole e sfrangiate, i \"cumulus fractus\", che rappresentano residui di nembostrati separati dalla nube principale ad opera delle intense correnti in quota."}
{"id": "97240", "revid": "767487", "url": "https://it.wikipedia.org/wiki?curid=97240", "title": "Differenza di potenziale", "text": "La differenza di potenziale, nella fisica, tra due punti in una regione di spazio in cui \u00e8 presente un campo vettoriale conservativo, \u00e8 la differenza tra il valore del potenziale del campo tra i punti; corrisponde cio\u00e8 al lavoro necessario per spostare un oggetto puntiforme soggetto all'azione del campo dal punto in cui il potenziale del campo \u00e8 minore al secondo punto.\nNelle scienze applicate, ad esempio in elettronica e in diversi ambiti dell'ingegneria, in assenza di ulteriori specificazione per \"differenza di potenziale\" ci si riferisce alla differenza di potenziale elettrico.\nCaratteristiche.\nSi tratta di una quantit\u00e0 che \u00e8 talvolta definita in assenza di un potenziale di riferimento, ovvero ci si interessa al valore relativo della differenza tra il potenziale del campo in due punti trascurando la differenza di potenziale rispetto alla sorgente del campo (ad esempio in un circuito si considera spesso la differenza di potenziale ai capi di un componente invece di quella ai capi del generatore).\nDifferenza di potenziale elettrico.\nNel contesto dell'interazione elettromagnetica, il campo elettrostatico \u00e8 un campo vettoriale conservativo il cui potenziale associato, il potenziale elettrico, ha come unit\u00e0 di misura il volt. Nelle applicazioni elettrotecniche il potenziale elettrico \u00e8 detto tensione o, pi\u00f9 raramente (ed impropriamente), \"voltaggio\".\nIn termini energetici, quando un elettrone subisce una differenza di potenziale di un 1 volt possiede una quantit\u00e0 di energia pari ad un elettronvolt."}
{"id": "97241", "revid": "1305772", "url": "https://it.wikipedia.org/wiki?curid=97241", "title": "Contratto a termine", "text": "La locuzione contratto a termine \u2013 nel linguaggio usato in economia e nel mondo del lavoro e della finanza \u2013 pu\u00f2 essere riferito a:"}
{"id": "97243", "revid": "1534511", "url": "https://it.wikipedia.org/wiki?curid=97243", "title": "Sistema di equazioni", "text": "In matematica, un sistema di equazioni \u00e8 un insieme di due o pi\u00f9 equazioni che ammettono le stesse soluzioni.\nAd esempio:\n\u00e8 un sistema con due equazioni e due incognite che descrive l'intersezione di una circonferenza e una retta nel piano cartesiano.\nDefinizione.\nLa scrittura generica di un sistema di formula_2 equazioni in formula_3 incognite \u00e8 la seguente:\ndove formula_5 esprimono le funzioni delle incognite.\nInsieme di definizione.\nL\"'insieme ambiente\" formula_6 \u00e8 l'insieme dei valori che possono assumere le variabili, ed \u00e8 specificato \"a priori\". Generalmente, si assume che le variabili siano reali, e che le funzioni abbiano senso per ogni valore dell'insieme ambiente. Spesso l'insieme ambiente viene determinato \"a posteriori\" valutando per quali valori reali il sistema ha senso (valutando quindi il suo insieme di definizione). Ad esempio, il sistema\nha senso per ogni coppia di numeri reali formula_8 con formula_9.\nFormalmente, l'insieme ambiente \u00e8 quindi un sottoinsieme dello spazio euclideo formula_10, dove formula_3 \u00e8 il numero di incognite.\nIn generale, i sistemi possono essere studiati anche con variabili non reali: possono essere ad esempio complesse, o pi\u00f9 generalmente appartenere a qualche anello o campo.\nRisolvere un sistema.\n\"Risolvere un sistema\" significa determinare l'insieme formula_12 dei valori che, sostituiti alle variabili, verificano tutte le equazioni. L'insieme formula_12 \u00e8 un sottoinsieme dell'insieme ambiente, e prende il nome di \"insieme delle soluzioni\"; ciascuno dei suoi elementi \u00e8 una \"soluzione\" del sistema.\nSe formula_14 \u00e8 l'insieme delle soluzioni della formula_15-esima equazione, abbiamo\nStrumenti per la risoluzione.\nI metodi di risoluzione pi\u00f9 elementari si basano su operazioni che trasformano il sistema in un altro equivalente, ma pi\u00f9 semplice. Negli esempi successivi si prendono in considerazione solo sistemi lineari per la loro facilit\u00e0 di risoluzione, ma questi metodi possono essere usati anche in altri casi.\nMetodo di sostituzione.\nSi esplicita un'incognita esprimendola in funzione delle altre (per esempio formula_17 diventa formula_18) in una delle equazioni del sistema e si sostituisce l'espressione cos\u00ec ottenuta nelle altre equazioni in luogo dell'incognita corrispondente. In questo modo l'incognita sparisce da tutte le equazioni eccetto la prima. Si applica iterativamente il metodo fino a giungere a un'equazione con una sola incognita; si calcola il valore di quest'ultima e si risale fino alla prima esplicitando via via i valori delle incognite calcolate.\nMetodo di confronto.\nSi esplicita, in due delle equazioni, una delle variabili (o in generale, una stessa quantit\u00e0), ottenendo cos\u00ec di poter eguagliare i secondi membri (che risulteranno indipendenti dalla variabile esplicitata) per la propriet\u00e0 transitiva dell'uguaglianza. L'equazione cos\u00ec composta potr\u00e0 essere riscritta al posto di una delle due precedenti, ottenendo un sistema equivalente.\nSistemi lineari.\nDato un sistema lineare nella forma\ndove formula_20 \u00e8 il vettore colonna delle incognite, formula_21 \u00e8 il vettore colonna dei termini noti e formula_6 \u00e8 la matrice dei coefficienti ed \u00e8 quadrata e invertibile, la soluzione \u00e8 unica ed \u00e8 pari al prodotto:\ndove formula_24 \u00e8 l'inversa di formula_6. Il calcolo della matrice inversa \u00e8 spesso complicato e oneroso dal punto di vista computazionale, ragion per cui un sistema lineare normalmente non viene risolto calcolando direttamente la matrice inversa.\nDi grande importanza teorica per i sistemi lineari, ma non utilizzata in pratica per motivi simili, \u00e8 la regola di Cramer.\nDi uso generale per sistemi con migliaia di equazioni \u00e8 invece il metodo di eliminazione di Gauss, che si basa sul metodo di riduzione.\nIl metodo di riduzione.\nIl metodo di riduzione \u00e8 specifico per i sistemi lineari. Il procedimento consiste nel sostituire una delle equazioni del sistema con una opportuna combinazione lineare di due equazioni del sistema stesso, ottenendo un sistema equivalente a quello dato. Pi\u00f9 precisamente, se due righe sono espresse come prodotto tra opportune sottomatrici dei coefficienti e il vettore x delle soluzioni, ovvero \nallora \u00e8 possibile sostituire una delle due con l'equazione \ndove formula_2 e formula_3 sono due numeri scalari qualsiasi, entrambi diversi da zero.\nSistemi non polinomiali.\nLo studio dei sistemi non polinomiali \u00e8 spesso molto difficile, e nella maggior parte dei casi non esistono formule o algoritmi che permettano di descrivere precisamente l'insieme delle soluzioni. Anche i sistemi polinomiali di grado basso sono spesso non risolvibili.\nSpesso si ovvia a questo problema \"linearizzando il sistema\", studiando cio\u00e8 le soluzioni di un sistema lineare che approssimi il sistema dato. In questo modo \u00e8 spesso possibile ottenere una descrizione qualitativa o approssimativa delle soluzioni.\nEsempi.\nSi vuole utilizzare il metodo risolutivo per sostituzione. Esplicitiamo formula_31 nella prima equazione e sostituiamolo dove compare nelle altre:\nOra calcoliamo formula_33 nella seconda in funzione di formula_34:\nIn questo modo la terza equazione adesso contiene solo formula_34: risolvendola viene\nQuindi ora calcolando la formula_33 nella seconda viene la soluzione\nSi vuole utilizzare il metodo risolutivo per confronto. Isoliamo la variabile z nella prima e seconda equazione:\nConfrontiamo le due espressioni risultanti:\nDa cui risulta:\nE risolvendo per sostituzione tra le prime due equazioni:\nDunque:"}
{"id": "97248", "revid": "125833630", "url": "https://it.wikipedia.org/wiki?curid=97248", "title": "Chef", "text": "Lo chef \u00e8 una figura professionale della ristorazione, responsabile della cucina. \u00c8 incaricato dell'impostazione del men\u00f9, delle ricette e dell'intera sorveglianza della loro realizzazione, sceglie e forma il personale necessario a costituire una valida brigata di cucina che lo supporti. Si tratta di un cuoco altamente qualificato, competente in tutti gli aspetti della preparazione del cibo.\nEtimologia.\nLa parola \"chef\" \u00e8 stata ridotta dal termine \"chef de cuisine\", vocabolo francese derivante dal latino \"caput\" usato per indicare il capo o comandante, ma pu\u00f2 essere inteso anche come padrone o direttore, fatto che crea spesso qualche confusione. Il titolo di \"chef\" compare per la prima volta nella \"haute cuisine\" del XX secolo. Oggi \u00e8 spesso usato per riferirsi a qualsiasi cuoco professionista, indipendentemente dal rango, anche se nelle cucine pi\u00f9 tradizionali, si riferisce ad un ruolo ben preciso.\nResponsabilit\u00e0 e rischi del lavoro.\nLo \"chef\" \u00e8 il capo della brigata di cucina che dirige il personale dei capipartita e di tutti coloro che sono in altri modi addetti alla preparazione degli alimenti. \nLo \"chef\" sta in piedi tutto il giorno mentre lavora e durante i pasti deve lavorare sotto grande pressione. Affronta alcuni rischi del mestiere come i tagli e le ustioni e pu\u00f2 essere esposto ai fumi degli olii bruciati, a polveri alimentari e vapori e agli sbalzi di temperatura.\nLa formazione professionale.\nQuasi tutte le imprese che preparano grandi quantit\u00e0 di cibo, quali ad esempio ristoranti ed hotel, assumono uno \"chef\" per supervisionare l'andamento della cottura.\nGli \"chef\" sono solitamente addestrati tramite un sistema di apprendistato, nel quale dall'inizio della loro carriera compiono numerose mansioni, tutte finalizzate alla preparazione di alimenti, fino a quando finalmente non hanno guadagnato l'esperienza necessaria per diventare uno \"chef\".\nUno \"chef\" apprendista, per distinguerlo da uno esperto, \u00e8 solitamente appellato con il nome di \"chef-commis\". Inoltre, vi sono scuole culinarie per la formazione di \"chef\" situate nei principali centri di \"cuisine\" del mondo, quali Parigi, San Francisco, New York, Tokyo ed altre importanti citt\u00e0 nel mondo. Gli apprendisti freschi di laurea sono impiegati spesso dal ristorante in cui hanno completato gli studi. Ci sono inoltre programmi in alcune scuole superiori e in universit\u00e0, disponibili per cuochi e \"chef\".\nTitoli degli \"chef\".\nDi seguito sono riportati i vari titoli dati a coloro che lavorano in una cucina professionale, molti dei titoli si basano sulla brigata di cucina documentata da Auguste Escoffier, mentre altri hanno un significato pi\u00f9 generale. Nella concezione moderna e nella cultura popolare i titoli spesso si sovrappongono.\n\"Executive chef\".\nIl termine \"executive chef\" sta ad indicare il grado pi\u00f9 elevato tra gli \"chef\". \u00c8 colui che si fa carico delle responsabilit\u00e0 del mestiere. Guida tramite procedure e ordini le dinamiche di servizio e le responsabilit\u00e0 di settore. Sua \u00e8 la responsabilit\u00e0 di sviluppare il men\u00f9 e, spesso, di creare dei piatti nuovi. Infatti, dando per scontata una elevata capacit\u00e0 esecutiva, l'executive \"chef\" si differenzia dagli altri livelli per la dote di creativit\u00e0.\nNel caso dei ristoranti famosi perch\u00e9 di propriet\u00e0 (o in gestione) di celebri \"chef\" (e perci\u00f2 detti \"maestri\" in quanto hanno cresciuto altri \"chef\") non \u00e8 detto che il titolare svolga il ruolo di \"executive chef\". Ad ogni modo, in questi casi, la creazione dei piatti rimane sempre appannaggio del blasonato \"chef\" titolare.\n\"Head chef\".\nLo \"head chef\" (letteralmente \"capo cuoco\") \u00e8 usato per designare qualcuno con le stesse funzioni dell\"executive chef\", ma di grado inferiore. Eventualmente prende le decisioni esecutive di minore rilevanza come la gestione degli approvvigionamenti e la verifica degli ordini alimentari.\n\"Master chef\" o \"chef manager\".\nLo \"chef manager\" \u00e8 un \"executive chef\" con pi\u00f9 ristoranti. Spesso quello in cui lavora \u00e8 di sua propriet\u00e0, ma svolge lavori riguardanti l'amministrazione di altre attivit\u00e0. \u00c8 un termine poco conosciuto e per questo poco usato.\n\"Sous-chef\".\nIl \"sous-chef\" (\"sotto \"chef\"\") \u00e8 al secondo posto nella brigata della cucina. Ad esempio pu\u00f2 essere l'assistente esecutivo diretto dello chef capo, ma nelle grandi imprese in paesi anglofoni il titolo pu\u00f2 essere fornito a parecchi chef ausiliari, ovvero si pu\u00f2 incontrare una gerarchia interna al titolo di \"sous-chef\", articolata nelle figure del \"sous-chef\" \"tout court\", del \"sous-chef\" senior e del \"sous-chef\" junior, i quali sono alle dipendenze dello \"head chef\" e responsabili del lavoro svolto dai subordinati \"chefs de partie\" e \"demi chefs\".\n\"Celebrity chef\".\nIl \"celebrity chef\" \u00e8 uno \"chef\" che \u00e8 diventato famoso grazie alle apparizioni nei mezzi di informazione, specialmente in televisione. Spesso sono conduttori di rubriche o programmi culinari.\n\"Les marmitons\".\nIl termine \"marmiton\" (marmittone) \u00e8 entrato in uso per rappresentare uno \"chef\" \"fai-da-te\" o casalingo, una persona che ha imparato a cucinare in modo non convenzionale (non ha studiato per diventare uno \"chef\"), ma che ha abilit\u00e0 culinarie superiori a quelle dei cuochi di mestiere o delle casalinghe in genere. L'associazione internazionale degli chef \"fai-da-te\", \"Les Marmitons\", ha sette organizzazioni in cinque paesi. Ogni organizzazione \u00e8 limitata a 100 individui e l'insieme dei membri \u00e8 molto stimato."}
{"id": "97249", "revid": "339392", "url": "https://it.wikipedia.org/wiki?curid=97249", "title": "Mozzarella di Bufala Campana DOP", "text": ""}
{"id": "97250", "revid": "742538", "url": "https://it.wikipedia.org/wiki?curid=97250", "title": "Calcolo parassita", "text": "Il calcolo parassita \u00e8 una tecnica in cui una macchina remota inganna una o pi\u00f9 vittime, facendogli eseguire dei calcoli di diversa natura mascherandoli sotto forma di normali sessioni di comunicazione. Dal punto di vista tecnico si tratta di una violazione di sicurezza a livello protocollare in quanto la falsa \"comunicazione\" ruba alla vittima risorse di calcolo che vengono sottratte ad altre applicazioni. Dal punto di vista degli effetti pratici per la vittima invece, il \"calcolo parassita\" pu\u00f2 assumere connotati vicini a quelli degli attacchi DoS in quanto va a rallentare il suo normale e potenziale lavoro.\nDescrizione.\nA titolo esemplificativo presentiamo la breve descrizione di un'operazione di calcolo parassita dove viene sfruttata l'operazione di checksum per appropriarsi di risorse computazionali in maniera non autorizzata.\nIl \"calcolo parassita\" sfrutta una debolezza propria del protocollo di trasmissione TCP.\nEfficacia.\nLa tecnica, seppur valida dal punto di vista teorico, si rileva inefficiente dal punto di vista pratico in quanto le risorse necessarie per mettere in atto l'attacco risultano superiori a quelle guadagnate con l'attacco stesso."}
{"id": "97251", "revid": "1305772", "url": "https://it.wikipedia.org/wiki?curid=97251", "title": "Sincrotrone", "text": "Il sincrotrone \u00e8 un tipo di acceleratore di particelle circolare e ciclico, in cui il campo magnetico (necessario per curvare la traiettoria delle particelle) e il campo elettrico variabile (che accelera le particelle) sono sincronizzati con il fascio delle particelle stesse.\nTipi di sincrotrone.\nEsistono due tipi distinti di sincrotrone, che si differenziano per l'uso a cui vengono destinati:\nSincrotroni per lo studio della fisica subnucleare.\nI sincrotroni per lo studio della fisica delle particelle elementari sono costruiti in modo da produrre eventi caratteristici della fisica subnucleare. Per questo motivo accelerano delle particelle, solitamente elettroni e positroni, oppure protoni e anti-protoni a velocit\u00e0 prossime a quella della luce. I macchinari di questo tipo erano estremamente diffusi negli anni cinquanta e sessanta quando la ricerca della fisica nucleare era al suo apice. Oggi le energie richieste per lo studio approfondito della fisica nucleare sono talmente elevate da permettere la costruzione di pochissimi acceleratori competitivi in tutto il mondo. Di conseguenza non si utilizza pi\u00f9 il termine \"sincrotrone\" per riferirsi agli acceleratori per la fisica subnucleare che vengono piuttosto indicati con il termine inglese \"collider\" (collisore).\nUno dei primi grandi sincrotroni operativi \u00e8 stato il Bevatron del Lawrence Berkeley National Laboratory, costruito nel 1954. Venne cos\u00ec chiamato perch\u00e9 la sua energia iniziale era dell'ordine dei 6,3 GeV, che in inglese era indicato come 6,3 Billion of electronvolts, abbreviati in BeV. Con questa macchina vennero creati elementi chimici artificiali previsti dalla tavola periodica. Nel 1955 venne scoperto l'antiprotone e l'anno successivo l'antineutrone. In questi stessi laboratori fu installata una delle prime camere a bolle utilizzata per esaminare le particelle generate dagli scontri tra i protoni prodotti con l'acceleratore e atomi su targhetta fissa.\nIl pi\u00f9 grande dispositivo di questo tipo proposto \u00e8 il Superconducting Super Collider (SSC), che si sarebbe dovuto costruire negli Stati Uniti e avrebbe utilizzato magneti superconduttori. Il progetto, gi\u00e0 in fase di costruzione fu annullato dal governo per i costi eccessivi. Gli sforzi mondiali si sono concentrati sulla costruzione del grande acceleratore LHC (Large Hadron Collider) al CERN, in Europa. Si tratta di un incremento notevole nella tecnologia degli acceleratori e di tutte le tecnologie accessorie (superconduttivit\u00e0, refrigerazione, rivelatori, analisi dei dati ecc). La macchina, inaugurata ufficialmente il 21 ottobre 2008, ha raggiunto energie di 7 TeV nel 2010, due anni dopo sono state effettuate collisioni all'energia record di 8 TeV, record che verr\u00e0 nuovamente superato nel 2015 quando LHC inizier\u00e0 a raggiungere la sua energia finale definitiva: 14 TeV.\nL'Italia ha una lunga tradizione nella realizzazione di macchine di questo tipo. Nel 1958 vede la luce l'Elettrosincrotrone di Frascati, voluto dal neocostituito Comitato Nazionale per le Ricerche Nucleari (CNRN), poi diventato CNEN nel 1960 e costruito con l'aiuto dell'allora dirigente Luciano Cesarini. Proprio nel 1960, a seguito della geniale intuizione del fisico Bruno Touschek, viene realizzata in questi laboratori AdA (Anello di Accumulazione), la prima macchina al mondo a fasci incrociati (collider). L'idea rivoluzionaria \u00e8 quella di far circolare nell'anello in direzioni opposte fasci di particelle ed antiparticelle, facendole collidere in punti definiti. Questo schema permette di sfruttare tutta l'energia del fascio e da allora \u00e8 stato adottato da moltissime macchine acceleratrici nel mondo. Dopo la realizzazione del prototipo AdA, nel 1967 venne costruito il fratello maggiore ADONE, utilizzato anche come sorgente di luce di sincrotrone.\nNel 1971 l'INFN viene separato dal CNEN (che nel 1982 diventer\u00e0 ENEA) divenendo un ente pubblico e nell'anno successivo i laboratori di Frascati vengono divisi, tra CNEN ed INFN. ADONE rester\u00e0 in gestione a quest'ultimo ente fino al suo spegnimento, avvenuto nel 1993, per far posto alla nuova macchina DA\u03a6NE. Oggi in Italia opera una moderna sorgente di Luce di Sincrotrone nell\"'AREA science park\" di Trieste, che ospita anche il progetto EUFELE (European Storage Ring Free Electron Laser).\nFunzionamento.\nIl sincrotrone deriva dal ciclotrone, nel quale \u00e8 utilizzato un campo magnetico costante ed un campo elettrico alternato a frequenza costante. Una variante \u00e8 il sincrociclotrone, dove il campo magnetico oppure la frequenza del campo elettrico sono variabili in funzione dell'aumentare dell'energia posseduta dalle particelle. Nel sincrotrone, entrambi i campi sono controllati in modo da mantenere l'orbita del fascio di particelle all'interno di un contenitore a forma di toroide (la forma di una ciambella col buco) cavo all'interno del quale sia stato praticato il vuoto. Nella pratica, per macchine di raggio maggiore, vengono usate brevi sezioni diritte, per cui la forma complessiva \u00e8 poligonale con spigoli arrotondati. Ad ogni angolo \u00e8 presente un magnete per curvare la traiettoria del fascio.\nL'energia massima ottenibile da un acceleratore circolare \u00e8 limitata dall'intensit\u00e0 dei campi magnetici e dal raggio massimo dell'orbita delle particelle. Nel ciclotrone il raggio \u00e8 limitato dalla dimensione della camera cilindrica in cui le particelle si allargano a spirale dal centro. Il campo magnetico prodotto da un magnete ordinario \u00e8 limitata dalla saturazione del materiale, raggiunta quando tutti i domini magnetici sono allineati. La disposizione di coppie di magneti ordinari lungo tutta la traiettoria di un acceleratore comporterebbe costi elevati.\nNei sincrotroni queste limitazioni sono superate utilizzando fasci molto stretti focalizzati da magneti piccoli ma il cui campo \u00e8 molto focalizzato. Il limite di energia applicabile al fascio \u00e8 determinato dal fatto che una particella carica soggetta ad accelerazione emette energia sotto forma di fotoni. Quando l'energia perduta per emissione elettromagnetica equivale a quella fornita ad ogni ciclo, il fascio non pu\u00f2 essere ulteriormente accelerato. Questo limite viene aumentato costruendo acceleratori di raggio maggiore e aggiungendo ad ogni tratto rettilineo numerose cavit\u00e0 a microonde in grado di accelerare ulteriormente il fascio. Le particelle pi\u00f9 leggere (per esempio gli elettroni) perdono una frazione maggiore di energia, per questo negli acceleratori maggiori vengono usate particelle cariche pesanti, come protoni e nuclei atomici.\nSincrotroni per la produzione di radiazione.\nLa maggior parte dei sincrotroni in funzione oggi vengono usati per la produzione di raggi X collimati e relativamente monocromatici, la cosiddetta radiazione di sincrotrone.\nDa un punto di vista pratico i sincrotroni sono l'evoluzione delle macchine per la produzione di raggi X a catodo in uso fin dall'inizio del XX secolo. La radiazione viene utilizzata per lo studio della fisica dello stato solido e delle superfici.\nFunzionamento.\nQuesti macchinari sono molto pi\u00f9 piccoli e relativamente meno costosi dei moderni collisori in quanto funzionano solitamente a energia molto pi\u00f9 bassa, dell'ordine di qualche GeV. Inoltre utilizzano sempre elettroni perch\u00e9 la loro energia pu\u00f2 essere controllata con maggior precisione.\nI primi sincrotroni avevano una struttura uguale a quella dei collisori ma, in corrispondenza delle curve dell'anello di accumulazione, dove l'accelerazione subita dagli elettroni provoca l'emissione di radiazione, erano presenti delle finestre da cui la radiazione veniva estratta e trasportata alle camere sperimentali.\nI sincrotroni di nuova generazione, costruiti a partire dagli anni novanta, sono invece molto diversi dai collisori in quanto contengono dei sistemi di magneti progettati in modo da stimolare la produzione di radiazione elettromagnetica. Questi sistemi, detti ondulatori forzano gli elettroni a percorrere delle traiettorie sinusoidali o a spirale; permettono la produzione di luce molto pi\u00f9 collimata e persino polarizzata circolarmente nella maniera desiderata.\nIn Italia il pi\u00f9 potente sincrotrone operativo \u00e8 quello installato nell\"'AREA science park\" di Trieste. La macchina fa parte del complesso ELETTRA, in grado di produrre fasci con energia di 2-2,4 GeV, a disposizione della comunit\u00e0 scientifica internazionale per esperimenti in molti campi della fisica, della chimica e dell'ingegneria dei materiali.\nApplicazioni.\nLa radiazione elettromagnetica prodotta dall'accelerazione di particelle cariche all'interno del sincrotrone \u00e8 chiamata Radiazione di sincrotrone ed ha diversi utilizzi."}
{"id": "97253", "revid": "107525108", "url": "https://it.wikipedia.org/wiki?curid=97253", "title": "Legamento parodontale", "text": "Il legamento parodontale o periodontale \u00e8 la struttura che si interpone tra radice del dente ed osso alveolare, permettendo un'elasticit\u00e0 tale da distribuire le forze masticatorie su un'ampia superficie del processo alveolare. Inoltre \u00e8 responsabile della percezione del rapporto spaziale tra le arcate dentarie durante la masticazione. Fa parte del parodonto.\nLa larghezza \u00e8 compresa tra 0,15 e 0,40mm (0,25mm in media) e diminuisce con l'et\u00e0; risulta pi\u00f9 ampio nei denti sottoposti a maggiori pressioni, in corrispondenza del terzo cervicale e del terzo apicale \u00e8 pi\u00f9 largo rispetto al terzo medio, fulcro dei movimenti del dente, assumendo un caratteristico aspetto a clessidra.\nAnatomia.\nComponente cellulare.\n\u00c8 un tessuto connettivo molle composto da fibre elastiche collageniche orientate diversamente a seconda della zona in cui si trovano, e da diversi tipi cellulari:\nComponente non cellulare.\nLa componente acellulare \u00e8 data da gruppi di fibre collagene I. L'analisi microscopica ha dimostrato come queste fibre originino da una parte dall'osso, e dall'altra dal cemento radicolare, incontrandosi all'interno del legamento parodontale. Le fibre, dette \"fibre di Sharpey\", che originano dall'osso hanno un diametro maggiore, mentre quelle del cemento sono pi\u00f9 sottili e pi\u00f9 numerose. Sono suddivise in diversi gruppi:\nLe fibre sono immerse nella sostanza fondamentale, composta da glicosaminoglicani, glicoproteine e, al 70%, di acqua.\nVascolarizzazione.\nLa vascolarizzazione \u00e8 assicurata dalle arterie alveolari inferiori e superiori; queste si dividono a loro volta in arterie sovraperiostiali e del legamento.\nInnervazione.\nL'innervazione \u00e8 portata da fibre ortosimpatiche che decorrono in vicinanza dei vasi e fibre mieliniche sensitive del nervo trigemino che sfioccano in fibre libere, ovvero i recettori del legamento.\nFunzione.\nA livello del colletto il legamento parodontale assume una forma circolare, formando cos\u00ec un anello o sigillo (sigillo dento-gengivale) che in condizioni ottimali e fisiologiche impedisce il passaggio sotto gengiva di saliva, cibo e liquidi, ma soprattutto di batteri e residuati della masticazione.\nPatologia.\nPer varie cause, quando il legamento si danneggia, viene a mancare il sigillo e si instaura la malattia parodontale. La perdita di osso e di legamento in senso verticale e/o orizzontale, provocano gengivite, deperimento della gengiva aderente, recessione gengivale e ossea, mobilit\u00e0 dentaria e, se non rimosse le cause, perdita degli elementi dentari."}
{"id": "97256", "revid": "767487", "url": "https://it.wikipedia.org/wiki?curid=97256", "title": "Gentle Giant", "text": "I Gentle Giant sono stati un gruppo musicale tra i pi\u00f9 rappresentativi del rock progressivo britannico degli anni settanta.\nLa band \u00e8 nota per la complessit\u00e0 e la raffinatezza della sua musica e per le varie abilit\u00e0 musicali dei suoi membri, visto che tutti i membri della band erano polistrumentisti. Sebbene non abbiano avuto un successo commerciale, hanno comunque ottenuto nel tempo un seguito importante di fan della loro musica.\nLa band dichiarava che il suo scopo era quello di \"espandere le frontiere della musica popolare contemporanea con il rischio di trasformarsi in una band molto impopolare\", posizione che tuttavia cambi\u00f2 in modo significativo nel corso del tempo.\nVero \u00e8 che la musica di Gentle Giant era considerata complessa anche per gli standard del rock progressivo pi\u00f9 avanzato, attingendo a un'ampia gamma di musica tra cui il folk, il soul, il jazz e la musica classica. A differenza di molti dei loro contemporanei che facevano parte della stessa corrente musicale, le influenze \"classiche\" dei Gentle Giant andavano ben oltre il romantico e incorporavano elementi di musica da camera medievale, barocca e moderna. Oltre a ci\u00f2 la band prediligeva anche ampi temi testuali, traendo ispirazione non solo dalle esperienze personali dei componenti, ma dalla filosofia e dalle opere di Fran\u00e7ois Rabelais e R. D. Laing. Nel 2015 i componenti dei Gentle Giant sono stati premiati con il premio alla carriera ai Progressive Music Awards.\nStoria.\nAll'inizio degli anni '60 i tre fratelli Shulman (Derek, Phil e Ray) vivevano in Scozia, a Glasgow, ma nel 1948 il padre, che faceva il rappresentante di giorno, mentre di notte suonava la tromba in un gruppo jazz, si dovette trasferire a Portsmouth. I tre fratelli vivevano in contesto molto stimolante dal punto di vista musicale: Ray impar\u00f2 a suonare la tromba quando aveva cinque anni, e il violino due anni dopo. Phil, era un jazzista. I tre fratelli dal 1966 al 1969, formarono Simon Dupree and the Big Sound. La band riusc\u00ec ad andare in tour e a evolvere il proprio sound, fino a raggiungere un discreto successo, entrando nella classifica inglese con il brano musicale Kites. Nel 1969 gli Shulman decisero di cambiare il loro timbro musicale, pi\u00f9 affine al jazz e al prog, un sound dove poter sperimentare.\nSuccessivamente i tre fratelli trovano un manager Gerry Bron, che li accord\u00f2 con una paga settimanale, fornendo loro strumentazione e mezzi per permettergli di costruire il proprio sogno. Lo stesso Bron consigli\u00f2 alla band di cambiare nome, e Phil disse \"Ci disse che sapevamo suonare sia in maniera gentile che in maniera forte: eravamo dei Giganti Gentili\". \nCos\u00ec i Gentle Giant, insieme al batterista Martin Smith (gi\u00e0 presente nei Simon Dupree and the Big Sounds), erano alla ricerca di un tastierista cos\u00ec trovarono agli inizi degli anni '70 Kerry Minnear. Minnear, che viveva in Germania, si trasfer\u00ec per sei mesi a casa di Phil e della moglie Roberta, a Portsmouth. \nIl passo successivo fu quello di cercare un chitarrista. Le audizioni furono lunghe; venne infine scelto il chitarrista blues Gary Green, che era stato il quarantacinquesimo provinante.\nIl primo concerto con nome Gentle Giant fu nel maggio del 1970 e l'afflusso del pubblico fu decisamente scarso.\nLa prima Era Giant.\nGentle Giant.\nNell'agosto del 1970 i Gentle Giant decisero di entrare ai Trident Studios di Londra. L'album omonimo venne pubblicato il 27 novembre del 1970. Il produttore Tony Visconti, disse che il gruppo durante la composizione dei pezzi si ritir\u00f2 in campagna per restare isolati dal mondo, Ray Shulman in un'intervista disse, \"Effettivamente in quel periodo molte persone si ritiravano in campagna...noi ci siamo ritirati in un pub!\" \nCon il passare del tempo i Gentle Giant divennero una band di supporto molto richiesta. Riuscirono ad aprire i concerti di molti artisti prog affermati. \nAcquiring The Taste.\nNel 1971, i Gentle Giant pubblicano \"Acquiring The Taste\" registrato agli \"Air e Advision Studios\". Dopo l'uscita dell'album il manager Gerry Brown lascia la band, lasciando entrare in scena la \"World Wide Artist\" WWA, che cerc\u00f2 di dare maggiore visibilit\u00e0 alla band, in particolar modo in America.\nThree Friends.\nNel 1972 ci fu un altro cambiamento, il batterista Martin Smith venne sostituito dall'appena diciottenne Malcom Mortimore. In quel periodo i Gentle Giant erano di supporto ai Jethro Tull in Europa. Finito il tour, cominciarono a registrare nuove canzoni, senza Visconti. Le registrazioni del nuovo album \"Three Friends\" iniziarono nel gennaio del 1972 ai Command Studios di Piccadilly, \u00e8 il primo concept album di produzione statunitense.\nNel marzo del 1972, un brutto incidente coinvolse il giovanissimo batterista Mortimore, e con il tour alle porte obbligarono i Gentle Giant a trovare un sostituto, e trovarono John Weathers. \nFinito il tour Phil chiam\u00f2 Mortimore e gli disse che John avrebbe continuato a suonare con i Gentle Giant anche dopo la sua guarigione. \nDurante la tourn\u00e9e in America, i Gentle Giant, suonarono da gruppo spalla a Yes, Black Sabbath, Eagle e ancora Jethro Tull. Fecero un tour anche in Europa con ben quindici date in Italia, e spett\u00f2 agli Area di Demetrio Stratos aprire i loro show\nOctopus.\nNel dicembre del 1972 i Gentle Giant pubblicarono il loro quarto album, \"Octopus\". Questa volta alle percussioni c'era John Weathers, che venne confermato dopo la tourn\u00e9e di \"Three Friends\". \n\"Octopus \" \u00e8 considerato l'album pi\u00f9 maturo della band. Nel 1973 cominci\u00f2 una tourn\u00e9e in America con qualche data anche in Canada. Ma alla fine del tour si chiuse il primo capitolo della band: Phil Shulman, decise infatti improvvisamente di lasciare la band.\nIl dopo Phil.\nPhil Shulman, uno dei membri fondatori, il pi\u00f9 anziano dei tre fratelli, polistrumentista, voce solista, autore della gran parte dei testi e supervisore di tutta l\u2019attivit\u00e0 creativa del Gigante, decide di lasciare il gruppo e abbandonare l\u2019attivit\u00e0 musicale, almeno dal punto di vista professionale, forse la decisione di lasciare i Gentl Giant \u00e8 maturata a seguito di un\u2019et\u00e0 piuttosto avanzata per un musicista rock (Phil aveva 36 anni quando prese questa decisione). Il pi\u00f9 grande dei fratelli Shulmann decide di ritornare alla sua prima attivit\u00e0, quella di docente di musica.\nLa band senza Phil \u00e8 a un passo dallo scioglimento definitivo. Ma i due Ray e Derek Shulman insieme a Kerry, Gary e John, superano il \"trauma\" e decidono di andare avanti e continuano a promuovere \"Octopus\" in America.\nIn a Glass House.\nI Gentle Giant trovano le forze per continuare, mentre il fratello maggiore Phil \u00e8 partito per un tour nordamericano. La band lascia la Vertigo e nel settembre del 1973 registrano \"In a Glass House\"; anche quest'album, come \"Three Friends\", \u00e8 un concept di sei brani. L'album non venne pubblicato negli Stati Uniti per volont\u00e0 della Columbia per niente convinta della sua spendibilit\u00e0 commerciale, ma ciononostante anche negli Stati Uniti la vendite andarono bene.\nThe Power and the Glory e Free Hand.\nNell'estate del 1974 i Giganti Gentili registrano \"The Power and the Glory\". \nIn perfetto stile prog rock anni '70, l'album \u00e8 un concept incentrato sulla storia di un monarca, non ben definito.\nNello stesso anno, la band comincia a riscuotere un discreto successo, in particolar modo in Canada, ed effettua un tour in Europa e Nord America. Da notare alcune date importanti negli Stati Uniti, in cui aprono i concerti di \"Frank Zappa\" e dei \"Return to Forever\" di Chick Corea. \nNell'anno successivo (1975) la band, ormai sempre pi\u00f9 presente in America ed Europa, fa diverse apparizioni televisive e registrazioni radiofoniche.\nNell'aprile del 1975 firmano un nuovo contratto discografico per la Chrysalis Records, etichetta che li accompagner\u00e0 fino alla loro dipartita professionale. I rapporti con la precedente etichetta WWA si complicarono parecchio, dato che pi\u00f9 volte quest'ultima cerc\u00f2 di indirizzare la band a suoni pi\u00f9 commerciali. Esce cos\u00ec \"Free Hand\". Questo fu l'album di maggior successo commerciale della carriera dei Gentle Giant, raggiungendo nelle classifiche la No. 48 US Billboard 200, mentre nel Regno Unito le vendite non furono molto esaltanti. \nFree Hand \u00e8 l'album che chiude in qualche modo la parentesi \"giantsiana\" mantenendo suoni pi\u00f9 medievali.\nCrisi della musica Prog.\nIl 1976 fu l'anno dell'inizio della crisi della musica prog, le varie band come Genesis, Yes, Van der Graaf Generator, soffrono della influenza punk che cavalcano la scena musicale dell'epoca.\n\"Interview\", \"The Missing Piece\", \"Giant for a Day\" e \"Civilian\".\nNel 1976 i Giganti pubblicano \"Interview\" che si allontana dai tipici schemi prog precedenti. L'album non segue le stesse vendite del precedente. Interview viene considerato una sorta di follow-up concettuale.\nSuccessivamente usciranno \"The Missing Piece\" e \"Giant for a Day\", album dove la band abbandona il prog e si presta a sonorit\u00e0 pi\u00f9 pop\nPer ultimo la band si trasferisce negli Stati Uniti dove registra nel 1979 e pubblica nel 1980 \"Civilian\", album influenzato gi\u00e0 dalle sonorit\u00e0 elettroniche degli anni '80\nDa l\u00ec a poco, nell'estate del 1980 i Gentle Giant terminano la loro produzione artistica.\nAnni '90.\nNegli anni novanta si sono verificati diversi eventi sintomatici di un desiderio di riscoperta di questo gruppo; sono stati pubblicati diversi \"live\" con registrazioni dei concerti dell'era classica del gruppo e molti \"tribute album\"; sono nati nuovi fan club e siti web di estimatori che hanno persino cercato di convincere, senza successo, i membri del gruppo (nel 1997) a suonare in un concerto di \"reunion\".\nNel 2005, in occasione del trentacinquesimo anniversario della fondazione della band, sono state pubblicate numerose edizioni rimasterizzate degli album classici, con tracce bonus e packaging originali.\nNel 2008 debutta una \"cover band\" che si denomina inizialmente \"Rentle Giant\" per poi ufficializzarsi in Friends. Ne fanno parte Kerry Minnear, Malcolm Mortimore, Gary Green (3 dei Gentle Giant) pi\u00f9 Roger Carey, John Donaldson, Andy Williams, Mick Wilson. Il gruppo va in tour riproponendo con immutata maestria pezzi scelti del repertorio giantiano. Nel 2009 Minnear lascia il gruppo.\nStile musicale.\nLe origini stilistiche del gruppo vanno in parte fatte risalire alle esperienze dei tre fratelli Shulman nel gruppo Simon Dupree &amp; the Big Sound, formazione che eseguiva musica rhythm and blues e che nel suo ultimo periodo si era votata alla psichedelia. A seguito del dissolvimento del gruppo nacquero i Gentle Giant, scaturiti dall\u2019innesto di nuovi strumentisti che affiancarono i tre Shulman, e musicalmente dall\u2019abbandono dei generi eseguiti precedentemente dal nucleo fondante e dall\u2019acquisizione di moduli stilistici originali. Il genere in cui i Gentle Giant si iscrivono di diritto \u00e8 il \"progressive\", che caratterizz\u00f2 la musica inglese di fine anni sessanta e anni settanta. Ma il gruppo, con un creativo amalgama fra gli strumenti musicali classici del rock e quelli inusuali per la musica del tempo quali oboi, violini, corni e violoncelli, seppe proporre una innovativa mescolanza di stili che spaziavano dalle dissonanze di certa musica da camera a quella pi\u00f9 propriamente classica con miscele di rock unito al jazz delle origini del sassofonista Phil Shulman. I primi quattro album furono inoltre contraddistinti da armonie vocali contrappuntate dal sapore barocco e con frasi madrigalesche condite da passaggi di flauto dolce di stampo medievale.\nInfluenza.\nNei primi anni della loro storia i Gentle Giant ebbero un periodo di grande successo in molte nazioni europee (Regno Unito escluso), come avvenne anche per i Genesis e i Van der Graaf Generator. In Italia, in particolare, divennero celebri soprattutto grazie alla trasmissione radiofonica \"Per voi giovani\" di Renzo Arbore, condotta dallo stesso Arbore e poi da Mario Luzzatto Fegiz, Paolo Giaccio, Richard Benson e da Carlo Massarini, ed ebbero molto spazio anche sulle pagine della rivista \"Ciao 2001\", nota per aver reso celebri molti altri nomi minori della scena musicale dell'epoca, tra cui anche gruppi destinati a scomparire molto presto. Non \u00e8 dunque un caso che i Gentle Giant abbiano influito in modo importante sui gruppi progressive italiani come Premiata Forneria Marconi (si pensi per esempio all'album \"Chocolate Kings\"), Banco del Mutuo Soccorso, Elio e le storie tese e gli stessi Goblin, autori della nota colonna sonora del film \"Profondo Rosso\". Fra gli altri gruppi che dichiaratamente si sono ispirati ai Gentle Giant, si possono citare Spock's Beard, Echolyn, Stormy Six, Haken ed il supergruppo progressive rock Transatlantic."}
{"id": "97258", "revid": "92920", "url": "https://it.wikipedia.org/wiki?curid=97258", "title": "Orario ferroviario", "text": "L'orario ferroviario \u00e8 una lista che reca i tempi di passaggio di ogni treno da determinate localit\u00e0, normalmente stazioni intermedie, sulla tratta dalla stazione di partenza a quella di arrivo.\nLa rappresentazione grafica di questi tempi di passaggio viene chiamata orario grafico.\nSpecificit\u00e0.\nSi distingue tra orario di servizio, usato solo internamente del personale della societ\u00e0 ferroviaria, che segnala dettagliatamente gli orari di passaggio in determinati punti e tutte le indicazioni accessorie, e orario del trasporto pubblico, consultabile da chiunque, che segnala gli orari di arrivo e partenza di ogni treno dalle stazione in cui effettua fermata per servizio pubblico.\nI due tipi di orari non coincidono perfettamente; date le differenti finalit\u00e0 piccole differenze tra i due sono necessarie per la corretta esecuzione del servizio.\nUn orario non \u00e8 semplice da creare, e per poter garantire buone qualit\u00e0 di coincidenze e stabilit\u00e0 ai ritardi occorrono esperienza e buone conoscenze teoriche di ottimizzazione (studiate ad esempio dall'ingegneria dei trasporti e dall'ingegneria gestionale).\nUn orario pu\u00f2 essere creato con delle caratteristiche specifiche, come per esempio l'orario cadenzato, che ne rendono pi\u00f9 semplice l'utilizzo da parte dei passeggeri."}
{"id": "97260", "revid": "63756", "url": "https://it.wikipedia.org/wiki?curid=97260", "title": "Vista (basi di dati)", "text": "Le viste sono un elemento utilizzato dalla maggior parte dei DBMS. Si tratta, come suggerisce il nome, di \"modi di vedere i dati\".\nUna vista \u00e8 rappresentata da una query (SELECT), il cui risultato pu\u00f2 essere utilizzato come se fosse una tabella. Da un punto di vista fisico esistono diversi modi di fare questo. Generalmente i DBMS rielaborano le query sulle viste in modo che agiscano sulle tabelle che fanno parte della vista stessa. Ad esempio possono farlo trattando la SELECT che compone la vista come se fosse una subquery delle query eseguite su di essa (questo \u00e8 il modo pi\u00f9 semplice, ma essendo poco prestante i DBMS dovrebbero farlo solo in casi particolari).\nUna vista pu\u00f2 essere composta da una o pi\u00f9 tabelle; alcuni DBMS, come MySQL, consentono anche di basare la vista su un'espressione SQL che non coinvolge alcuna tabella (es: SELECT 1+1 AS somma).\nDescrizione.\nScopo delle viste.\nLe viste generalmente vengono utilizzate per semplificare le query. Se il database \u00e8 realmente relazionale, leggere un insieme di dati avente un significato potrebbe essere complesso, perch\u00e9 potrebbe richiedere eccessive JOIN fra tabelle; con una vista \u00e8 possibile semplificare molto la stesura di query che leggono le informazioni.\nUn altro scopo delle viste potrebbe essere semplificare o potenziare la gestione dei permessi. Ad esempio si potrebbe creare una query che legge solo alcuni dati da una tabella (tramite la clausola WHERE), per poi assegnare il permesso in lettura ad un certo utente sulla vista, ma non sulla tabella di base. In questo modo l'utente non vedr\u00e0 i dati che non vengono estratti dalla vista.\nViste aggiornabili.\nLe viste possono essere aggiornabili, cio\u00e8 \u00e8 possibile eseguire su di esse comandi DML come INSERT, UPDATE e DELETE. Non tutti i DBMS supportano questa possibilit\u00e0. Poich\u00e9 una vista non \u00e8 altro che un'interfaccia su una o pi\u00f9 tabelle, questi comandi andranno a modificare le tabelle sottostanti. Non tutte le viste sono aggiornabili e scrivibili. Si parla di viste \"updatable\" (sulle quali cio\u00e8 si pu\u00f2 eseguire UPDATE e DELETE) solo quando il DBMS \u00e8 in grado di stabilire una mappatura inversa tra i record presenti nella vista e quelli nelle tabelle. Si parla di viste \"insertable\" (sulle quali si pu\u00f2 eseguire INSERT) quando il DBMS \u00e8 in grado di inserire il record nella tabella corretta. Ad esempio non \u00e8 \"insertable\" una vista che mostra i valori massimi di una certa tabella o che raggruppa i record con una clausola GROUP BY, perch\u00e9 tali dati non sono fisicamente scritti su una qualche tabella, ma rielaborati tramite una query. Se anche tutti i dati contenuti nella vista sono scritti fisicamente nelle tabelle, qualora la vista coinvolga diverse tabelle \u00e8 necessario che tra esse vi sia una relazione uno a uno. Inoltre generalmente non \u00e8 modificabile una vista basata su una UNION.\nLa sesta legge formale recita: \"tutte le viste che sono aggiornabili in teoria, dovrebbero esserlo anche in pratica\".\nViste materializzate.\nAlcuni sistemi di gestione di database (come Oracle) supportano una vista materializzata. Si tratta di una vista i cui dati vengono registrati su una memoria di massa (di norma su disco rigido), per una lettura pi\u00f9 rapida. A intervalli regolari, i dati ivi contenuti vengono aggiornati dal sistema (DBMS).\nIn genere queste viste sono usate per applicazioni di data warehousing.\nAlternative alle viste.\nLe viste servono a risolvere problemi che, spesso, possono essere risolti anche in altri modi. Un buon DBA deve quindi scegliere di caso in caso la soluzione pi\u00f9 efficiente.\nColonne virtuali e indici funzionali.\nA volte si creano delle viste solo per aggiungere a una tabella una colonna, calcolata sulle altre, senza che questa sia registrata fisicamente nel database. Le query sulla vista potranno quindi leggere la colonna aggiuntiva senza dover includere la formula necessaria per calcolarne il valore.\nSe il DBMS supporta le colonne virtuali (MariaDB, Oracle...) o gli indici funzionali (PostgreSQL), \u00e8 sufficiente aggiungere alla tabella uno di questi oggetti.\nTrigger.\nA volte le viste vengono usate per aggiungere una colonna (vedi paragrafo sulle colonne virtuali) o per modificare un valore al momento della visualizzazione (per esempio, rendendo tutti i caratteri di un campo minuscoli). Un altro modo per ottenere lo stesso risultato sono i trigger. Usando i trigger \u00e8 possibile scrivere su disco il valore desiderato, rendendo pi\u00f9 veloce la lettura (ma occupando pi\u00f9 spazio).\nTabelle riassuntive.\nA volte si desidera raggruppare i dati non solo logicamente, ma anche fisicamente. Una tecnica consiste nel creare delle tabelle denormalizzate, contenenti dati ricavati da altre tabelle. Queste tabelle riassuntive devono essere aggiornate periodicamente, preferibilmente in un momento in cui il database non viene utilizzato (di solito di notte). Questa tecnica permette prestazioni migliori nelle query di tipo OLAP."}
{"id": "97262", "revid": "1437331", "url": "https://it.wikipedia.org/wiki?curid=97262", "title": "Trattato sulla messa al bando parziale degli esperimenti nucleari", "text": "Il trattato sulla messa al bando parziale degli esperimenti nucleari (in inglese: \"Partial Test Ban Treaty\"; abbreviato in PTBT e conosciuto anche come LTBT, \"Limited Test Ban Treaty\") \u00e8 un trattato internazionale sulla messa al bando parziale degli esperimenti nucleari, firmato a Mosca nel 1963. Il suo nome completo \u00e8 \"trattato per il bando degli esperimenti di armi nucleari nell'atmosfera, nello spazio cosmico e negli spazi subacquei\", ovvero \"Treaty Banning Nuclear Weapon Tests in the Atmosphere, in Outer Space, and Under Water\".\nStoria.\nIl trattato nasce dalla diffusione sempre pi\u00f9 ampia dei test nucleari, esplosioni di prova effettuate dalle superpotenze per sviluppare nuovi progetti di armi atomiche e nucleari. In una prima fase, dal 1945 all'inizio del 1960, questi test vennero effettuati negli ambienti e con le modalit\u00e0 pi\u00f9 disparate, facendo sorgere ampia preoccupazione per le possibilit\u00e0 di contaminazione radioattiva dell'ambiente.\nLe esplosioni, inoltre, con l'avvento delle bombe termonucleari, diventavano sempre pi\u00f9 potenti: dai circa 22 chilotoni dell'esplosione di Hiroshima si era passati a pi\u00f9 di 50 megatoni, dell'ordigno russo RDS-220, noto con l'appellativo di Bomba Zar, fatto detonare, in atmosfera, il 30 ottobre 1961. L'Unione Sovietica e gli Stati Uniti d'America, infatti, per ragioni sia tecniche che strategiche, si erano lanciati in una corsa ad armi sempre pi\u00f9 potenti.\nLa \"crisi dei missili di Cuba\" fu per\u00f2 l'evento cruciale che spinse Kennedy e Chru\u0161\u010d\u0451v a riprendere le trattative per la limitazione degli armamenti nucleari interrotte nel 1961.\nDopo una serie di moratorie pi\u00f9 o meno unilaterali, il trattato venne negoziato tra USA, Regno Unito e URSS a Mosca a partire dal 15 luglio 1963 e venne firmato il 5 agosto 1963.\nAl trattato mancavano due firmatari importanti: Francia e Cina, che infatti continuarono ad effettuare esperimenti nucleari nell'atmosfera fino al 1974 (Francia) e al 1980 (Cina).\nEffetti del trattato.\nIl trattato ha confinato gli esperimenti nucleari nel sottosuolo, raggiungendo cos\u00ec un primo obiettivo importante: diminuire gli effetti degli esperimenti nucleari sulle popolazioni umane e sull'ambiente. Ma questo non \u00e8 il suo solo effetto importante.\nInnanzitutto, \u00e8 il primo accordo importante tra USA e URSS sul controllo degli armamenti. La compresenza tra tentazioni di supremazia e negoziazione sar\u00e0 poi caratteristica di tutta la cosiddetta \"guerra fredda\".\nSecondo, ha reso pi\u00f9 difficile ad altri Stati accedere alla tecnologia dell'arma nucleare in quanto la sperimentazione sotterranea \u00e8 intrinsecamente pi\u00f9 difficile da realizzare che all'aperto. Per questo motivo \u00e8 anche stato accusato di servire a preservare la posizione di supremazia delle superpotenze, critica che \u00e8 stata mossa anche al trattato di non proliferazione nucleare.\nPerch\u00e9 un bando \"limitato\".\nLa possibilit\u00e0 di negoziare un bando totale si scontrava con forti resistenze. Il problema principale, dal quale tutti gli altri derivavano, era l'assenza di un clima di fiducia tra le due superpotenze. Era appena passata la crisi di Cuba (ottobre 1962), ed entrambe le parti rimanevano estremamente diffidenti, sebbene fossero rimaste terrorizzate da quell'esperienza.\nIn particolare l'URSS, allora governata da Nikita Chru\u0161\u010d\u0451v, si opponeva (e si sarebbe opposta in futuro) decisamente a qualsiasi accordo che prevedesse ispezioni in loco finalizzate alla verifica dell'adempimento agli accordi internazionali \"perch\u00e9 avrebbero favorito lo spionaggio\". Nell'occasione, Chru\u0161\u010d\u0451v tratt\u00f2 le assicurazioni americane del contrario come \"a cat saying it would eat the mice but not the bacon in a room\" (un gatto che diceva che avrebbe mangiato i topi ma non la pancetta in una stanza).\nInoltre lo scopo principale dei test nucleari era lo sviluppo di nuovi progetti di armi: l'URSS, in questo campo, era in ritardo nei confronti degli USA e un bando generalizzato dei test avrebbe \"congelato\" questa situazione.\nLa limitazione del bando agli esperimenti nucleari condotti fuori dal sottosuolo rispondeva quindi a due ragioni: impedire agli USA di \"ficcare il naso\" sul territorio sovietico e continuare a testare nuovi modelli di arma nucleare, mantenendo la speranza di raggiungere il livello tecnologico dell'arsenale statunitense. Dalla parte USA, un bando limitato era meglio di niente, anche se il presidente Kennedy aveva dato mandato al capo delegazione Averell Harriman di negoziare \"the most comprehensive nuclear test ban treaty possible\" (\"il trattato di messa al bando degli esperimenti nucleari pi\u00f9 completo possibile\")."}
{"id": "97263", "revid": "1762751", "url": "https://it.wikipedia.org/wiki?curid=97263", "title": "Campionato svizzero di calcio", "text": "Il campionato svizzero di calcio \u00e8 un insieme di tornei nazionali istituiti dall'Associazione Svizzera di Football. I campionati sono suddivisi e organizzati in nove categorie, le prime due sono inquadrate nell'area del professionismo, altre due formano il cuscinetto intermedio, mentre le restanti cinque sono a carattere dilettantistico.\nLa Swiss Football League (SFL) organizza e dirige i tornei professionistici della Super League, il massimo torneo calcistico della Svizzera, e della Challenge League, il secondo livello del calcio elvetico. La Prima Lega (\"Erste Liga\") costituisce un'organizzazione intermedia a carattere semiprofessionistico ed organizza il terzo campionato nazionale chiamato Promotion League, e il campionato interregionale che ha lo stesso nome della lega. La Lega Amatori (\"Amateur Liga\" o \"Ligue Amateur\") \u00e8 imperniata sul puro dilettantismo, ed organizza la Seconda Lega interregionale. Le 13 Associazioni Regionali (\"Regionalverb\u00e4nde\" o \"Associations R\u00e9gionales\") organizzano i campionati di Seconda Lega, Terza Lega, Quarta Lega e Quinta Lega.\nOgni squadra affronta tutte le altre compagini del raggruppamento di appartenenza per una o due volte, sia presso il proprio campo (\"partita in casa\") che presso il campo avverso (\"partita in trasferta\"). Si assegnano tre punti alla squadra che vince una partita, un punto a ciascuna squadra in caso di pareggio e zero alla squadra sconfitta.\nI campionati svizzeri.\nI campionati professionistici della Swiss Football League.\nSuper League.\nLa massima serie del campionato di calcio svizzero si chiama Super League, che sostituisce la \"Divisione Nazionale A (Nationalliga A)\" dalla stagione 2003-2004, ed \u00e8 un torneo che si svolge tra 10 squadre con doppi turni di andata e ritorno. La squadra che a fine stagione occupa l'ultimo posto retrocede direttamente in Challenge League. Nelle partite della Super League possono giocare al massimo cinque stranieri.\nChallenge League.\nLa serie cadetta del campionato di calcio svizzero \u00e8 la Challenge League, che sostituisce la \"Divisione Nazionale B (Nationalliga B)\" a partire dal 2003-2004. \u00c8 un torneo che si disputa tra 10 squadre con doppio turno di andata e ritorno. Al termine della stagione, la prima classificata \u00e8 promossa direttamente in Super League, mentre l'ultima retrocede in Promotion League. Nelle partite della Challenge League possono giocare al massimo quattro stranieri.\nI campionati semiprofessionistici della Prima Lega.\nPromotion League.\nLa terza ed ultima serie nazionale \u00e8 composta da 16 club, di cui massimo 4 possono essere squadre Under-21 di club appartenenti alla Swiss Football League. Esse partecipano fuori classifica e non hanno diritto alla promozione in cadetteria.Nella corrente stagione vi partecipano 13 squadre titolari e 3 squadre Under-21. Al termine del campionato, la prima classificata \u00e8 promossa direttamente in Challenge League, mentre le ultime due retrocedono in Prima Lega.\nPrima Lega.\nIn questa lega partecipano le squadre regionali di punta e le rappresentative Under-21 di club appartenenti alla Swiss Football League. \u00c8 composta da 42 club, suddivisi in tre gruppi da 14 squadre ciascuno. Al termine della \"regular season\", le prime e seconde classificate di ciascun gruppo, pi\u00f9 le due migliori terze accedono ai play-off. Le squadre Under-21 sono ammesse solo se in Promotion League non vi partecipano gi\u00e0 4 formazioni, a meno che una di quest'ultime non sia retrocessa in Prima Lega.\nGli spareggi prevedono un primo turno con partite di andata e ritorno mediante i seguenti accoppiamenti:\nLe quattro squadre vincitrici del doppio confronto affrontano successivamente un secondo turno, sempre con partite di andata e ritorno, per decretare le due promozioni in Promotion League. Gli accoppiamenti vengono definiti tramite sorteggio.\nIl torneo dilettantistico della Lega Amatori.\nSeconda Lega interregionale.\nIn questa lega giocano le squadre amatoriali di buon livello provenienti da diverse regioni. \u00c8 composta da 84 club, suddivisi in sei gruppi da 14 squadre ciascuno. Al termine della stagione, la capolista di ciascun gruppo ottiene la promozione diretta in Prima Lega, mentre le ultime tre classificate (per un totale di 18 squadre) retrocedono in Seconda Lega.\nTornei della Associazioni Regionali.\nEsistono poi 13 Associazioni Regionali che gestiscono gli ulteriori livelli del calcio dilettantisco svizzero. Questo l'elenco:\nLa restante struttura del campionato di calcio svizzero si articola infatti in quattro leghe regionali a cui possono partecipare le squadre a vario titolo con differenti organizzazioni, oneri, doveri, regole e casi particolari. Eccole in seguito:\nEvoluzione del campionato svizzero di calcio.\nIn grassetto i livelli gestiti a livello nazionale."}
{"id": "97266", "revid": "125809212", "url": "https://it.wikipedia.org/wiki?curid=97266", "title": "Amici miei", "text": "Amici miei \u00e8 un film italiano del 1975 diretto da Mario Monicelli. \u00c8 il primo della serie cinematografica, che continuer\u00e0 nel 1982 con \"Amici miei - Atto II\u00ba\", sempre con la regia di Monicelli, e nel 1985 con \"Amici miei - Atto III\u00ba\", con la regia di Nanni Loy.\nIl progetto del film apparteneva a Pietro Germi che non ebbe la possibilit\u00e0 di realizzarlo a causa del sopraggiungere della malattia che lo condusse alla morte nel 1974. Nei titoli di testa del film, tuttavia, si \u00e8 voluto rendere omaggio all'autore con la scritta \u00abun film di Pietro Germi\u00bb cui segue \u00abregia di Mario Monicelli\u00bb.\nIl significato del titolo, secondo Gastone Moschin, \u00e8 da riferirsi all'addio di Pietro Germi: \"amici miei, ci vedremo, io me ne vado\".\nTrama.\nCinque inseparabili amici fiorentini sulla cinquantina affrontano i loro disagi sfogandosi con scherzi a danno di malcapitati.\nIl conte Raffaello Mascetti \u00e8 un nobile decaduto costretto a vivere dapprima ospite degli amici, poi in uno scantinato. Rambaldo Melandri \u00e8 un anonimo architetto alla perenne ricerca di una donna, per la quale sarebbe anche disposto ad abbandonare i suoi amici, salvo ravvedersi all'ultimo momento. Giorgio Perozzi \u00e8 un redattore capo di cronaca che cerca di sfuggire la disapprovazione per la sua poca seriet\u00e0 e per le sue avventure extraconiugali da parte del figlio e della moglie. Guido Necchi gestisce con la moglie Carmen un bar con sala da biliardo, luogo d'incontro del gruppo d'amici. Ai quattro amici di sempre si aggiunge in un secondo tempo il professor dottor Alfeo Sassaroli, brillante primario ospedaliero annoiato dalla professione e capo di una clinica in collina, che diventa in breve tempo uno dei pilastri del gruppo.\nIl redattore Perozzi esce dal lavoro all'alba, senza la minima intenzione di tornare a casa a dormire, con l'idea di voler scappare via con i suoi migliori amici in occasione di una giornata che non ci sarebbe mai pi\u00f9 stata: con loro ha intenzione di partire su due piedi per una delle loro \"zingarate\", ossia una fuga dalle loro grigie realt\u00e0 per stare in compagnia a scherzare. Cos\u00ec passa a prendere gli altri per partire tutti insieme.\nIl Perozzi stesso racconta qualcosa di s\u00e9: \u00e8 separato dalla moglie, stufa dei suoi lazzi, e ha un brutto rapporto con il figlio Luciano, che, al contrario del padre, \u00e8 serioso e distaccato.\nIl Sassaroli entra nel gruppo quando gli altri quattro finiscono ricoverati nella sua clinica in collina, feriti dopo una delle loro zingarate. I quattro amici trasformano la loro degenza in un periodo di caos nella clinica e il primario Sassaroli si dimostra immediatamente degno del loro stile, vendicandosi con cure fastidiose e dolorose. Offuscato dal dolore, il Melandri trova la sua anima gemella in Donatella, che scopre essere la moglie del primario Sassaroli, il quale non esita a cedergliela, accompagnata per\u00f2 dalle due figlie, dall'esigente cane Birillo e dalla governante tedesca. I due uomini si accordano perch\u00e9 il Sassaroli venga a visitare moglie e figlie di quando in quando. Dopo un lungo periodo di assenza dagli amici, il Melandri confessa loro di non avere buoni rapporti con il Sassaroli, il quale non perde occasione per criticare i bassi standard familiari dell'architetto. I tre vengono invitati ad una cena, durante la quale approfittano per vendicarsi della fuga del Melandri e, finalmente, convincerlo a lasciare Donatella. Per sfogarsi vanno tutti e cinque alla stazione di Santa Maria Novella a schiaffeggiare passeggeri affacciatisi sui finestrini di un treno in partenza. Dopo questo episodio, il Sassaroli entra stabilmente nel gruppo.\nIn un'altra famosa zingarata, i cinque si fingono ingegneri e geometri inviati a prendere le misurazioni in un paesello che deve essere abbattuto per la costruzione di un'autostrada, lasciando la popolazione nel panico.\nIl Conte Mascetti ha effettivamente origini nobili, ma ha scialacquato le ricchezze sue e della moglie Alice. L'uomo \u00e8 costretto a vivere di vendita di enciclopedie e ha mandato moglie e figlia a vivere lontano, sulle spalle di un conoscente, e viene ospitato dagli amici. \u00c8 un uomo orgoglioso delle sue origini nobili, che accetta sempre i favori ma mai la carit\u00e0, e solo i suoi amici sanno come trattare questa differenza. Il Mascetti ha da tempo una relazione con Titti, giovane studentessa figlia di un colonnello in pensione, della quale \u00e8 pazzo di gelosia, poich\u00e9 spesso si rende irrintracciabile: lui la scoprir\u00e0 infine a letto con un'altra donna.\nIl Necchi viene presentato come un uomo estremamente brillante nell'inventare scherzi, come quando il gruppo si autoinvita ad una festa in villa senza conoscere il padrone di casa, e il Necchi stesso defeca nel vasino di un bambino spaventando la governante, venuta in un secondo momento a controllare. \u00c8 proprio del Necchi l'ideazione dello scherzo pi\u00f9 elaborato del gruppo: dopo che il barista ha identificato un anziano pensionato cliente del suo bar, il signor Righi, il gruppo finge di essere una banda di spacciatori in lotta con il clan rivale dei marsigliesi, che ha bisogno di un basista. Il Righi viene sballottato per la provincia, incappucciato e spaventato, con la promessa di guadagnare facilmente milioni di lire, che mai arrivano. Ad intervenire \u00e8 infine Carmen, la moglie del Necchi, che minaccia di spifferare tutto al Righi nel caso il marito non la smettesse di assentarsi continuamente dal lavoro; peraltro \u00e8 proprio in questa circostanza che viene rivelato il dramma che il Necchi cela dentro di s\u00e9, ovvero il fatto che la coppia ha perso il proprio figlio anni prima. I cinque si mettono all'opera per la conclusione: l'incontro decisivo con i marsigliesi in un cantiere abbandonato, in cui il Sassaroli finge di venire ammazzato, e dopo lo scontro viene ordinato al Righi di allontanarsi, venendo spedito a Reggio Calabria.\nTerminata la giornata in cui il Perozzi rievoca questi episodi, tutti decidono di tornare a casa, ma il Perozzi, appena andato a letto, viene colpito da infarto e muore sotto gli occhi degli amici, nell'indifferenza della moglie e del figlio Luciano. Tuttavia anche in punto di morte \u00e8 pronto a beffare il prete giunto per l'estrema unzione, pronunciando una supercazzola come confessione. Durante il suo funerale sopraggiunge il Righi, convinto che il defunto sia stato eliminato da loro per tradimento: i quattro sghignazzano durante il corteo funebre.\nProduzione.\nCast.\nIl cast prevedeva originariamente la partecipazione di Marcello Mastroianni nel ruolo del nobile decaduto, mentre Ugo Tognazzi doveva interpretare il giornalista. Tuttavia Mastroianni rifiut\u00f2 la parte perch\u00e9 riteneva che nei film corali la sua prestazione venisse sempre superata dagli altri attori co-protagonisti. La parte del nobile decaduto fu proposta allora da Monicelli a Raimondo Vianello, ma anche Vianello oppose un rifiuto. Il personaggio fu allora assegnato a Tognazzi, e per la parte del giornalista fu ingaggiato Philippe Noiret, che con Tognazzi aveva gi\u00e0 lavorato due anni prima nel film di Marco Ferreri, \"La grande abbuffata\".\nNei titoli di testa compare la scritta \"un film di Pietro Germi\", seguita dalla dicitura \"regia di Mario Monicelli\", poich\u00e9 il regista decise di realizzare il film soltanto dopo la morte dell'amico Germi, nel 1974. Benvenuti, Pinelli e De Bernardi avevano scritto la sceneggiatura per lui.\nVersioni.\nEsistono due versioni del film, con diversa durata. Quella originale, uscita al cinema nel 1975, di 114 minuti, e quella pi\u00f9 lunga uscita nel 1976, di 140 minuti, distribuita poi in DVD.\nNella versione lunga le scene aggiunte sono le seguenti:\nNella versione in Blu Ray \u00e8 presente la versione cinematografica originale, scelta da Monicelli per il restauro, di 114 minuti.\nDistribuzione.\nIl film \u00e8 uscito nelle sale italiane il 24 ottobre 1975. La visione della pellicola era stata vietata ai minori di 14 anni.\nColonna sonora.\nIl 10 settembre 2007 \u00e8 stata pubblicata la colonna sonora originale del film \"Amici miei\" in formato CD Audio, composta da Carlo Rustichelli e prodotta dalla Cinevox.\nIncassi.\nIl film registr\u00f2 un ottimo successo al botteghino, risultando campione d'incassi assoluto in Italia nella stagione 1975-76 con un ricavato di 7.572.000.000 di lire.\n\"Amici miei\" detiene ad oggi il ventunesimo posto nella classifica dei film italiani pi\u00f9 visti di sempre con spettatori.\nIspirazione alla realt\u00e0.\nNel documentario \"Ritratto di mio padre\" (2010) di Maria Sole Tognazzi, Monicelli ha rivelato a quest'ultima che, per ideare gran parte degli scherzi (le \"zingarate\"), gli autori si erano ispirati a fatti realmente accaduti o aneddoti ben noti a Firenze, negli anni precedenti all'epoca in cui fu girato il film.\nL'ispirazione risale agli anni '30, quando a Castiglioncello (LI) cinque ragazzi combinavano le famose zingarate. I cinque erano Mazzingo Donati, medico immunologo fiorentino, Ernesto Nelli architetto, Giorgio Menicanti giovane nobile del luogo, Silvano Nelli, giornalista, e Cesarino Ricci collaboratore dell'amico Silvano.\nIl personaggio del \"Conte Mascetti\" fu concepito basandolo su un nobiluomo locale, Giorgio Menicanti, ancora vivente al tempo della realizzazione della pellicola, che in giovent\u00f9 aveva sperperato un ingente patrimonio personale compiendo pi\u00f9 volte il giro del mondo con alcuni amici da lui mantenuti, e infine rientrato nel capoluogo toscano con un orso al guinzaglio, ma ridotto in miseria. Il celebre prof. Sassaroli interpreter\u00e0 il conosciuto Mazzingo Donati, uomo di grande ironia e goliardia, noto in seguito per aver realizzato il primo trapianto al mondo di midollo osseo.\nInoltre il regista ricorda di aver conosciuto nella vita reale un'altra persona, che ispir\u00f2 la gag della \"supercazzola\", in grado di eseguire alla perfezione quest'ultima, nonch\u00e9 decisamente meglio di come fu concepita dagli sceneggiatori; secondo la testimonianza del paroliere Alberto Salerno e del giornalista Mario Luzzatto Fegiz, l'inventore di questa e di altre gag presenti nel film fu il cantante Corrado Lojacono."}
{"id": "97269", "revid": "122875428", "url": "https://it.wikipedia.org/wiki?curid=97269", "title": "Cumulo (nube)", "text": "Il cumulo (in latino \"cumulus\", abbreviazione \"Cu\") \u00e8 una nube a piccolo o medio sviluppo verticale, che si presenta come una piccola torre o cavolfiore; ha una base e una sommit\u00e0 piatta o leggermente convessa (a seconda della specie), posta alla stessa altitudine dei cumuli presenti nelle sue vicinanze.\nCaratteristiche.\nI cumuli si formano a causa delle correnti ascensionali di tipo convettivo, orografico o frontale. Se nelle ore pi\u00f9 calde del giorno si mantengono di modeste dimensioni, l'instabilit\u00e0 dell'aria sar\u00e0 minima e non causeranno precipitazioni (\"cumulus humilis\", chiamati anche \"cumuli del bel tempo\"). Se, invece, l'aria \u00e8 pi\u00f9 instabile aumenter\u00e0 lo sviluppo verticale, giungendo allo stadio di \"cumulus mediocris\" ed eventualmente, in seguito, allo stadio di \"cumulus congestus\"; questi ultimi possono evolvere in cumulonembi e talvolta generare modeste precipitazioni ma non fulminazioni.\nIn caso di correnti ascensionali molto intense (), alla sommit\u00e0 del \"cumulus congestus\" pu\u00f2 formarsi una nube accessoria sottile e a forma di \"cappuccio\", denominata \"pileus\". Possono indicare la formazioni di temporali intensi soprattutto se si sviluppano su cumulonembi gi\u00e0 formati.\nVariet\u00e0.\nI cumuli possono presentarsi in una sola variet\u00e0, denominata \"radiatus\" (abbreviazione \"ra\")."}
{"id": "97270", "revid": "2194416", "url": "https://it.wikipedia.org/wiki?curid=97270", "title": "Interprete (informatica)", "text": "Un interprete, in informatica e nella programmazione, \u00e8 un programma in grado di eseguire altri programmi a partire direttamente dal relativo codice sorgente scritto in un linguaggio di alto livello, senza la previa compilazione dello stesso (codice oggetto), eseguendo cio\u00e8 le istruzioni nel linguaggio usato traducendole di volta in volta in istruzioni in linguaggio macchina del processore.\nDescrizione.\nA differenza di un interprete, un compilatore non \"esegue\" il programma che riceve in ingresso, ma lo traduce in linguaggio macchina (memorizzando su file il codice oggetto pronto per l'esecuzione diretta da parte del processore). Per qualunque linguaggio di programmazione si pu\u00f2 scrivere sia un interprete che un compilatore, pertanto le espressioni \"linguaggio interpretato\" e \"linguaggio compilato\", per quanto comuni, sono improprie, essendo interpretazione e compilazione concetti afferenti alla implementazione di un linguaggio e non al linguaggio in s\u00e9.\nScript engine.\nLo \"scripting engine\" \u00e8 un motore che interpreta liste di comandi, dette script, formulati con una sintassi determinata, detta linguaggio di scripting. Solitamente troviamo uno \"scripting engine\" dove si ha la necessit\u00e0 di fornire una grande flessibilit\u00e0 per aspetti specifici, senza eccessive esigenze di velocit\u00e0. La semplicit\u00e0 e l'immediatezza sono quindi requisiti fondamentali. Ci\u00f2 colloca gli \"scripting engine\" ad un alto livello di astrazione.\nPro e contro.\nL'approccio interpretato comporta una minore efficienza a run-time; un programma interpretato, in esecuzione, richiede pi\u00f9 memoria ed \u00e8 meno veloce, a causa dell'overhead introdotto dall'interprete stesso. Durante l'esecuzione, l'interprete deve infatti analizzare le istruzioni a partire dal livello sintattico, identificare le \"azioni\" da eseguire (eventualmente trasformando i nomi simbolici delle variabili coinvolte nei corrispondenti indirizzi di memoria), ed eseguirle; mentre le istruzioni del codice compilato, gi\u00e0 in linguaggio macchina, vengono caricate e istantaneamente eseguite dal processore.\nIn compenso, l'interpretazione di un programma pu\u00f2 essere pi\u00f9 rapida del ciclo compilazione/esecuzione. Questa differenza pu\u00f2 costituire un vantaggio durante lo sviluppo, specialmente se questo viene condotto con tecniche di fast prototyping, o durante il debugging. Inoltre, la maggior parte degli interpreti consentono all'utente di agire sul programma in esecuzione sospendendolo, ispezionando o modificando i contenuti delle sue variabili, e cos\u00ec via, in modo spesso pi\u00f9 flessibile e potente di quanto si possa ottenere, per il codice compilato, da un debugger.\nApprocci ibridi.\nEsistono invece numerosi approcci \"ibridi\" fra linguaggi completamente interpretati e completamente compilati. Alcune versioni di Lisp consentono entrambi gli approcci, e consentono addirittura l'esecuzione di programmi parzialmente interpretati e parzialmente compilati, cosicch\u00e9, per esempio, un nuovo sottoprogramma possa essere provato in forma interpretata e, una volta terminato il debugging, essere compilato per migliorarne le prestazioni.\nMolti interpreti non eseguono direttamente il codice sorgente, ma lo convertono preventivamente in una forma interna pi\u00f9 compatta, per esempio in un albero sintattico astratto. Ancora diverso \u00e8 l'approccio di Emacs Lisp e Java, in cui viene impiegato un compilatore che trasforma il codice sorgente in un formato intermedio detto (per entrambi i linguaggi) bytecode, abbastanza vicino al linguaggio macchina (e quindi con un costo di interpretazione moderato), ma eseguito da un interprete e non direttamente dal processore (e quindi portabile).\nUna tecnica che ha destato notevole interesse negli ultimi anni (ed \u00e8 applicata dalla maggior parte delle attuali implementazioni di Java e dai linguaggi della famiglia .NET di Microsoft) prende il nome di compilazione \"just in time\" o JIT. Questa tecnica pu\u00f2 essere considerata come una ottimizzazione dell'interpretazione, in cui l'interprete compila durante l'esecuzione i frammenti di codice che vengono eseguiti con maggiore frequenza, per ridurre il costo delle loro successive esecuzioni."}
{"id": "97274", "revid": "1719883", "url": "https://it.wikipedia.org/wiki?curid=97274", "title": "Gruppo sociale", "text": "Nella sociologia, un gruppo sociale \u00e8 un insieme di individui che interagiscono gli uni con gli altri, in modo ordinato, sulla base di aspettative condivise riguardanti il rispettivo comportamento. \u00c8 un insieme di persone i cui status e i cui ruoli sono interrelati. \nGli esseri umani sono portati a cooperare, competere, analizzare, produrre idee, progettare e decidere in gruppo, i gruppi sono una parte vitale della struttura sociale. I gruppi si formano e si trasformano costantemente; non \u00e8 necessario che siano autodefiniti e spesso sono definiti dall'esterno.\nSecondo Lewin un gruppo pu\u00f2 definirsi :\nDescrizione.\nCaratteristiche.\nI gruppi hanno diverse caratteristiche:\nI gruppi vengono tenuti insieme dalla cosiddetta \"coesione\", ossia dall'intensit\u00e0 della relazione tra i membri del gruppo.\nLa coesione \u00e8 determinata da molti fattori tra i quali vi sono: \nAlcune classificazioni.\nIn base ai fini, vi sono due tipi di gruppo: quello strumentale e quello affiliativo.\nIn base al tipo di relazione il gruppo pu\u00f2 essere primario o secondario.\nSi possono classificare i gruppi in base al numero di componenti.\nTipologie.\nFredrik Barth interpret\u00f2 la realt\u00e0 sociale come un processo e per questo elabor\u00f2 il modello generativo. Secondo lo studioso l'attraversamento di confini da parte di modelli esterni porta ad una risposta per la salvaguardia del gruppo e alla creazione di nuovi modelli generativi (es. di comportamento). Il contatto con l'esterno modifica in modo incorporativo non drastico.\nQueste tre caratteristiche sono state evidenziate (per quanto riguarda la vita di tutti i giorni) dal sociologo Robert K. Merton che definisce il gruppo come un insieme di persone interagenti l'una con l'altra, dotate di senso di appartenenza e considerate come membri di un determinato gruppo non solo da loro ma anche da coloro che non ne fanno parte.\nCause e dinamica.\nPerch\u00e9 nascono i gruppi ?\nNella nostra vita il gruppo costituisce una parte fondamentale: siamo nati in un gruppo, cio\u00e8 la famiglia, in classe impariamo in gruppo, giochiamo in gruppo...\nDa quando l'uomo si trova sulla Terra, egli ha sempre vissuto in gruppo. Con il gruppo noi possiamo soddisfare dei bisogni, siano essi biologici o psicologici, che non possiamo soddisfare da soli. Quindi il gruppo ha l'obiettivo di migliorare la sopravvivenza dell'individuo.\nGli psicologi sociali evoluzionisti dicono che la selezione naturale favorisce non chi vive in isolamento, ma chi vive in gruppo perch\u00e9 \u00e8, a partire da esso, che si forma la persona, nonch\u00e9 la societ\u00e0 che la circonda.\nLa percezione di appartenenza.\nSecondo le \"Teorie della percezione sociale\" relative al tema della \"Social cognition\", esistono varie motivazioni in base alle quali si percepisce la propria appartenenza ad un gruppo:\nI processi di \"interazione intergruppi\" (ovvero di relazione e confronto \"tra\" gruppi, e non solo \"nel\" gruppo) sono un tema assai complesso, di grande rilevanza teorico-applicativa nello studio dei conflitti sociali, della sociologia politica, dei problemi relativi al razzismo ed ai processi migratori. La pi\u00f9 compiuta teoria delle relazioni intergruppi \u00e8 attualmente la Teoria dell'identit\u00e0 sociale.\nDinamiche del gruppo.\nCon l'espressione \"dinamica di gruppo\" si indica l'evolversi delle relazioni nel gruppo.\nLo psicologo sociale Bruce Tuckman propose nel 1965 un modello di evoluzione della vita di gruppo che consiste in cinque fasi sequenziali:\nLa coesione di gruppo definisce il livello di solidariet\u00e0 fra i membri, ma anche la condivisione di norme e il relativo senso di appartenenza. Questa coesione \u00e8 determinata anche da fattori emotivi.\nCon l'espressione \"processi dinamici di gruppo\" ci si riferisce invece alle dinamiche relazionali ed affettive che hanno luogo nei gruppi terapeutici (il concetto \u00e8 particolarmente usato in ambito Gruppoanalitico)."}
{"id": "97275", "revid": "599013", "url": "https://it.wikipedia.org/wiki?curid=97275", "title": "Identit\u00e0 (scienze sociali)", "text": "Il concetto didentit\u00e0, nella sociologia, nelle scienze etnoantropologiche e nelle altre scienze sociali riguarda la concezione che un individuo ha di se stesso nell'individuale e nella societ\u00e0, quindi l'identit\u00e0 \u00e8 l'insieme di caratteristiche uniche che rendono l'individuo unico e inconfondibile, e quindi ci\u00f2 che ci rende diverso dall'altro. L'identit\u00e0 non \u00e8 immutabile, ma si trasforma con la crescita e i cambiamenti sociali.\nStoria.\nLe attuali teorie dell'identit\u00e0 sono sorte nell'ambito della logica identitaria aristotelica per cui A=A e non \u00e8 possibile che A sia diverso da A. Esistono invece anche teorie logiche della non identit\u00e0, che quindi contemplano la trasformazione. La pi\u00f9 importante di queste \u00e8 la logica hegeliana. Ralph Waldo Emerson ha invece proposto una filosofia della non-identit\u00e0 personale in senso perfezionistico morale: il perfezionista \u00e8 sempre alla ricerca del suo prossimo s\u00e9, \"non ancora raggiunto ma raggiungibile\". \nNel XX secolo, Pirandello problematizz\u00f2 l'identit\u00e0 personale in modo esemplare nel romanzo Uno, nessuno e centomila.\nIn quegli stessi anni Alfred Korzybski propose un sistema Non-A, non aristotelico, dove ciascun ente o persona va sempre definito non in quanto tale, ma in quanto riferito allo specifico periodo di tempo in cui esiste. \nCaratteristiche.\nL'identit\u00e0 riguarda, per un verso, il modo in cui l'individuo considera e costruisce se stesso come membro di determinati gruppi sociali: nazione, classe sociale, livello culturale, etnia, genere, professione, e cos\u00ec via; e, per l'altro, il modo in cui le norme di quei gruppi fanno s\u00ec che ciascun individuo si pensi, si comporti, si situi e si relazioni rispetto a se stesso, agli altri, al gruppo a cui afferisce e ai gruppi esterni intesi, percepiti e classificati come alterit\u00e0.\nIl processo di formazione.\nIl processo di formazione dell'identit\u00e0 si pu\u00f2 distinguere in quattro componenti: di identificazione, di individuazione, di imitazione e di interiorizzazione. Con la prima il soggetto si rif\u00e0 alle figure rispetto alle quali si sente uguale e con le quali condivide alcuni caratteri; produce il senso di appartenenza a un'entit\u00e0 collettiva definita come \"noi\" (famiglia, patria, gruppo di pari, comunit\u00e0 locale, nazione fino ad arrivare al limite all'intera umanit\u00e0). Con la componente di individuazione il soggetto fa riferimento alle caratteristiche che lo distinguono dagli altri, sia dagli altri gruppi a cui non appartiene (e, in questo senso, ogni identificazione/inclusione implica un'individuazione/esclusione), sia dagli altri membri del gruppo rispetto ai quali il soggetto si distingue per le proprie caratteristiche fisiche e morali e per una propria storia individuale (biografia) che \u00e8 sua e di nessun altro. \nAttraverso l'imitazione, che \u00e8 intesa come attivit\u00e0 di riproduzione conscia e inconscia di modelli comportamentali, l'individuo si muove in maniera differente all'interno della societ\u00e0 a seconda del contesto sociale in cui si trova. Infine, l'interiorizzazione permette al soggetto di creare un'immagine ben precisa di s\u00e9 grazie all'importanza che hanno i giudizi, gli atteggiamenti, i valori e i comportamenti degli altri sui noi stessi.\nTipologie.\nIdentit\u00e0 come corpo.\nIl corpo \u00e8 inteso come il mediatore tra noi e il mondo, una conoscenza incorporata, un \"Habitus\" (Pierre Bourdieu). Si definisce antropopoiesi (Francesco Remotti) la modifica del corpo per motivazioni culturali, serve alla persona a definire la propria identit\u00e0 rispetto agli altri, a mostrare alla societ\u00e0 in che fase della vita si trova.\nLe differenze anatomiche tra maschio e femmina sono la prima base classificatoria e per la differenziazione culturale e sociale. La separazione, esclusione, distinzione tra sessi \u00e8 applicata attraverso simboli, pratiche e attribuzioni di ruoli reali ed immaginarie.\nDa evidenziare al riguardo il paradosso della nave di Teseo e il paradosso del sorite.\nIdentit\u00e0 multiple.\nTutti noi rivestiamo pi\u00f9 ruoli, di conseguenza abbiamo un\"identit\u00e0 multipla\", definita come identit\u00e0 sociale.\n\u00c8 opportuno, infatti, chiarire che l'identit\u00e0 \u00e8 contestuale e relazionale, cio\u00e8 essa pu\u00f2 variare in base al contesto, al ruolo che si intende assumere in tale contesto ed alla posizione, autodeterminata o meno, che si gioca (o ci viene fatta giocare dagli altri con le loro identit\u00e0) all'interno della rete di relazioni e percezioni (simmetriche ed asimmetriche) al cui interno ci si trova inscritti ed attivi.\nEsempio: Quando attraverso la dogana quella che conta \u00e8 la mia identit\u00e0 nazionale e non quella religiosa o professionale.\nProprio per questa molteplicit\u00e0, perch\u00e9 possa essere compreso il concetto di identit\u00e0 \u00e8 necessario assumere, allora, che vi debba essere un elemento di riferimento: l'alterit\u00e0.\nIdentit\u00e0 in positivo ed in negativo.\nMolte persone sono orgogliose del gruppo in cui si identificano, che fornisce loro un senso di appartenenza ad una comunit\u00e0, e per converso tendono a nutrire un rifiuto per i gruppi che considerano esterni o altri, in misura variabile in base al grado di vicinanza o lontananza dell'altro dal proprio. Sono quindi presenti due aspetti dell'identit\u00e0.\nUn primo aspetto dell'identit\u00e0 si pu\u00f2 avere in positivo come senso di appartenenza, per esempio gli scienziati sociali e storici parlano di \"identit\u00e0 nazionale\" per gli abitanti di un particolare paese. Una differente modalit\u00e0 \u00e8 quella con cui le femministe parlano di \"identit\u00e0 di genere\", sottintendendo cos\u00ec una doppia tipologia di classificazione, in cui sono presenti risvolti ideologici. Infatti, ad una prima classificazione positiva del tipo \"come siamo (come io sono)\" si contrappone una pi\u00f9 potente classificazione negativa del tipo \"come io non sono (come noi non siamo)\". Ambedue le classificazioni presentano delle limitazioni.\nL\u00ec dove la classificazione positiva produce uno sforzo di definizione intellettuale (con il rischio di calcificare l'identit\u00e0 museificandola), la classificazione negativa occulta in s\u00e9 il pericolo di attribuire all'esterno le qualit\u00e0 o caratteristiche negative non gradite (come nella primitiva difesa dell'io denominata 'proiezione'), creando alterit\u00e0 ad hoc in cui vedere riflessi quei tratti che la propria identit\u00e0 ideale ha reso tab\u00f9 o riconosce come amoralit\u00e0, primitivismo, arretratezza, illogicit\u00e0, alogicit\u00e0, immoralit\u00e0, difetti, illegalit\u00e0, peccati, etc.\nIdentit\u00e0 fluide.\nZ. Bauman, nella sua opera \"La modernit\u00e0 liquida\" (Laterza, Bari, 1992) definisce la perdita dei confini identitari contestualizzati nell'epoca della post-modernit\u00e0. In sintesi, se si perdono alcuni riferimenti essenziali per il proprio Io, si vanno a perdere i propri confini identitari, ossia culturali, religiosi, etnici, etc.\nNella sociologia delle migrazioni \u00e8 un concetto importante quello delle \"identit\u00e0 fluide transnazionali\" (di Shiller e Basch).\nEstremamente pericoloso \u00e8 l'uso che dell'identit\u00e0 pu\u00f2 fare la politica, per esempio nel caso del nazionalismo spinto all'eccesso, che lega sentimenti di appartenenza a lealismi verso un determinato apparato statale, non di rado conculcando minoranze e spingendo a manifestazioni di xenofobia e a conflitti con paesi confinanti.\nUn importante contributo alla comprensione delle dinamiche di costruzione dell'identit\u00e0 sociale, e degli specifici processi psicosociali con cui questa determina i rapporti intergruppi, i processi di nazionalismo, razzismo e xenofobia viene dalla psicologia sociale, ed in particolare dalla teoria dell'identit\u00e0 sociale di Henri Tajfel.\nIdentit\u00e0 in rete.\nAutori quali Elizabeth Reid, Amy Bruckman e Sherry Turkle hanno approfondito gli effetti delle nuove tecnologie sull'identit\u00e0 personale nella societ\u00e0 dell'informazione, dando una lettura profondamente correlata alle teorie postmoderniste pi\u00f9 radicali: il soggetto, comunicando in rete in assenza del proprio corpo, potrebbe sperimentare liberamente con la propria identit\u00e0, che diventa cos\u00ec fluida e multipla. Tale forma di sperimentazione avrebbe degli effetti fondamentali anche \"off-line\", dal momento che il soggetto, interagendo con gli altri attraverso identit\u00e0 alternative, avrebbe a disposizione per costruire se stesso risorse simboliche che altrimenti gli sarebbero precluse.\nQuesto approccio \u00e8 stato per\u00f2 criticato per la sua incapacit\u00e0 di rendere conto dell'importanza delle relazioni sociali. Da una parte, infatti, riconosce come gli effetti decostruttivi dell'interazione in rete sarebbero tanto pi\u00f9 intensi quanto pi\u00f9 le identit\u00e0 costruite online assumono importanza agli occhi dei soggetti, e le identit\u00e0 assumono tanta pi\u00f9 importanza quanto pi\u00f9 sono inserite in relazioni stabili e durature nel tempo. Dall'altra per\u00f2, l'approccio non riesce a spiegare come sia possibile costruire relazioni stabili e durature nel tempo, mentre gli utenti continuano a moltiplicare o a trasformare la propria identit\u00e0 (ad esempio, cambiando genere).\nIdentit\u00e0 di copertura.\nIdentit\u00e0 sotto cui si cela, per fini strategici e per evitare la compromissione, un agente, che si avvale a tale fine anche di una storia di copertura, ossia di un insieme di precedenti biografici e professionali diversi da quelli reali. Pu\u00f2 essere assunta sia da persone in ambito privato per celare la vera identit\u00e0, che in ambito di operazioni di Sicurezza Nazionale o Polizia. In quest'ultimo, nell\u2019ambito del Sistema di informazione per la sicurezza della Repubblica, l\u2019uso di documenti e certificati di copertura da parte degli operatori dei servizi di informazione deve essere autorizzato dal Direttore generale del Dipartimento delle informazioni per la sicurezza, previa comunicazione al Presidente del Consiglio dei ministri o all\u2019Autorit\u00e0 delegata, ove istituita."}
{"id": "97276", "revid": "1318658", "url": "https://it.wikipedia.org/wiki?curid=97276", "title": "Ragazzo con pipa", "text": "Ragazzo con pipa (in francese: \"Gar\u00e7on \u00e0 la pipe\") \u00e8 un dipinto (100x81 cm) realizzato nel 1905 dal pittore spagnolo Pablo Picasso, subito dopo essersi sistemato nella sua residenza parigina di Montmartre ed appartiene al cosiddetto periodo rosa dell'artista. Fa parte di una collezione privata.\nDescrizione.\nLa tela ritrae un ragazzino, conosciuto come \"Petit Louis\", che si aggirava nello studio del pittore spagnolo. I toni grigi della pelle fanno sembrare il ragazzo malsano e contribuiscono a creare un'atmosfera decadente. Il rosso carico della corona di rose contrasta fortemente con i colori smorzati del resto.\nL'opera \u00e8 stata acquistata nel 1950 dai Whitney, una famiglia di collezionisti, per una somma allora equivalente a 30\u00a0000 dollari. Nel corso degli anni, la famiglia Whitney \u00e8 riuscita ad accumulare una raccolta di opere di Picasso, Manet, Sargent e Braque, molte delle quali sono esposte attualmente in alcuni dei pi\u00f9 prestigiosi musei statunitensi.\nNel 2004 la tela \u00e8 stata aggiudicata all'asta da Sotheby's, a New York, per 104,1 milioni di dollari, costituendo il record mondiale degli acquisti di opere d'arte fino al 3 febbraio 2010, quando \u00e8 stata superata dalla scultura \"L'Homme Qui Marche I\" di Alberto Giacometti, venduta a Londra per 65 milioni di sterline (104,3 milioni di dollari)."}
{"id": "97278", "revid": "436907", "url": "https://it.wikipedia.org/wiki?curid=97278", "title": "Biagio Antonacci", "text": "Biografia.\nPrimi anni.\nFiglio di padre pugliese di Ruvo di Puglia (Paolo Antonacci, morto nel 2014) e di madre milanese, Antonacci \u00e8 cresciuto a Rozzano e, gi\u00e0 giovanissimo, suona la batteria in gruppi di provincia, nonostante l'impegno scolastico per prendere il diploma da geometra. Dopo la maturit\u00e0 si arruola nell'Arma dei Carabinieri e frequenta la Scuola Allievi alla caserma Cernaia di Torino. Terminato il corso, svolge il servizio a Garlasco. Avendo saputo che il cantautore Ron risiede proprio a Garlasco, decide di conoscerlo: Ron lo sottopone a un provino e, convinto delle capacit\u00e0 di Antonacci, lo presenta al frontman degli Stadio, Gaetano Curreri, che lo fa debuttare in apertura di un suo concerto.\nNel 1988 Antonacci partecipa tra le Nuove Proposte al 38\u00ba Festival di Sanremo con il brano \"Voglio vivere in un attimo\", senza accedere alla finale. Ottiene il primo contratto discografico e nel 1989 viene pubblicato il suo primo album, \"Sono cose che capitano\".\nIl secondo album si intitola \"Adagio Biagio\" e viene pubblicato nel 1990. Il disco, il cui titolo trae ispirazione da una canzone ironica degli anni venti, viene promosso dai brani \"Danza sul mio petto\" e \"Per\u00f2 ti amo\". Dal 1993 al 2002 ha un legame sentimentale con Marianna Morandi, figlia di Gianni, con la quale ha avuto due figli: Paolo e Giovanni.\nIl successo.\nNonostante l'interesse suscitato dai primi due album, Antonacci non \u00e8 riuscito a sfondare, ed \u00e8 consapevole che se anche il terzo disco non dovesse soddisfare le aspettative che i discografici hanno su di lui si giocherebbe la carriera. In questi primi anni \u00e8 piuttosto intensa anche la sua attivit\u00e0 di autore, che comunque non viene meno negli anni seguenti. Tra gli altri artisti per i quali ha collaborato figurano gli Stadio (\"Per lei\" del 1989), Syria, Angela Baraldi, Flavia Fortunato e Annalisa Minetti.\nNel 1992, dopo aver firmato canzoni anche per Raffaella Carr\u00e0 (\"Parole maldette\"), Mietta (\"Brivido di vita\", \"Lasciamoci respirare\") e Mia Martini (\"Il fiume dei profumi\"), propone il singolo, e relativo album, \"Liberatemi\" con cui gira l'Italia partecipando al Festivalbar e con cui ottiene finalmente un successo lusinghiero. L'album, prodotto da Mauro Malavasi, vende copie e sancisce l'importanza di Biagio Antonacci nel panorama musicale italiano. Nonostante gli impegni riesce a dedicare del tempo all'altra sua passione, il calcio, e diventa titolare della Nazionale italiana cantanti.\nIn una di queste occasioni conosce don Pierino Gelmini e collabora al suo progetto per il recupero di giovani emarginati con diverse iniziative. Nel 1993 partecipa per la seconda volta al Festival di Sanremo con \"Non so pi\u00f9 a chi credere\", classificandosi ottavo nella sezione Campioni, e nello stesso anno \u00e8 in tour per tutta l'Italia ottenendo un ottimo riscontro di pubblico. Pubblica una raccolta con lo stesso titolo del brano sanremese, nella quale compare per la prima volta su CD \"Se ti vedesse mamma\", singolo uscito nel 1990. Nello stesso anno Mina incide \"Mille motivi\", scritta per lei proprio da Biagio Antonacci. Nel 1996 partecipa al Lombardia Festival diretto da Luigi e Carmelo Pistillo (collaborazione artistica di Marco Mangiarotti).\nLa conferma.\nPer il quarto album bisogna attendere l'anno successivo, il 1994, quando esce \"Biagio Antonacci\", con cui si conferma artista di successo. I singoli estratti sono \"Non \u00e8 mai stato subito\" seguito a ruota dalla ballad \"Se io, se lei\". Il disco \u00e8 ricco di potenziali singoli, e addirittura nell'estate del 1995 viene estratto un altro brano, \"Lavorer\u00f2\", dall'arrangiamento vagamente reggae. Nella versione \"album edit\", compare anche la sua compagna Marianna alle prese con una strofa rappata. L'album vende oltre copie.\nNel lavoro successivo, \"Il mucchio\", pubblicato nel 1996, Antonacci compare oltre che come autore e interprete anche come produttore. Tra le 13 canzoni, \"Happy family\" scritta insieme a Luca Carboni e \"Se \u00e8 vero che ci sei\" dove si \u00e8 avvalso della collaborazione di Mel Gaynor, batterista dei Simple Minds. Del brano in questione verranno realizzate anche versioni in francese ed inglese, in duetto con la cantante e modella Viktor Lazlo.\nIl sesto album, \"Mi fai stare bene\", \u00e8 prodotto completamente da Antonacci e le canzoni \"Quanto tempo e ancora\" e \"Iris (tra le tue poesie)\" ottengono un enorme successo. L'album vende oltre copie e rimane in classifica per due anni. Il tour che segue riceve lo stesso entusiastico riscontro tanto che al \"Festivalbar 1999\" Antonacci vince il \"Premio Tour\".\nTra la tourn\u00e9e e gli impegni con la Nazionale italiana cantanti, nel 2000 produce \"Come una goccia d'acqua\", disco della cantante Syria nel quale sono presenti tre sue canzoni, tra cui quella portata dalla cantante pontina al Festival di Sanremo di quell'anno \"Fantasticamenteamore\". Nello stesso anno esce \"Tra le mie canzoni\" una raccolta dei suoi maggiori successi e il DVD \"Live in Palermo\" registrato durante il concerto del 10 luglio 1999. Antonacci conferma le sue doti di autore scrivendo, per Laura Pausini, il brano \"Tra te e il mare\" che riscuote consensi di critica e di pubblico in Italia e all'estero.\nNel 2001 viene pubblicato \"Volevo solo dirti che\" e l'album \"9/NOV/2001\", album che parla di sogni, di stati d'animo, di amore, di sentimenti e di tutto ci\u00f2 che oggi \u00e8 abbandonato, emarginato, dimenticato. L'album vende oltre copie e ottiene il Premio Lunezia per il suo valore musical-letterario.\nNel 2003 per il mercato spagnolo e sudamericano viene pubblicato \"Cuanto tiempo...y ahora\" che contiene 13 brani. Nell'aprile dello stesso anno \u00e8 stato tesserato dalla Cavese 1919 per disputare una partita ufficiale, quella contro il Vittoria l'11 maggio dello stesso anno. A giugno \u00e8 ospite del concerto di Firenze di Claudio Baglioni.\n\"Convivendo\".\nContinua la collaborazione con Laura Pausini e per l'album \"Resta in ascolto\" scrive il brano \"Vivimi\". Nel 2004 parte il progetto \"Convivendo\" con l'uscita della prima parte, seguita nel 2005 dalla seconda. Esperimento nuovo nel mercato musicale italiano che vede l'uscita di due mini album, in tempo diverso, invece del pi\u00f9 classico disco doppio.\n\"Convivendo - Parte I\", uscito il 19 marzo 2004, vende oltre copie ed \u00e8 presente in classifica per 88 settimane consecutive, decretando il successo di brani come \"Non ci facciamo compagnia\", \"Convivendo\" e \"Mio padre \u00e8 un re\". Al Festivalbar 2004 vince il \"Premio Album\" per \"Convivendo - Parte I\". Nel febbraio dell'anno seguente esce quindi \"Convivendo - Parte II\" i singoli estratti da questo album sono \"Sappi amore mio\", \"Pazzo di lei\" e \"Immagina\".\nNel 2005 il cantautore Simone Cristicchi scrive, canta e dedica un brano a Biagio Antonacci, \"Vorrei cantare come Biagio\", che diventa un tormentone estivo. Il 2 luglio dello stesso anno, presso il Circo Massimo di Roma, si \u00e8 tenuto uno dei concerti del Live 8 nel quale Antonacci ha partecipato ed ha cantato \"Immagina\", \"Liberatemi\", \"Se io se lei\" e \"Non ci facciamo compagnia\". Il 31 agosto 2005, ai World Music Awards vince il premio \"Best-Selling Italian Male Artist\" (Artista maschile con pi\u00f9 dischi venduti in Italia).\nA met\u00e0 settembre partecipa a O' Sci\u00e0, l'ormai consueta \"jam session\" di Claudio Baglioni nell'isola di Lampedusa. Il 4 novembre 2005 esce il DVD \"ConVivo\", registrato durante il concerto al Mediolanum Forum. Il 9 gennaio 2006 la FIMI dirama la Classifica Ufficiale Annuale e \"Convivendo - Parte II\" \u00e8 il disco pi\u00f9 venduto in Italia nel 2005.\nIl 23 giugno 2006 esce il terzo album di Tiziano Ferro, \"Nessuno \u00e8 solo\", che contiene un duetto con Biagio Antonacci nel brano \"Baciano le donne\". Nell'edizione 2006 dei Telegatti Antonacci \u00e8 l'unico artista musicale ad essere candidato in tutte e tre le sezioni della categoria musica: \"Miglior disco\", \"Miglior cantante\" e \"Miglior tourn\u00e9e\". \n\"Vicky Love\" e \"Il cielo ha una porta sola\".\nDel marzo 2007, due anni dopo \"Convivendo\", \u00e8 \"Vicky Love\", i cui tre singoli estratti per le classifiche furono \"Lascia stare\", \"Sognami\" e \"L'impossibile\".\nIl 30 giugno 2007 si esibisce allo Stadio Giuseppe Meazza di \"San Siro\" davanti a fans per il suo mega-concerto, il quale anticipa la tourn\u00e9e che partir\u00e0 a novembre. Il 7 settembre dello stesso anno vince il \"Premio Album\" per \"Vicky Love\" al Festivalbar 2007. Il 15 dello stesso mese si esibisce all'annuale MTV Day di Milano in piazza del Duomo, eseguendo \"Sognami\", \"L'impossibile\", \"Lascia stare\", \"Liberatemi\" e \"Convivendo\".\nDal 9 novembre 2007 al 19 aprile 2008 si \u00e8 tenuta una tourn\u00e9e la cui apertura \u00e8 stata a Treviglio (BG) e la chiusura al PalaLottomatica di Roma.\nIl 10 ottobre 2008 \u00e8 uscito nelle radio \"Il cielo ha una porta sola\", singolo di lancio che precede la pubblicazione dell'album omonimo, in uscita il 31 ottobre su etichetta Sony BMG. L'album contiene due brani inediti (scritti per la colonna sonora del film \"Ex\" di Fausto Brizzi) e tutti i pi\u00f9 grandi successi di Antonacci scelti dai suoi fans tramite il sito Internet ufficiale, oltre a contenere le sue inedite versioni dei brani \"Tra te e il mare\" e \"Vivimi\" gi\u00e0 incise da Laura Pausini. Per \"Tra te e il mare\" chiede e ottiene il permesso di utilizzare il riff di \"Start Me Up\", successo dei The Rolling Stones del 1981, sottotitolandola quindi \"Rolling Version\".\n\"Inaspettata\".\nIl suo undicesimo album intitolato \"Inaspettata\" \u00e8 uscito il 13 aprile 2010 ed \u00e8 stato anticipato il 19 marzo dal singolo \"Se fosse per sempre\". Durante un'intervista in cui gli \u00e8 stato chiesto: \u00abPerch\u00e9 la scelta della canzone \"Inaspettata\" come titolo dell'album?\u00bb, il cantautore ha dichiarato: \u00abScelgo questo brano per dare un'entit\u00e0 al disco, mi piace molto \"Inaspettata\", come ho amato in passato altri miei titoli, che comunque si riconoscevano in mezzo a tante cose.\u00bb Dall'album sono stati estratti anche i singoli \"Inaspettata\" con Leona Lewis, \"Chiedimi scusa\", \"Buon giorno bell'anima\" e \"Ubbidir\u00f2\" con i Club Dogo.\nSempre nel 2010, Antonacci scrive per la concorrente del talent show \"Amici di Maria De Filippi\" Loredana Errore l'inedito \"Ragazza occhi cielo\", singolo che segna anche il debutto della Errore con l'omonimo EP, che ottiene un buon successo e che contiene anche un altro inedito firmato dal cantautore, \"L'ho visto prima io\" e la cover di \"Oggi tocchi a me\". Nel 2011, sempre per Loredana Errore, Antonacci scrive e produce il suo album di debutto \"L'errore\", scrivendo tutti i pezzi dell'album. Nello stesso anno Antonacci si esibisce per tre sere consecutive all'Arena di Verona e viene premiato ai Wind Music Awards con il CD Multiplatino per le copie vendute dell'album \"Inaspettata\".\nNel periodo estivo si esibisce a Venezia in piazza San Marco e a Roma presso l'anfiteatro Flavio (Colosseo), quest'ultimo a scopo benefico per consentire agli studenti dei paesi in stato di guerra di soggiornare in Italia e contribuire al restauro del Colosseo.\nIl 25 ottobre 2011 esce la versione CD/DVD del concerto al Colosseo e vengono annunciate le date del tour, che partir\u00e0 nel maggio 2012 e che toccher\u00e0 le maggiori citt\u00e0 italiane. In contemporanea con l'uscita di \"Colosseo\" Antonacci annuncia che sta lavorando al suo prossimo album, che uscir\u00e0 nei primi mesi del 2012. L'album \"Colosseo\" viene certificato disco d'oro per aver superato le copie.\n\"Sapessi dire no\".\nNel gennaio 2012 sul suo sito ufficiale, sul profilo Facebook ufficiale e sulla pagina di YouTube viene pubblicato il documentario in 4 puntate sui concerti tenutisi all'Arena di Verona nel maggio 2011. Tra febbraio e marzo, sempre con la formula dei video, viene ufficialmente annunciato il suo dodicesimo album in studio, in uscita ad aprile. Tramite Facebook e Twitter, Antonacci comunica che il singolo, in rotazione radiofonica da venerd\u00ec 9 marzo, si intitola \"Ti dedico tutto\".\nIl 21 marzo Antonacci svela che il CD si intitola \"Sapessi dire no\" e ne mostra la copertina, disegnata da Milo Manara; sei giorni pi\u00f9 tardi \u00e8 ospite del programma televisivo \"Panariello non esiste\" per presentare in anteprima TV il singolo \"Ti dedico tutto\". In questa occasione duetta inoltre con Laura Pausini sulle note di \"Vivimi\".\nTra il 27 marzo e il 10 aprile il cantante ha pubblicato attraverso iTunes tre brani estratti da \"Sapessi dire no\": \"Con infinito onore\" (27 marzo), \"Qui\" (3 aprile) e \"Dimenticarti \u00e8 poco\" (10 aprile). L'album \u00e8 stato infine pubblicato il 17 aprile e il giorno precedente lo ha presentato nei cinema del circuito The Space Cinema di Milano, in collegamento con le altre 35 sale del circuito in tutta Italia. In questa occasione Antonacci dichiara che l'intero album \u00e8 dedicato al collega scomparso Lucio Dalla.\nIl 25 maggio entra in rotazione radiofonica il secondo singolo, \"Non vivo pi\u00f9 senza te\", in collaborazione con Andrea Dess\u00ec e Massimo Tagliata dei Marea, rispettivamente il co-autore e il fisarmonicista solista del brano che diventa un vero e proprio tormentone estivo di quell'anno. Il 14 settembre in Italia, il 26 settembre a San Marino e il 29 settembre nella Citt\u00e0 del Vaticano esce invece in radio il terzo singolo, \"Insieme finire\". Come quarto e quinto singolo vengono rispettivamente scelti \"L'evento\" e \"Dimenticarti \u00e8 poco\".\nIl 20 novembre viene pubblicata un'edizione speciale dell'album con una copertina che mette ancor pi\u00f9 in evidenza il disegno del \"Maestro\" Milo Manara. Oltre ai 14 brani dell'edizione originaria, la riedizione contiene gli inediti \"One Day (Tutto prende un senso)\", scritto e interpretato con Pino Daniele), e \"Ci vuole tempo\", composto e registrato dall'artista durante le tappe del tour di Roma, Eboli e Bari. A questi brani si aggiunge una nuova versione di \"Dormi nel cuore (Sleep on My Heart)\", cantata in duetto con Rebecca Ferguson, e \"I soli\", un omaggio di Antonacci a Giorgio Gaber.\nA fine dicembre \"Sapessi dire di no\" viene certificato doppio disco di platino dalla FIMI per le oltre copie vendute. \u00c8 stato inoltre l'album italiano che ha primeggiato per numero di settimane di permanenza in testa alla classifica nell'anno 2012.\n\"L'amore comporta\" e \"Biagio\".\nIl 28 febbraio 2014 entra in rotazione radiofonica \"Ti penso raramente\": il singolo fa da apripista al nuovo album di inediti intitolato \"L'amore comporta\", apparso in anteprima su Cubomusica dal 4 aprile al 7 aprile e uscito ufficialmente l'8 aprile.\nProdotto tra Milano e Los Angeles con Michele Canova Iorfida e composto da 13 tracce, il disco viene presentato dallo stesso Antonacci con una diretta \"hangout\" il 7 aprile su YouTube e Google+. Il giorno prima lo stesso Antonacci aveva svelato sulla sua pagina Facebook il testo di una delle tracce, \"Dolore e forza\".\nPer celebrare il nuovo lavoro vengono anche annunciati due nuovi eventi dal vivo denominati \"Palco Antonacci\". Il primo \u00e8 previsto all'Arena della Vittoria di Bari il 24 maggio e vedr\u00e0 come ospiti Alessandra Amoroso e Giuliano Sangiorgi, mentre il secondo andr\u00e0 in scena il 31 maggio allo stadio di San Siro in Milano con ospiti Eros Ramazzotti e Laura Pausini.\nL'11 febbraio 2015 \u00e8 ospite durante la seconda serata del Festival di Sanremo 2015 condotto da Carlo Conti, esibendosi con un medley di \"Se io, se lei\", \"Pazzo di lei\", \"Sognami\". Alla fine dell'esibizione dedica un omaggio a Pino Daniele cantando \"Quando\", nell'arrangiamento acustico di Massimo Varini, con lui sul palco. Sar\u00e0 quest'omaggio a segnare il picco d'ascolti della seconda serata, con oltre 13 milioni di spettatori. L'11 aprile 2015 \u00e8 giurato d'eccezione durante la prima puntata del serale di \"Amici di Maria De Filippi\".\nIl 27 novembre 2015 \u00e8 stata pubblicata la sua decima raccolta \"Biagio\", anticipato a fine ottobre dal singolo inedito \"Ci stai\". Il 19 febbraio 2016 \u00e8 entrato in rotazione radiofonica il secondo singolo \"Cortocircuito\", scelto dai fan del cantante attraverso una votazione avvenuta su Facebook; il relativo videoclip \u00e8 stato presentato il 26 dello stesso mese.\nNello stesso anno ha collaborato con Zucchero Fornaciari alla registrazione dei cori del brano \"Ti voglio sposare\", tratto dall'album \"Black Cat\".\n\"Dediche e manie\".\nIl 18 aprile 2017 Biagio Antonacci ha rivelato attraverso Facebook l'intenzione di pubblicare il quattordicesimo album in studio per il 10 novembre dello stesso anno. Il 26 settembre viene annunciato il primo singolo dell'album, \"In mezzo al mondo\", uscito tre giorni pi\u00f9 tardi.\nL'album, intitolato \"Dediche e manie\", ha debuttato al secondo posto della Classifica FIMI Album ed \u00e8 stato certificato disco d'oro dalla FIMI.\nIl 5 gennaio 2018 \u00e8 uscito il secondo singolo \"Fortuna che ci sei\", mentre il 6 aprile 2018 \u00e8 uscito il terzo singolo \"Mio fratello\".\nIl 3 dicembre 2018 viene annunciata \"Laura Biagio Stadi Tour 2019\", tourn\u00e9e estiva di Antonacci con Laura Pausini in dieci stadi italiani, da giugno ad agosto 2019.\n\"Chiaramente visibili dallo spazio\".\nIl 29 novembre 2019 Antonacci ha pubblicato il quindicesimo album \"Chiaramente visibili dallo spazio\", anticipato qualche giorno prima dal singolo \"Ci siamo capiti male\". Come spiegato dallo stesso artista, il disco risulta essere pi\u00f9 vicino alla musica acustica e al cantautorato ed \u00e8 il frutto di un lavoro di squadra svolto con i produttori Taketo Gohara e Placido Salamone. I testi, invece, riflettono l'essere visibili dagli altri: \nPer la promozione dell'album il cantante ha pubblicato durante il 2020 i singoli \"Ti sapr\u00f2 aspettare\", \"Per farti felice\" e \"L'amore muove\". Tra il 28 settembre e il 24 ottobre 2021 Antonacci ha presentato dal vivo l'album presso il Teatro Carcano di Milano in una serie di venti date."}
{"id": "97283", "revid": "6923", "url": "https://it.wikipedia.org/wiki?curid=97283", "title": "Costruzioni ferroviarie", "text": ""}
{"id": "97284", "revid": "1934238", "url": "https://it.wikipedia.org/wiki?curid=97284", "title": "Ippica", "text": "Con il termine ippica si indicano le discipline dell'equitazione sportiva dove il cavallo corre su pista accompagnato (ippodromo).\nNelle corse al galoppo si utilizza un cavallo purosangue (prevalentemente il purosangue inglese), che viene montato dal fantino, che \u00e8 sollevato su una sella piccola e leggera. Nelle corse al trotto si utilizza il cavallo trottatore, il cui guidatore (driver) siede su di un piccolo calesse a 2 ruote, detto \"sulky\".\nSpecialit\u00e0 meno diffuse sono: le corse di trotto montato (cavallo al trotto ma con fantino in sella), corse di trotto per pariglie (due cavalli appaiati con un unico sulky), le corse all'ambio.\nL'allevamento di questi cavalli atleti richiede grande dedizione e passione. I cavalli vengono destinati alla preparazione per le corse all'et\u00e0 di 18 mesi e iniziano a correre dal secondo anno di vita. La selezione avviene sia nel campo genetico che in quello morfologico.\nStoria.\nNell'antica Grecia, nell'antica Roma e nell'Impero Bizantino le corse di cavalli erano molto popolari, in particolare le corse di bighe e quadrighe. Le corse di cavalli erano uno sport delle Olimpiadi antiche, in cui era incoronato vincitore non l'auriga, ma il proprietario del cavallo, che spesso era un tiranno.\nA Roma e Bisanzio le corse si tenevano in appositi impianti monumentali, i pi\u00f9 famosi dei quali sono il Circo Massimo e l'Ippodromo di Costantinopoli. In queste due citt\u00e0 le scuderie che si affrontavano erano sempre le stesse e si distinguevano per il colore delle vesti e dei finimenti; la plebe cittadina era divisa in vere e proprie \"tifoserie\" che sostenevano le rispettive scuderie. A Roma questo tipo di corse si celebr\u00f2 per l'ultima volta nel 549, mentre a Bisanzio esse furono disputate fino alla conquista veneziana del 1204.\nNel Medioevo si tenevano corse di cavalli nelle citt\u00e0, o lungo le strade (\"palii alla lunga\") oppure intorno alle piazze (\"palii alla tonda\" o \"al giro\"), fra cavalli montati a pelo. Ne sono tipico esempio in Italia i palii e le corse dei Barberi, il pi\u00f9 antico dei quali \u00e8 il Palio di Asti che risale al XIII secolo, mentre il pi\u00f9 famoso \u00e8 il Palio di Siena, che nell'attuale forma risale al 1656.\nL'ippica moderna si \u00e8 sviluppata in Inghilterra (ed in particolare a Newmarket) nel corso del XVII-XVIII secolo, dove sono state elaborate le regole dei diversi tipi di gara (galoppo, trotto e ostacoli) e dove \u00e8 stata selezionata la razza purosangue inglese.\nDescrizione.\nSpecialit\u00e0.\nL'ippica \u00e8 tipicamente suddivisa nelle seguenti specialit\u00e0:\nIl mondo delle scommesse in Italia.\nEssendo l'Ippica uno sport che mette a confronto diretto vari concorrenti, \u00e8 anche una delle principali attrattive per gli appassionati di scommesse. La maggior parte delle puntate viene effettuata ai picchetti degli ippodromi e nelle apposite sale corse.\nL'ente che gestisce il patrimonio equino italiano, il circuito italiano dell'ippica \u00e8 l'U.N.I.R.E. (Unione Nazionale per l'Incremento delle Razze Equine), dal 15 luglio 2011 ridenominata A.S.S.I (Agenzia per lo Sviluppo del Settore Ippico). Il relativo sistema di giochi e scommesse era gestito dallo stesso ente ma da qualche anno la gestione \u00e8 passata al Ministero delle Finanze.\nCollegamenti esterni.\nVarenne"}
{"id": "97285", "revid": "122913697", "url": "https://it.wikipedia.org/wiki?curid=97285", "title": "Tipo di dato astratto", "text": "Un tipo di dato astratto o ADT (Abstract Data Type), in informatica e specificamente nel campo della programmazione, \u00e8 un tipo di dato le cui istanze possono essere manipolate con modalit\u00e0 che dipendono esclusivamente dalla semantica (anche detto comportamento) del dato e non dalla sua realizzazione.\nDefinizione e caratteristiche.\nNei linguaggi di programmazione che consentono la \"programmazione per tipi di dati astratti\", un tipo di dato viene definito distinguendo nettamente la sua interfaccia, ovvero le operazioni che vengono fornite per la manipolazione del dato, e la sua implementazione interna, ovvero il modo in cui le informazioni di stato sono conservate e in cui le operazioni manipolano tali informazioni al fine di esibire, all'interfaccia, il comportamento desiderato. La conseguente inaccessibilit\u00e0 dell'implementazione viene spesso identificata con l'espressione incapsulamento (detto anche \"information hiding\": \"nascondere informazioni\").\nDa quanto detto fin qui si ricava che \u00e8 intrinseca nel concetto di ADT l'idea che la semantica di un dato \"coincida\" con le operazioni che si possono eseguire su di esso. Dalla radicalizzazione di questa idea deriva il paradigma di programmazione della programmazione algebrica (vedi per esempio il linguaggio OBJ) in cui i tipi di dati sono completamente definiti da una descrizione algebrica delle loro operazioni. Tuttavia, il concetto di ADT, inteso come un tipo di dato che unisce una interfaccia di operazioni a una implementazione interna nascosta, ha influenzato anche paradigmi di programmazione pi\u00f9 convenzionali, ed \u00e8 alla base della stessa programmazione orientata agli oggetti, in quanto \"una classe \u00e8 l'implementazione di un dato astratto\" (Bertrand Meyer, padre del linguaggio \"object-oriented\" Eiffel).\nEsempi.\nAlcuni degli esempi di ADT pi\u00f9 comuni nell'informatica riguardano alcune strutture dati come lo stack o la coda; da qui si \u00e8 diffusa l'abitudine scorretta di identificare il termine ADT (che ha valenza assolutamente generale) con tali strutture dati."}
{"id": "97286", "revid": "15756", "url": "https://it.wikipedia.org/wiki?curid=97286", "title": "Semenkhkara", "text": "Secondo il Canone Reale si tratterebbe del diciassettesimo sovrano della dinastia.\nBiografia.\nDi questo sovrano, oltre alla citazione nel Canone Reale, si conosce una statua proveniente da Tani, ma collocata inizialmente a Menfi, usurpata in un secondo tempo da Ipepi.\n\"Imiramesha\" pu\u00f2 essere letto come \"capo dell'esercito\" e la circostanza che sia scritto al di fuori del cartiglio supporta l'ipotesi che si sia trattato di un militare giunto, non sappiamo per quali vie, al trono.\n\u00c8 convinzione abbastanza diffusa che abbia avuto un regno di pochi anni.\nAlcuni storici ritengono che il suo potere si estendesse solamente a parte del delta del Nilo, in tal caso questo sovrano avrebbe regnato contemporaneamente ad un altro re - non sappiamo quale - governante dalla capitale tradizionale Ity Tawy (questo in aggiunta al sovrano della XIV dinastia egizia).\nListe reali.\nNel testo il cartiglio con il nome del sovrano \u00e8 seguito dall'epiteto\nm:r-A12\nmr m\u0161\u02c1 - Imira mesha"}
{"id": "97287", "revid": "2184720", "url": "https://it.wikipedia.org/wiki?curid=97287", "title": "Luca Carboni", "text": "Distintosi fin dagli esordi per il carattere intimista e riflessivo dei testi delle sue canzoni, ha debuttato sulla scena musicale nel 1981 come chitarrista e compositore, esordendo poi ufficialmente da solista nel 1983.\nBiografia.\n1976-1982: Gli esordi con i \"Teobaldi Rock\".\nLuca Carboni \u00e8 il quarto di cinque figli (tre maschi e due femmine); il padre \u00e8 impiegato in un'azienda di carrozzine e giocattoli per bambini e la mamma Franca \u00e8 casalinga. Coltiva la sua passione per la musica fin da piccolo: gi\u00e0 a 6 anni impara a suonare il pianoforte e ascolta i cantautori italiani, da Lucio Battisti a Francesco De Gregori. Dopo le scuole medie affronta ragioneria e agraria ma si accorge che non fanno per lui. Carboni ha lavorato a lungo proprio in un'azienda di carrozzine e giocattoli e ha fatto anche il commesso in un elegante negozio di abbigliamento del centro di Bologna dove un giorno durante una manifestazione studentesca fu bersagliato dalle uova.\nNel 1976, a 14 anni, fonda i \"Teobaldi Rock\" insieme a Andrea Bellodi, Giovanni Cannamela, Antonello Giorgi, Nicola Lenzi e Marco Toschi, dove Carboni ha il ruolo di chitarrista e compositore.Le prime prove del gruppo avvengono nella parrocchia. Con questo gruppo si esibir\u00e0 in molti concerti negli anni fino al 1980, inserendosi nel fermento culturale che anim\u00f2 Bologna negli anni del punk e della new wave. Nel 1980 i \"Teobaldi Rock\" partecipano alla manifestazione \"Bologna rock 80\" e nel 1981 pubblicano il loro primo e unico 45 giri che contiene i testi \"L.N\". e \"Odore d'inverno\". Il singolo viene pubblicato dalla \"Bazar\" (etichetta discografica di Reggio Emilia) e distribuito a livello locale. Il gruppo per\u00f2 si scioglie subito dopo. La qualit\u00e0 sonora del 45 giri non \u00e8 delle migliori e oggi \u00e8 molto raro.\nCarboni non abbandona la sua passione musicale e cerca nuove strade. L'occasione arriva dagli Stadio, che leggono un suo testo (lasciato all\"'Osteria da Vito\", all'epoca luogo di ritrovo di cantautori e musicisti) e gli propongono di scrivere un pezzo per il loro primo album. Siamo nel 1982: Carboni scrive \"Navigando controvento\", che sar\u00e0 pubblicato nell'album \"Stadio\".\n1983-1986: \"...intanto Dustin Hoffman non sbaglia un film\" e \"Forever\".\nGrazie all'incontro con Gaetano Curreri, Carboni ha l'opportunit\u00e0 di realizzare il suo primo album con la \"RCA Italiana\". Registrato nel 1983 e pubblicato il 27 gennaio 1984, \"...intanto Dustin Hoffman non sbaglia un film\" vanta la coproduzione di Curreri e la collaborazione di Ron e di Lucio Dalla. L'album vende 30.000 copie, il singolo \"Ci stiamo sbagliando\" oltre 50.000, entrando in classifica nei primi 20 posti per alcune settimane e vince il premio \"Disco verde\" al \"Festivalbar 1984\".\nCarboni fa breccia soprattutto tra i pi\u00f9 giovani, che si riconoscono in quella visione del mondo e vi ritrovano le proprie ansie e i propri desideri. Da agosto a dicembre 1984 \u00e8 impegnato nella tourn\u00e9e \"Luca Carboni Tour 1984\".\nIl 3 settembre 1985 viene pubblicato \"Forever\", secondo album di Luca Carboni. Il disco raggiunge le 70.000 copie, migliorando il successo del precedente entrando in classifica nei primi 10 posti per alcune settimane.\nL'album si pone come complemento del precedente, mantenendone la stessa cifra stilistica, ma assumendo un punto di vista pi\u00f9 maturo sia nei testi (che ora spaziano anche su temi sociali, trattati con sottile ironia), sia nella musica (con arrangiamenti pi\u00f9 raffinati). Da luglio a settembre \u00e8 impegnato nella tourn\u00e9e \"Luca Carboni Tour 1985\". Nello stesso anno si prende un periodo di pausa, alla ricerca di nuovi stimoli e nuove idee, iniziando anche a dedicarsi alla pittura. Da gennaio ad ottobre 1986 \u00e8 impegnato nella tourn\u00e9e \"Luca Carboni Tour 1986\".\n1987-1994: Il successo del grande pubblico.\nIl frutto di un'elaborazione pi\u00f9 lunga e meticolosa \u00e8 l'album \"Luca Carboni\", pubblicato il 26 settembre 1987.\nIl primo singolo estratto \u00e8 \"Silvia lo sai\", una canzone che riesce a raccontare con delicatezza il dramma di un amore adolescenziale travolto dalla droga. \"Silvia lo sai\" diventa un inno generazionale, come pure l'altro estratto \"Farfallina\", una canzone tenera e struggente sul desiderio di amare. Questi singoli trascinano l'album fino alle 700.000 copie e lanciano Carboni nelle classifiche italiane: l'album arriva al primo posto, e resta in classifica complessivamente per oltre un anno.\nIn questo disco c'\u00e8 spazio per il romanticismo, mediato con l'ironia e con ritratti sospesi tra la sua Bologna e i paesaggi del Mare Adriatico.\nDa luglio 1987 a settembre 1988 \u00e8 impegnato nella tourn\u00e9e \"Luca Carboni Tour 1987-1988\". Nel 1989 viene pubblicato l'album \"Luca Carboni\" anche in lingua spagnola. Nonostante il successo consolidato, il suo carattere schivo lo porter\u00e0 lontano dalle attenzioni dei media limitando il pi\u00f9 possibile la sua immagine di personaggio pubblico. La critica non sempre lo vedr\u00e0 di buon occhio, rimproverandogli la mancanza di un certo impegno ideologico declassandolo a icona per adolescenti. In seguito, riabilitato, ne riconosceranno lo spessore dell'introspezione che c'\u00e8 dietro le sue melodie orecchiabili.\nLa \"fuga dalla fama\" di Carboni si realizza con un album pi\u00f9 intimista e riflessivo, intriso di malinconia, giocato su sonorit\u00e0 pi\u00f9 acustiche dei precedenti. \"Persone silenziose\" pubblicato 24 novembre 1989: \u00e8 un album pi\u00f9 intenso e difficile dei precedenti, in cui l'autore sceglie gli umili, coloro che non comandano e non vanno sui giornali come emblema di valori che a certi livelli della societ\u00e0 sembrano irrimediabilmente persi. Carboni limita intenzionalmente le presenze promozionali nei media, ma ci\u00f2 non impedisce a questo disco di toccare le 500.000 copie vendute, trainato dalla struggente \"Primavera\", densa di emozioni che dal passato riaffiorano nel presente con continui flashback.\nSegue nel 1990 la tourn\u00e9e \"Persone silenziose Tour 1990\" da marzo a settembre e viene pubblicato l'album \"L'avvenire\" per la Francia, una raccolta dei primi tre album. Nel 1991 appare in uno spezzone del videoclip del brano \"Festival di Gabicce Mare\", contenuto nel secondo album di Biagio Antonacci \"Adagio Biagio\".\nDopo due anni Carboni d\u00e0 alla luce un altro album da primato: \"Carboni\" pubblicato il 10 gennaio 1992. Il singolo \"Ci vuole un fisico bestiale\", con la sua ironia a ritmo di rock, fa da apripista. La malinconica \"Mare mare\" diventa l'inno di quell'estate e lo porter\u00e0 a vincere il \"Premio Singoli\" al \"Festivalbar 1992\" e il premio come \"Miglior artista dell'anno\" a \"Vota la voce\". Di questi due singoli vengono realizzate versioni alternative per discoteche. Il singolo ottiene un buon successo anche nelle discoteche greche (Carboni registrer\u00e0 un'ulteriore versione in cui parte del testo verr\u00e0 tradotto in lingua greca grazie alla collaborazione di Stefanos Korkolis) ed \u00e8 a tutt'oggi uno dei singoli italiani pi\u00f9 famosi all'estero. Di quest'album, le cui canzoni conosceranno quasi tutte una discreta notoriet\u00e0 radiofonica, verranno vendute pi\u00f9 di un milione di copie. Altri singoli di grande successo saranno \"La mia citt\u00e0\", graffiante ironia sulle contraddizioni del nostro modello di sviluppo, e \"Le storie d'amore\" (scritta col suo chitarrista storico Mauro Patelli) tenera canzone d'amore. Anche di questo brano verr\u00e0 realizzata una nuova versione, con la partecipazione del cantante Larry Johnson, inclusa nella compilation \"Original Super Hits\", pubblicata e distribuita dalla \"BMG\" tra il 1993 e il 1994. In \"Alzando gli occhi al cielo\", Carboni scrive \"come fanno i capi della mafia a non pentirsi, come fanno certi potenti a non convertirsi\" nello stesso anno degli attentati mortali a Giovanni Falcone e Paolo Borsellino. L'album \"Carboni\" supera come detto il milione di copie arrivando alla premiazione con un triplo disco di platino.\nDa marzo ad agosto 1992 \u00e8 impegnato nella tourn\u00e9e \"Ci vuole un fisico bestiale Tour 1992\" a cui segue a novembre e a dicembre \"Carboni-Jovanotti in concerto 1992\", otto concerti insieme a Jovanotti creando le premesse per un lungo sodalizio, che confluir\u00e0 tra l'altro nella la raccolta dal vivo/studio \"Diario Carboni\", pubblicata il 25 ottobre 1993 in dieci paesi europei. L'album contiene brani live, remix e inediti tra cui tre duetti con Jovanotti (\"Vedo risorgere il sole\", \"Mix 1992 \", \"O \u00e8 Natale tutti i giorni...\") e un duetto con Ugo Rapezzi (\"Spider\"). Durante 3 date (due a Bologna e una a Salerno) viene registrata la VHS \"Diario Carboni\" e pubblicata il 2 luglio 1993.\nSempre nel 1993, insieme a Mauro Malavasi, produce l'album \"Arrivano i nostri\" di Ugo Rapezzi. Sempre nel 1993 appare nelle vesti di un prete in uno spezzone del videoclip del brano \"Penso positivo\", pubblicato nell'album di Jovanotti \"Lorenzo 1994\"; duetta con Mario Lavezzi, Mango e Laura Valente nel brano \"Bianche raffiche di vita\", pubblicato nell'album \"Voci 2\" di Mario Lavezzi. Parte poi per una nuova serie di concerti tra Italia Svizzera, Germania e Belgio: \"Ci vuole un fisico bestiale Tour 1993 Europa\" (maggio 1993), \"Diario Carboni Tour 1993\" (ottobre-novembre) e \"Diario Carboni Tour 1994 Europeo\" (giugno-luglio 1994).\n1995-1999: Dopo il successo.\nNel corso degli anni '90, Carboni accentua la sua ricerca minimalista e, il 12 ottobre 1995 viene pubblicato l'album \"MONDO world welt monde\". Il nuovo disco \u00e8 stato registrato con un gruppo quasi in presa diretta: ci\u00f2 si avverte soprattutto in alcuni pezzi (come il singolo di lancio \"Inno nazionale\", ironico e tagliente contro tutte le forme di egoismo e di razzismo), che suonano molto grezzi, senza (quasi) nessuna postproduzione, solo con i suoni duri e sporchi di chitarra (suonata da Mauro Patelli), basso, batteria e tromba. Altri pezzi (come \"Non \u00e8\", che sbeffeggia la nostra societ\u00e0 fatta di apparenze) suonano nettamente diversi, molto pi\u00f9 levigati in fase di produzione. La sensazione di disomogeneit\u00e0 \u00e8 evidente: anche se criticabile (e criticata da alcuni), va comunque attribuita a una scelta stilistica.\nAll'album segue \"Mondo Tour 1996\", una tourn\u00e9e molto originale tra febbraio e novembre 1996. Durante alcuni concerti vengono registrati 2 brani: \"Ex T.Blu\" in duetto virtuale con Alessio Bertallot e \"Alzando gli occhi al cielo\" in duetto con Jovanotti, pubblicati poi nell'album \"Live\" del 2003. Nello stesso anno viene pubblicata l'album in lingua spagnola con il titolo \"MUNDO world welt mondo\" grazie alla collaborazione con Miguel Bos\u00e9 e scrive per Biagio Antonacci il testo del brano \"Happy Family\" pubblicato nell'album \"Il mucchio\", brano che viene utilizzato come colonna sonora del film \"Tutor\" della regista cinese Li Hong.\nIl minimalismo di Carboni raggiunge il suo estremo con l'album \"Carovana\", pubblicato il 7 maggio 1998; un album interamente realizzato da Carboni stesso all'elaboratore, in casa sua, alla ricerca di un suono leggero, atmosferico, con eccezione del singolo di lancio \"Le ragazze\". Da settembre 1998 a ottobre 1999 \u00e8 impegnato nella tourn\u00e9e \"Carovana Tour 1998-1999\".\n1999-2003: \"Il tempo dell'amore\" e la paternit\u00e0.\nIl 22 ottobre 1999 viene pubblicata la raccolta \"Il tempo dell'amore\" nata per segnare i primi 15 anni di carriera, dedicata alla nascita di suo figlio Samuele. La raccolta contiene gli inediti \"La mia ragazza\" e \"Il tempo dell'amore\".\nDa febbraio ad agosto 2000 \u00e8 impegnato nella tourn\u00e9e \"Europe Live Tour 2000\", una serie di concerti europei, nel 1988 realizza \"Le tue ali Bologna\", l'inno del \"\" insieme con Andrea Mingardi, Lucio Dalla e Gianni Morandi e duetta con Andrea Mingardi nel brano in dialetto bolognese \"Gig 2000\", pubblicato nell'album \"Ciao R\u00e0gaz\".\nIl 26 ottobre 2001 viene pubblicato l'album \"LU*CA\", le cui canzoni sono dedicate a suo figlio, tranne \"Voglia di piangere\", in memoria di sua madre, \"I problemi della gente\", sul disagio sociale, e \"Stellina (dei cantautori)\", scritta per la scomparsa del produttore Renzo Cremonini. Il primo singolo \u00e8 \"Mi ami davvero\", dichiarazione d'amore in controtendenza ai malcostumi del tempo, brano che porta subito l'album in testa alle classifiche e raggiunge anche la prima posizione dell'airplay radiofonica. Nel 2002 uscir\u00e0 come singolo \"La nostra storia\", dedicata alla compagna, seguito da \"Le parole\" e da \"Stellina (dei cantautori)\".\nDa gennaio ad ottobre 2002 \u00e8 impegnato nella tourn\u00e9e \"Lu*Ca Tour 2002\". Il 7 maggio 2002 Luca Carboni \u00e8 ospite di Jovanotti al concerto al \"Mediolanum Forum\" d'Assago, tappa del Tour \"Il quinto mondo Tour 2002\". Duettano insieme nel brano \"Mi ami davvero\" che viene poi pubblicato nell'album \"Live\" del 2003. Il 6 dicembre viene pubblicato il DVD \"Autoritratto\" che raccoglie dieci video selezionati tra tutti quelli pubblicati da Carboni. Sempre nello stesso anno duetta con gli Skiantos nel brano \"La sonnolenza provoca dipendenza\" pubblicato nell'album \"Doppia dose\".\nIl 28 ottobre 2003 viene pubblicato \"Live\", una raccolta di 29 pezzi selezionati tra i concerti dal 1992 al 2002 pi\u00f9 l'inedito \"Settembre\".\n2004-2007: \"...le band si sciolgono\".\nIl 26 febbraio 2004, pubblica il suo primo libro \"Autoritratto\", considerato da lui non un libro ma un pasticcio di visioni essendo seguito da molteplici suoi dipinti, raffigurazioni e bozzetti oltre che a pensieri, testi e racconti. Da febbraio a settembre \u00e8 impegnato nella tourn\u00e9e \"Autoritratto Live Tour 2004\", una nuova serie di concerti italiana. In seguito, comincia a lavorare su nuovi materiali. Nell'estate realizza la copertina dell'album \"Bufalo Bill\" di Francesco De Gregori che viene ceduta all'asta; il ricavato \u00e8 stato poi devoluto in beneficenza. Il 15 ottobre 2004 \u00e8 ospite di Biagio Antonacci a Bologna al concerto del \"Convivendo tour 2004-2005\" e duettano nel brano \"Silvia lo sai\".\nA ottobre 2005 duetta con Ron nel brano \"Anima\" inserito nell'album in allegato al \"Corriere della Sera\" \"Ma quando dici amore\". L'album contiene 14 brani (di cui 13 duetti) con grandi artisti della musica italiana e internazionale (Anggun, Claudio Baglioni, Samuele Bersani, Loredana Bert\u00e8, Carmen Consoli, Lucio Dalla, Elisa, Jovanotti, Mario Lavezzi, Nicky Nicolai e Stefano Di Battista, Raf, Tosca) e un video con Renato Zero. L'intero ricavato della vendita dell'album viene devoluto all'\"AISLA\", Associazione Italiana Sclerosi Laterale Amiotrofica.\nIl 29 settembre 2006 viene pubblicato il nuovo album di inediti, intitolato \"...le band si sciolgono\", anticipato dal singolo \"Malinconia\". L'album vede la collaborazione di Pino Daniele, che suona la chitarra nel brano \" La mia isola\", e di Gaetano Curreri, autore delle musiche del brano \"Lampo di vita\". Nell'album \u00e8 incluso anche il brano \"Pensieri al tramonto\", che vede Carboni duettare con Tiziano Ferro. \"...le band si sciolgono\" esce in duplice versione, CD e CD+DVD. Nel DVD \u00e8 presente, con la collaborazione di Marco Pavone, la trilogia di tre video realizzati a cartone animato nei quali si nota l'ispirazione al fumetto \"Corto Maltese\" di Hugo Pratt di cui Carboni \u00e8 ammiratore. I 3 video ricevono nel 2006 il \"Premio Videoclip Italiano\" e nel 2007 ai \"Venice Music Awards\" il video \"La mia isola\" riceve il premio come \"Miglior video dell'anno\".\nIl 21 febbraio 2007 viene pubblicato \"Segni del tempo\", una biografia sotto forma di intervista scritta da Luca Carboni e Massimo Cotto che riassume le sue vicende artistiche e umane. Nello stesso mese la canzone \"Malinconia\" viene utilizzata come colonna sonora del film \"Notte prima degli esami - Oggi\". Da febbraio ad ottobre 2007 \u00e8 impegnato nella tourn\u00e9e \"...le band si sciolgono Tour 2007\". Il 16 novembre Carboni ritorna con una nuova raccolta \"Una rosa per te\", composta da 36 canzoni d'amore tra le quali spiccano \"C'\u00e8\", \"Dentro le scarpe\" e \"Canzoni alla radio\" (tre canzoni incise per gli Stadio negli anni 80 e da lui mai pubblicate).\n2008-2010: \"Musiche ribelli\".\nIl 15 febbraio 2008 viene pubblicato l'album dei Neri per Caso \"Angoli diversi\" contenente una cover del brano \"Ci vuole un fisico bestiale\" in versione cappella in duetto con Luca Carboni.\nIl 3 febbraio 2009 partecipa come guest star della serie televisiva di Rai 2 \"L'ispettore Coliandro\" nella puntata \"Doppia rapina\". Il 16 febbraio 2009 viene pubblicato \"Musiche ribelli\". Registrato all'Isola d'Elba, negli ultimi mesi del 2008, contiene cover di cantautori degli anni 70 e 80, tra cui \"Musica ribelle\" (da cui deriva il titolo dell'album) di Eugenio Finardi, \"Vincenzina e la fabbrica\" di Enzo Jannacci, \"Raggio di sole\" di Francesco De Gregori, \"Vender\u00f2\" di Edoardo Bennato, \"Up Patriots to Arms\" di Franco Battiato, \"Eppure soffia\" di Pierangelo Bertoli e e \"La casa di Hilde\" di Francesco De Gregori, quest'ultimo interpretato da Carboni in duetto con Riccardo Sinigallia, che figura anche in veste di produttore. Con il cantautore romano incide anche \"Ho visto anche degli zingari felici\", famosa canzone di Claudio Lolli del 1976, singolo che anticipa l'uscita dell'album, estratto il 10 ottobre 2008. Da marzo ad ottobre \u00e8 impegnato nella tourn\u00e9e \"Musiche ribelli Tour 2009\". Il 21 aprile partecipa alla registrazione del brano \"Domani 21/04.2009\" che viene pubblicato l'8 maggio 2009. Il brano vede la collaborazione dei pi\u00f9 grandi artisti della musica italiana ed \u00e8 stato realizzato per devolvere interamente i proventi alle popolazioni colpite dal Terremoto dell'Aquila del 2009 in Abruzzo.\nDa aprile a novembre 2010 \u00e8 impegnato nella tourn\u00e9e \"Musiche ribelli Tour 2010\". Il 3 ottobre, in occasione della giornata nazionale per la lotta contro la Sclerosi laterale amiotrofica, partecipa a un concerto gratuito ad Arzignano insieme a Lucio Dalla, Max Giusti, Giusy Ferreri, Francesco Grollo, Fiorella Mannoia, Marco Mengoni, Ron e al gruppo Statuto.\n2011-2013: \"Senza titolo\".\nA gennaio 2011 interpreta una breve parte nel brano \"L'elemento umano\" di Jovanotti, pubblicato nell'album \"Ora\". Il 5 maggio \u00e8 ospite insieme a Cesare Cremonini al concerto di Jovanotti al \"Futurshow Station\" di Casalecchio di Reno (tappa del \"Lorenzo Live - Ora in Tour 2011-2012\") per duettare nel brano \"Mare mare\". A maggio partecipa a un video organizzato da \"Legambiente\" intitolato \"Un si per dire no\" insieme ai Velvet, Piero Pel\u00f9, Eugenio Finardi, T\u00eates de Bois, Quintorigo e Roy Paci, per la votazione contro il nucleare nei referendum abrogativi di giugno. Il 13 settembre viene pubblicato l'album di inediti, intitolato \"Senza titolo\" anticipato dai singoli \"Fare le valigie\" il 17 giugno e \"Cazzo che bello l'amore\" il 9 settembre. Gli altri singoli estratti sono \"Riccione-Alexander Platz\" e \"Per tutto il tempo\". Il 17 settembre \u00e8 di nuovo ospite insieme a Cesare Cremonini al concerto di Jovanotti all'\"Arena di Verona\" (tappa del \"Lorenzo Live - Ora in Tour 2011-2012\") per duettare nei brani \" Mare mare\" e \"La mia moto\". Il 30 settembre partecipa al \"Festival O' Sci\u00e0\" a Lampedusa dove esegue una \"versione unplugged\" dei nuovi singoli \"Fare le valigie\" e \"Cazzo che bello l'amore\" e duetta con Claudio Baglioni in \"Mare mare\" e con Teresa De Sio in \"Inno Nazionale\". Il 3 dicembre parte da Senigallia il \"Senza titolo Tour 2011-2012\" e si conclude il 6 ottobre 2012 a Santa Flavia dopo 28 date.\nL'11 ottobre 2012 viene pubblicato l'album di Freak Antoni \"Per\u00f2 quasi\" che contiene l'omonimo brano eseguito in duetto con Luca Carboni. Il 30 ottobre viene pubblicato l'album degli Stadio \"30 I nostri anni\" che contiene il brano \"Bella\" scritto da Luca Carboni e Fabio Liberatori. Il 13 novembre viene pubblicato l'album tributo a Giorgio Gaber \"Per Gaber... io ci sono\" contenente il brano live \"Far finta di essere sani\" interpretato dal cantante italiano in duetto con Riccardo Sinigallia (la traccia \u00e8 disponibile solo nell'album in versione digitale). Il triplo album contiene brani di Giorgio Gaber eseguiti da 50 artisti della musica italiana.\nIl 4 marzo 2013 partecipa al concerto di Piazza Maggiore a Bologna (in diretta su Rai 1) dedicato a Lucio Dalla scomparso l'anno precedente, insieme ad altri artisti italiani tra cui Andrea Bocelli, Zucchero Fornaciari, Fiorella Mannoia, Pino Daniele, Gigi D'Alessio, Marco Mengoni, Giuliano Sangiorgi esibendosi in \"Cosa sar\u00e0\" e \"Quale allegria\". Il 2 maggio parte da Paola il \"Luca Carboni Tour 2013\" e si conclude il 14 settembre a Cerreto Laziale dopo 16 date. Il 6 maggio viene pubblicato l'album dei Perturbazione \"Musica X\" contenente il brano \"I baci vietati\" in duetto con Luca Carboni (estratto come singolo il 17 ottobre 2014). \nIl 1\u00ba ottobre per festeggiare i 30 anni di carriera viene pubblicato il nuovo album raccolta \"Fisico &amp; politico\" contenente 3 brani inediti e 9 grandi successi gi\u00e0 incisi in precedenza dall'artista riproposti in duetto con Tiziano Ferro, Elisa, Jovanotti, Alice, Miguel Bos\u00e9, Franco Battiato, Biagio Antonacci, Cesare Cremonini e Samuele Bersani. Il primo inedito e singolo estratto dall'album il 6 settembre \u00e8 il brano \"Fisico &amp; politico\" in duetto con Fabri Fibra. Gli altri inediti sono \"C'\u00e8 sempre una canzone\" scritto da Luciano Ligabue (estratto come singolo il 24 gennaio 2013) e \"Dimentica\". Gli altri singoli estratti dall'album sono \"Persone silenziose\" (il secondo il 15 novembre 2013) e \"Ci vuole un fisico bestiale\" in duetto con Jovanotti (il quarto il 6 giugno 2014). Il 17 dicembre riceve nella \"Sala Rossa Maurizio Cevenini\" di \"Palazzo d'Accursio\" a Bologna come riconoscimento la \"Turrita d'argento\", in occasione dei 30 anni di carriera. Il 20 dicembre parte da Bologna la tourn\u00e9e teatrale \"Fisico &amp; politico Tour 2013-2014\". Nella data speciale del 20 dicembre 2013 al \"PalaDozza\" di Bologna partecipano come ospiti Alberto Bertoli, Alice, Andrea Mingardi, Biagio Antonacci, Elisa, Gaetano Curreri, Roberto Drovandi, Marco Tamburini, Gianni Morandi, Jovanotti, Riccardo Sinigallia, Ron, Samuele Bersani, Saturnino e Tiziano Ferro.\n2014: \"Fisico &amp; politico\".\nA gennaio 2014 riceve due nomination ai \"Rockol Awards 2013\" nelle categorie \"Miglior singolo italiano\" e \"Miglior video italiano\" con \"Fisico &amp; politico\" con Fabri Fibra. A febbraio riceve quattro nomination ai \"World Music Awards 2014\" nelle categorie \"Miglior album\" con \"Fisico &amp; politico\", \"Miglior artista maschile\", \"Miglior intrattenitore\" e \"Miglior interprete live\". Il 27 marzo viene pubblicato \"Live Session\", il primo extended play in download digitale in esclusiva su \"Amazon\", un'azienda di commercio elettronico statunitense, contenente 6 brani in versione \"live unplugged\" registrati il 20 marzo nel punto vendita \"Amazon\" di Milano. Il 3 giugno riceve al \"Foro Italico\" di Roma il \"Music Award\" (in diretta su Rai 1) nella categoria \"CD Oro\" con \"Fisico &amp; politico\" e si esibisce in \"C'\u00e8 sempre una canzone\". A giugno \u00e8 autore del brano \"Amarti da qui\" (liberamente ispirata alla poesia \"Aqu\u00ed te amo\" di Pablo Neruda) per Michele Bravi, vincitore della settima edizione di \"X Factor\", pubblicato sull'album \"A passi piccoli\". Il 4 ottobre 2014 partecipa ad un concerto organizzato dai Nomadi in Piazza Duomo a Milano per festeggiare i trent'anni della fondazione Exodus di don Antonio Mazzi insieme a Francesco Renga, Nek e Annalisa. Accenna un pezzo di \"Farfallina\" e \"Mare mare\" e duetta con i Nomadi in \"Dio \u00e8 morto\". L'esibizione viene pubblicata il 2 dicembre sul DVD \"Exodus-Nomadi Live. Tremenda voglia di musica\". Il 27 ottobre viene pubblicato l'album tributo a Rino Gaetano \"Solo con io\" contenente il brano \"E io ci sto\" interpretato dal cantante bolognese ed estratto come primo singolo il 24 ottobre 2014. L'11 novembre viene pubblicato l'album di Alice \"Weekend\" che contiene il brano \"Da lontano\" in duetto con Luca Carboni e Paolo Fresu, estratto come secondo singolo il 9 gennaio 2015.\n2015-2017: \"Pop-up\".\nIl 13 gennaio 2015 viene pubblicato l'album di Marco Mengoni \"Parole in circolo\" che contiene il brano \"Se io fossi te\" scritto da Luca Carboni. Viene inoltre pubblicata la versione in lingua inglese del brano \"For You I Will\", disponibile solo in versione digitale su \"Tim Music\" e la versione in lingua spagnola \"All\u00ec donde est\u00e9s\" per l'album \"Liberando palabras\". Tra maggio e settembre 2015 rimane impegnato nella tourn\u00e9e \"Luca Carboni Tour estivo 2015\" in 16 piazze italiane.\nIl 2 ottobre viene pubblicato il nuovo album di inediti intitolato \"Pop-up\", anticipato il 21 agosto 2015 dal singolo \"Luca lo stesso\". Il secondo singolo estratto \u00e8 \"Bologna \u00e8 una regola\" (1\u00ba gennaio 2016); il terzo \"Happy\" (13 maggio 2016, utilizzato come colonna sonora dall'emittente televisiva Sky Sport per il Campionato europeo di calcio 2016; il quarto \"Milano\" (7 ottobre 2016). Il 28 novembre \u00e8 presente al \"Mediolanum Forum\" d'Assago, come ospite del concerto di Jovanotti, tappa del \"Lorenzo nei Palasport Tour 2015-2016\" per duettare nel brano \"Luca lo stesso\"; il duetto viene ripetuto il 21 dicembre all'\"Unipol Arena\" di Bologna con l'aggiunta di \"O \u00e8 Natale tutti i giorni\".\nDa febbraio a dicembre 2016 rimane impegnato nella tourn\u00e9e \"Pop-up Tour 2016\" per 42 tappe nei club, palazzetti e piazze italiane. Il 22 aprile viene pubblicato l'album di Jake La Furia \"Fuori da qui\" che contiene l'omonimo brano in duetto con Luca Carboni, estratto come terzo singolo il 1\u00ba aprile; il 6 maggio viene pubblicato l'album di Gianluca Grignani \"Una strada in mezzo al cielo\" che contiene il brano \"Falco a met\u00e0\" in duetto con Luca Carboni. Il 3 giugno viene pubblicato l'album live (CD+DVD) di Samuele Bersani \"La fortuna che abbiamo (Live)\" che contiene la cover di Lucio Dalla \"Canzone\" eseguita dal vivo in duetto con Luca Carboni a Roma all'\"Auditorium Parco della Musica\" il 30 maggio 2015 durante il concerto evento \"Plurale unico\" al quale hanno partecipato molti amici e colleghi di Bersani. Il 24 giugno viene pubblicato l'album di esordio del deejay Squalo Iaco (Marco Iaconianni) \"Marco e basta\" che contiene la cover di Carboni \"Il mio cuore fa ciock\" eseguito in duetto con lo stesso Carboni, estratto come primo singolo il 20 maggio. Il 6 giugno riceve all'\"Arena di Verona\" due premi \"Wind Music Award\" nella categoria \"Album Oro\" con \"Pop-up\" e \"Singolo Platino\" con \"Luca lo stesso\". Il 14 luglio viene pubblicato solo in download digitale \"Happy\" un album contenente remix di \"Happy\" (\"DJ Matrix &amp; Matt Joe Remix\",\"Gino Latino &amp; LukeAT Remix\"). Il 28 ottobre viene pubblicato l'album di esordio solista del cantante Boosta dei Subsonica \"La stanza intelligente\" che contiene il brano \"Come la neve\" eseguito in duetto con Luca Carboni. ed estratto come singolo il 25 novembre. Il 17 dicembre \u00e8 presente all'\"Atlantico\" di Roma come ospite del \"Mainstream Tour 2016\" di Calcutta con il quale duetta nel brano \"Del verde\".\nIl 9 e l'11 maggio 2017 \u00e8 presente al \"PalaLottomatica\" di Roma e al \"Mediolanum Forum\" d'Assago a Milano come ospite del \"Completamente senza estate Tour 2017\" dei Thegiornalisti con il quale duetta nei brani \"Proteggi questo tuo ragazzo\" e \"Luca lo stesso\", mentre il 22 \u00e8 presente all'\"Unipol Arena\" di Bologna come ospite dello \"Scriver\u00f2 il tuo nome Live palasport Tour 2017\" di Francesco Renga con il quale duetta nel brano \"Luca lo stesso\". Infine il 13 settembre \u00e8 presente all'\"Arena di Verona\" come ospite del \"Together Here We Are Tour 2017\" di Elisa con la quale duetta nel brano \"Vieni a vivere con me\".\n2018-2019: \"Sputnik\".\nIl 9 febbraio 2018 viene pubblicato l'album del gruppo Lo Stato Sociale \"Primati\" contenente il brano \"Facile\" in duetto con Luca Carboni, pubblicato come singolo il 25 maggio. L'8 giugno viene pubblicato il nuovo album composto da 9 tracce inedite intitolato \"Sputnik\", anticipato il 27 aprile 2018 dal singolo \"Una grande festa\". Gli altri singoli sono \"Io non voglio\" e \"Ogni cosa che tu guardi\". Il 2 giugno \u00e8 ospite al \"Teatro Romano\" di Verona per l'evento \"Lucio!\", un concerto-omaggio a Lucio Dalla insieme a molti artisti italiani tra cui Ron, Massimo Ranieri e Gaetano Curreri. Duetta con Ron nel brano \"Quale allegria\". Il concerto per l'occasione viene presentato da Michelle Hunziker e trasmesso in prima serata su Canale 5 il 31 agosto. Il duetto con Carboni viene poi pubblicato sull'album di Ron \"Lucio!!\" pubblicato il 26 aprile 2019. Il 28 settembre viene pubblicato l'album del gruppo Tiromancino \"Fino a qui\" contenente il brano \"Imparare dal vento\" in duetto con Luca Carboni. Nello stesso mese aderisce alla campagna chiamata \"Il battito del cuore\" lanciata dalla multinazionale farmaceutica \"Bayer\" per sensibilizzare la popolazione sull'importanza della prevenzione per ridurre il rischio delle malattie cardiovascolari, arrivate ormai a rappresentare il 31% della mortalit\u00e0 mondiale. L'artista ha ideato e realizzato il logo della campagna (un cuore stilizzato, dai colori caldi, un'immagine evocativa e poetica che mette al centro il cuore nella sua interezza, simbolo di amore, di passione e di vita) e ha reinterpretato il brano \"Il mio cuore fa ciock\" del 1993 in una versione corale con un gruppo di pazienti cardiopatici dell'associazione \"A.L.I.CE. Italia onlus\" di Genova, impegnata nella riabilitazione di persone affette da patologie cardio-cerebro-vascolari. Il brano viene diffuso il 29 settembre (\"Giornata mondiale del cuore\") attraverso un videoclip pubblicato sui canali social. A novembre riceve due nomination ai \"Rockol Awards 2018\" nelle categorie \"Miglior album italiano\" con \"Sputnik\" e \"Miglior artista Live italiano\". Il 9 novembre 2018 viene pubblicato l'album di Marco Armani \"Con le mie parole\" contenente il brano \"Esser duri\" in duetto con Luca Carboni. Da ottobre 2018 ad ottobre 2019 rimane impegnato nella tourn\u00e9e \"Sputnik Tour 2018-2019\" per 55 tappe tra club, palazzetti, teatri e piazze italiane.\nIl 22 febbraio 2019 viene pubblicato il singolo benefico \"C'\u00e8 da fare\" che vede la collaborazione di 25 artisti della musica italiana tra cui anche Luca Carboni, ed \u00e8 stato realizzato per devolvere interamente i proventi alla comunit\u00e0 colpita dalla tragedia del crollo del \"Viadotto Polcevera\" avvenuta il 14 agosto 2018. A maggio reinterpreta \"Prima di partire\" in duetto con il cantautore Giorgio Poi e viene resa disponibile in download digitale ed estratta come quarto singolo dall'album \"Sputnik\" il 14 giugno 2019. Il 10 luglio \u00e8 ospite di Jovanotti al concerto nella spiaggia di Rimini, tappa del \"Jova Beach Party Tour 2019\". Duettano insieme nei brani \"Mare mare\", \"Ci vuole un fisico bestiale\" e \"4/3/1943\" di Lucio Dalla. Il 7 settembre \u00e8 ospite dei Thegiornalisti al concerto al \"Circo Massimo\" di Roma, tappa del \"Love Tour 2019\". Duettano insieme nel brano \"Luca lo stesso\". Ad ottobre l'arista interpreta un cameo, nei panni di se stesso nel film \"Se mi vuoi bene\" di Fausto Brizzi e la canzone \"Malinconia\" viene utilizzata come colonna sonora. Nello stesso mese aderisce nuovamente alla campagna chiamata \"Il battito del cuore\" lanciata dalla multinazionale farmaceutica \"Bayer\" per sensibilizzare la popolazione sull'importanza della prevenzione per ridurre il rischio delle malattie cardiovascolari. L'artista, dopo aver selezionato cinque cardiologi musicisti ha reinterpretato insieme a loro in una versione corale il brano \"Ci vuole un fisico bestiale\" del 1991. Il brano viene diffuso il 21 ottobre sui canali social attraverso un videoclip registrato sul tetto del \"Policlinico San Martino\" di Genova. Infine espone una sua personale selezione di 41 opere realizzate dal 1998 al 2019 in una mostra dal titolo \"Bologna \u00e8 un'immagine\" a \"Palazzo Arnolfini\" a \"Lucca Comics &amp; Games\". A novembre con lo \"Sputnik Tour 2018-2019\" una nomination ai \"Rockol Awards\" nella categoria \"Miglior artista Live italiano\". Il 15 novembre viene pubblicato l'album \"\", un progetto discografico dedicato alle canzoni del cantautore Francesco Guccini, che vede la collaborazione di 13 artisti della musica italiana tra cui anche Luca Carboni. L'artista interpreta in duetto con Samuele Bersani il brano \"Canzone delle osterie di fuori porta\" (pubblicato originariamente sull'album \"Stanze di vita quotidiana\" del 1974).\n2020.\nIl 7 febbraio 2020 viene pubblicato l'album di Marco Masini \"Masini +1 30th Anniversary\" contenente il brano \"Vaffanculo\" in duetto con Luca Carboni. Il 3 aprile viene pubblicato il singolo \"Canzone sbagliata\" del rapper Danti in duetto con Shade e Luca Carboni. L'8 maggio 2020 viene pubblicato in download digitale il singolo \"Ma il cielo \u00e8 sempre pi\u00f9 blu (Italian Stars 4 Life)\" (cover de \"Ma il cielo \u00e8 sempre pi\u00f9 blu\" di Rino Gaetano del 1975) al quale partecipa Luca Carboni in collaborazione corale (registrato a distanza) con cinquantaquattro fra i pi\u00f9 popolari cantanti e musicisti italiani. Il brano \u00e8 stato realizzato per sostenere la Croce Rossa Italiana durante l'emergenza COVID-19. Il 10 luglio viene pubblicato in download digitale il singolo \"La canzone dell'estate\", scritto durante la quarantena.\nIl 30 settembre 2021 \u00e8 presente all'\"Arena di Verona\" come ospite di Marco Masini per festeggiare 30 anni di carriera con il quale duetta nel brano \"Vaffanculo\". Il 1\u00ba ottobre riceve a Faenza dal Meeting delle etichette indipendenti (MEI) il Premio alla carriera. Il 5 novembre viene pubblicato l'album benefico (per \"AVSI Kenya\") \"Punto fermo - Chieffo Charity Tribute\" in formato fisico CD contenente alcune cover dei brani di musica sacra di Claudio Chieffo realizzate da artisti italiani, tra le quali \"Io non sono degno\" interpretata da Luca.\nVita privata.\nLuca Carboni convive con la sua compagna dal 1989, con la quale ha avuto un figlio. \u00c8 tifoso del Bologna e della Fortitudo. Si dichiara cattolico e frequenta la Messa.\nCover.\nHanno interpretato cover di Luca Carboni:"}
{"id": "97288", "revid": "183581", "url": "https://it.wikipedia.org/wiki?curid=97288", "title": "Latte intero", "text": ""}
{"id": "97290", "revid": "767487", "url": "https://it.wikipedia.org/wiki?curid=97290", "title": "Clerks - Commessi", "text": "Clerks - Commessi (\"Clerks\") \u00e8 un film del 1994 di Kevin Smith.\nOpera prima del regista, all'epoca ventiquattrenne, questo film indipendente \u00e8 una commedia grottesca, politicamente scorretta e sboccata, realizzata con un \"budget\" irrisorio: \u00e8 costata infatti soltanto dollari, met\u00e0 utilizzati per riprese e produzione, e met\u00e0 per l'acquisto dei diritti sui brani musicali. Fu girata interamente in bianco e nero, nello stesso negozio di alimentari in cui Smith lavorava all'epoca, prevalentemente di notte e durante la chiusura dell'esercizio.\nPresentata nella Settimana internazionale della critica al 47\u00ba Festival di Cannes, ha vinto il Premio Mercedes-Benz alla miglior pellicola della sezione. Nel film appaiono per la prima volta i personaggi di Jay &amp; Silent Bob, presenti in seguito in molti lavori di Smith, assieme ad altri che andranno a formare il cosiddetto \"View Askewniverse\" del regista.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti d'America.\nTrama.\nDante Hicks (Brian O'Halloran), invece di godersi la sua giornata libera viene richiamato al lavoro per coprire un turno presso la Quick Stop Groceries di Leonardo, nel New Jersey. Inizia cos\u00ec la sua surreale giornata. Appena arriva al negozio scopre che qualcuno ha bloccato i lucchetti delle serrande con la gomma da masticare e, per non far sembrare l\u2019alimentari chiuso, appende un cartello su cui scrive con il lucido da scarpe: \u201cTi assicuro, siamo aperti!\u201d. Poco dopo giunge il suo migliore amico, Randal Graves (Jeff Anderson), che con tutta calma inizia la sua giornata lavorativa nel videonoleggio a fianco del Quick Stop.\nMentre serve i clienti, Dante si lamenta in continuazione per il fatto che quella doveva essere la sua giornata di riposo. Randal, che non brilla per stacanovismo, invece di occuparsi del suo negozio tiene compagnia all\u2019amico. I due trascorrono le ore discutendo degli argomenti pi\u00f9 svariati: dai film al sesso, dalle relazioni sentimentali ai clienti insopportabili. Uno degli argomenti preferiti di Dante sono le sue fidanzate, presenti e passate. Il giovane commesso, infatti, \u00e8 diviso tra due donne: la sua attuale ragazza Veronica Loughran (Marilyn Ghigliotti) e la sua ex fidanzata fedifraga Caitlin Bree (Lisa Spoonauer), con cui si \u00e8 tenuto in contatto di nascosto da Veronica.\nQuesta, ad un certo punto, passa a trovarlo al negozio e, mentre discutono, Dante scopre che ha fatto sesso orale con altri trentasei uomini prima di lui. Sconvolto da questa rivelazione, Dante prova a tornare con Caitlin che, tuttavia, \u00e8 traumatizzata da un incidente che avviene nel bagno del Quick Stop: nel buio del gabinetto fa sesso con un uomo che credeva essere Dante e che invece era un cliente morto d'infarto mentre si masturbava con una rivista porno. Caitlin viene portata via dal locale in ambulanza in stato di shock.\nMentre Dante, dopo aver ricevuto un saggio consiglio Silent Bob (Kevin Smith), capisce come Veronica sia la persona giusta per lui, Randal, pensando di aiutare l'amico ad uscire dall'incertezza, dice a quest'ultima che Dante non la ama e che vuole tornare con Caitlin. Dante viene cos\u00ec schiaffeggiato da Veronica, che gli fa notare tutte le cose, grandi e piccole, che ha fatto per aiutarlo e sostenerlo e a cui lui non avesse dato alcuna importanza, per poi lasciarlo e andarsene. Dante, furioso col suo migliore amico, lo aggredisce e ne scaturisce una scazzottata tra i due. Quando Dante gli enumera tutti i problemi che Randal gli ha causato nel corso della giornata, questi gli risponde a tono, dicendogli come a Dante piaccia guardare tutti dall'alto in basso pur facendo un lavoro umile e mal pagato, di come non faccia altro che lamentarsi del suo lavoro ma senza mai cercarsene un altro e di come sia stato lui a cercare di riconquistare Caitlin senza dire nulla a Veronica. Dante, cos\u00ec, ha modo di riflettere e si rende conto che l'amico ha ragione: non fa altro che lamentarsi incolpando tutti tranne se stesso della propria insoddisfazione. All'ora di chiusura, infine, i due amici si riconciliano.\nColonna sonora.\nLa colonna sonora include canzoni alternative rock suonate da artisti vari, tra cui Love Among Freaks, Girls Against Boys, Alice in Chains, Jesus Lizard, Bad Religion e Soul Asylum. Il costo dei diritti delle canzoni utilizzate supera quello della pellicola stessa.\nSequel.\nDopo dodici anni Kevin Smith \u00e8 tornato agli stessi personaggi e ambientazioni della sua pellicola d'esordio per girarne un sequel, \"Clerks II\" (2006), che ha per\u00f2 goduto di uno stanziamento decisamente maggiore (5 milioni di dollari)."}
{"id": "97294", "revid": "1458600", "url": "https://it.wikipedia.org/wiki?curid=97294", "title": "Paolo Conte", "text": "Pianista di formazione jazz, \u00e8 considerato uno dei pi\u00f9 innovativi cantautori italiani. Nella sua ultracinquantennale carriera \u00e8 stato autore di musiche per altri artisti, spesso collaborando con parolieri come Vito Pallavicini, per poi decidere, nel 1974, di abbandonare la carriera forense fino ad allora esercitata, per dedicarsi esclusivamente a quella artistica. Stimato e apprezzato dal pubblico francese e da varie platee internazionali, si \u00e8 cimentato in altri campi espressivi, ricevendo nel 2007 una laurea honoris causa in pittura, conferitagli dall'Accademia di belle arti di Catanzaro. Insieme a Fabrizio De Andr\u00e9 \u00e8 l'artista con il maggior numero di riconoscimenti da parte del Club Tenco, con sei Targhe e un Premio Tenco. Ha inoltre ricevuto un Premio Chiara nell'apposita sezione \"Le parole della musica\".\nIl 26 novembre 2021 il Comune di Scurzolengo (AT) gli ha riconosciuto la cittadinanza onoraria come segno di rispetto e riconoscenza per i molteplici successi e per il contributo apportato alla musica e all'arte Italiana.\nBiografia.\nGli anni cinquanta.\nI primi passi nel mondo della musica e l'amore per il jazz.\nPaolo Conte nasce ad Asti il 6 gennaio 1937. Il padre Luigi \u00e8 un notaio con la passione per la musica, mentre la madre Carlotta proviene da una famiglia di proprietari terrieri. Durante la guerra trascorre molto tempo nella fattoria del nonno e tramite i genitori, appassionati di musica colta e popolare, apprende i rudimenti del pianoforte. Durante gli anni del fascismo il padre acquista in maniera clandestina dischi di origine straniera, generando in Conte il primo embrionale amore per il jazz. A raccontarlo sar\u00e0 lo stesso musicista in un'intervista degli anni ottanta: \u00abMussolini aveva proibito la diffusione della musica americana e del jazz. Per\u00f2 era difficile impedire tutto. Cos\u00ec i grandi classici potevano circolare a patto\u2026 di essere eseguiti da orchestre italiane e con titoli italiani: ecco perch\u00e9 \"St. Louis Blues\" divent\u00f2 \"Tristezze di San Luigi!\" I miei, che erano molto giovani e dunque curiosi, appassionati di musica e ghiotti di novit\u00e0, in barba alla polizia riuscivano a procurarsi dischi o spartiti di musica americana; la decifravano e poi la suonavano in salotto. In questo modo, sono stato nutrito di jazz e di America fin dall'infanzia\u00bb.\nDiplomatosi al Liceo classico Vittorio Alfieri di Asti e laureatosi in giurisprudenza all'Universit\u00e0 degli Studi di Parma, inizia a lavorare come assistente presso lo studio paterno, decidendo, contemporaneamente, di estendere a livello semi-professionale gli studi musicali. Durante la met\u00e0 degli anni cinquanta impara a suonare il trombone, poi il vibrafono, entrando in numerosi complessi cittadini: dalla Barrelhouse Jazz Band, ai Taxi for Five, fino alla The Lazy River Band Society; i cui nomi tradiscono una passione per lo swing d'oltreoceano. In particolar modo con la Barrelhouse Jazz Band fonda l'USMA: \u201cUnione Studenti Medi Astigiani\u201c, aprendo un circolo musicale presso l'Associazione Alpini della citt\u00e0. Il gruppo si esibisce tutti i sabato pomeriggio, dalle 16 alle 19 e 30, facendo conoscere ai propri coetanei autori musicali piuttosto sconosciuti come Rodgers e Hammerstein, George Gershwin, Cole Porter e Jerome Kern. Pi\u00f9 avanti iniziano a suonare in vari locali, partecipando finanche ad alcuni festival cittadini, tesi a promuovere complessi emergenti. La fascinazione per il jazz si estrinseca anche e soprattutto come fruitore di musica, tanto da convincere il giovane Conte a partecipare alla quarta edizione del \u201cQuiz Internazionale di Jazz\u201d, a Oslo, classificandosi al terzo posto.\nGli anni sessanta.\nLa collaborazione con Vito Pallavicini e il successo di \"Azzurro\".\nAll'inizio degli anni sessanta fonda un nuovo gruppo, il Paul Conte Quartet (che vede alla batteria il fratello Giorgio Conte). Il complesso dar\u00e0 l'opportunit\u00e0 al musicista di affacciarsi sul mercato discografico, pubblicando per l'occasione un EP 7\" di musica jazz, dal titolo \"The Italian Way to Swing\"; l'album per\u00f2 non riscuote alcun successo. Sotto la scia di suggestioni assorbite dal cinema e dalla letteratura, inizia a scrivere le sue prime canzoni, spesso in collaborazione con il fratello Giorgio. Tra le varie sono da ricordare \"Ed ora te ne vai\", cantata da Vanna Brosio e \"L'ultimo giorno\", cantata da Carla Boni su testo di Giorgio Calabrese. Paolo Conte si avvicina al mondo della canzone principalmente come \"autore\", componendo musiche e arrangiamenti per altri artisti. Il primo brano di un certo successo s'intitola \"Chi era lui\", inserita e cantata da Adriano Celentano nell'album \"La festa\"; il testo, di chiara ispirazione religiosa, viene scritto da Mogol e Miki Del Prete, ed \u00e8 presente nel lato B del celebre 45 giri, \"Il ragazzo della via Gluck\". La collaborazione con Celentano prosegue con \"La coppia pi\u00f9 bella del mondo\" (con parole di Luciano Beretta e Miki Del Prete) e soprattutto con \"Azzurro\", il cui testo \u00e8 firmato da Vito Pallavicini, paroliere con cui il musicista inizier\u00e0 una prolifica collaborazione che durer\u00e0, in pratica, per tutti gli anni sessanta.\nNel 2007, lo stesso Celentano ha svelato, in occasione della morte di Pallavicini, la genesi di \"Azzurro\": \u00abUn giorno mi ha telefonato Pallavicini - ricorda Celentano - e mi ha detto: ho avuto un'idea pazzesca, per\u00f2 dobbiamo vederci, perch\u00e9 te la devo spiegare di persona. Ho scritto il testo di una canzone su una musica di Paolo Conte che non puoi non incidere perch\u00e9 sar\u00e0 l'inno degli italiani: si chiamer\u00e0 Azzurro\u00bb.\nLa canzone, divenuta un classico della musica italiana, sar\u00e0 ripresa dallo stesso Conte e incisa nel suo primo album live \"Concerti\", uscito nel 1985. A riprova del successo eccezionale che il brano ha avuto nel tempo, sempre nel 2007, un sondaggio promosso dal sito della \"Societ\u00e0 Dante Alighieri\" ha decretato \"Azzurro\" al primo posto tra le canzoni italiane pi\u00f9 famose e cantate nel mondo, spodestando l'altrettanto celebre \"Nel blu dipinto di blu\" di Domenico Modugno. Successivamente collabora col maestro Michele Virano, con il quale compone le musiche di altre canzoni di successo, quali \"Insieme a te non ci sto pi\u00f9\" per Caterina Caselli e \"Tripoli 1969\" per Patty Pravo.\nIn merito alla canzone \"Messico e nuvole\", portata al successo da Enzo Jannacci, Paolo Conte afferma: \u00abHo avuto la fortuna di trovare un interprete come Enzo Jannacci che per me rimane, storicamente parlando, il pi\u00f9 grande cantautore che l'Italia abbia mai espresso. Jannacci \u00e8 il personaggio che conosciamo, con una dose di visibile follia geniale, manifestata al momento della registrazione della canzone, alla quale io ero presente, poich\u00e9 l'ha cantata per tutto il tempo coricato per terra con il microfono in mano, urlando e sgambettando come solo lui sa fare, da saltimbanco intellettuale\u00bb. Nel 1968 scrive con Pallavicini e musicisti quali Enrico Intra e Mansueto Deponti, il brano jazz \"No amore\" per la cantante Giusy Romeo, in seguito conosciuta come Giuni Russo.\nSempre con Pallavicini, d\u00e0 alla luce un brano inquieto e drammatico, dal titolo \"La speranza \u00e8 una stanza\", particolarmente adatto allo stile della cantante italo-francese Dalida. Tra le canzoni di cui \u00e8 autore in quel periodo, si ricorda \"Santo Antonio Santo Francisco\", scritto per Piero Focaccia e Mungo Jerry, brano in gara al Festival di Sanremo 1971.\nGli anni settanta.\nLa svolta cantautoriale.\n\u00c8 solo nel 1974, quando ormai \u00e8 sul punto di abbandonare la musica per dedicarsi alla professione di avvocato, che si convince (anche grazie alla pressione del suo primo produttore Italo Greco), a presentare lui stesso le proprie canzoni. Di conseguenza, pubblica per la RCA Italiana il suo primo 33 giri dal titolo \"Paolo Conte\". Si ha cos\u00ec la definitiva svolta cantautoriale dell'artista, che da qui in avanti, firmer\u00e0 in prima persona i testi delle proprie canzoni e dove \u00e8 gi\u00e0 presente \"in nuce\" tutto il suo stile riflessivo, spesso caricato di tagliente ironia. Per la critica il disco \u00e8 un'opera ancora incerta e non precisamente messa a fuoco, quasi un'antologia revisionista delle varie canzoni scritte in passato. L'album, al momento dell'uscita, non ha il riscontro sperato; tuttavia alcune tracce diverranno, negli anni, tra le pi\u00f9 note del musicista, tra le quali si ricordano: \"La ragazza fisarmonica, Una giornata al mare\", \"La fisarmonica di Stradella\" e soprattutto \"Onda su onda\", donata lo stesso anno all'amico e collega Bruno Lauzi. Con la canzone \"Sono qui con te sempre pi\u00f9 solo\", ha inizio la saga musicale dedicata all'\"Uomo del Mocambo\", storia del proprietario di un \"bar immaginario\", dove l'autore \u00e8 solito tratteggiare situazioni dal gusto decadente, spesso impersonate da curatori fallimentari (in questo, aiutato da un forbito spirito autobiografico). L'architettura del locale (con i suoi tinelli \"mar\u00f2n\", insegne, luci, etc.) rimarr\u00e0 pressoch\u00e9 identica in tutte le canzoni della saga. Il personaggio dell'uomo del Mocambo, ritorner\u00e0 nelle canzoni \"La ricostruzione del Mocambo\", \"Gli impermeabili\" e da ultima, \"La nostalgia del Mocambo\".\n\"La ricostruzione del Mocambo\" \u00e8 uno dei pezzi presenti nel successivo \"Paolo Conte\", opera che sancisce il distacco dalla produzione di canzoni altrui, per approdare a una collezione di brani tra i pi\u00f9 significativi della sua carriera: basti ricordare \"Genova per noi\" (definita dall'autore una delle sue canzoni pi\u00f9 importanti), \"La Topolino amaranto\", \"Pittori della domenica\" e \"Luna di marmellata\". Il successo stenta ad arrivare e l'artista, nonostante tutto, inizia a esibirsi in pubblico, vincendo il suo carattere schivo e riservato. Dalle file del \"Corriere della Sera\", lo stesso Conte avr\u00e0 a dire: \u00abAvevo gi\u00e0 i baffi. Era di mezza stagione, ero vestito di velluto marrone. Mi ricordo che avevo un piano verticale, e durante le prove avevo appoggiato una bottiglia di acqua minerale che poi ho dimenticato. Quando poi di sera sono entrato in scena, nel buio, gli ho dato un colpo e ho subito battezzato le prime file. C'era gi\u00e0 tanta gente, ad ascoltarmi, un quattrocento, cinquecento persone; poi per cinque, sei anni ho suonato ai Festival dell'Unit\u00e0: l'intellighenzia allora era tutta l\u00ec, erano belle le feste con le donne che facevan da mangiare, si compravano i libri negli stand. Ho tenuto concerti anche a qualche grosso Festival dell'Unit\u00e0, a Roma, Genova e Milano; leggendarie le kermesse emiliane, con quel buon profumo di costine di maiale\u00bb.\nTra la fine del 1976 e l'inizio del 1977 torna a esibirsi in concerto con alcuni amici conosciuti alla RCA, tra i quali Piero Ciampi, Nada e Renzo Zenobi, ma le serate riscuotono consensi modesti. Grazie a questo incontro, Nada, incide nello stesso anno tre canzoni di Conte: \"Avanti bionda\", \"Arte\" e \"La fisarmonica di Stradella\". Nel 1977 partecipa alla trasmissione televisiva di Lucio Dalla, \"Il futuro dell'automobile e altre storie\", dove si esibisce al piano cantando \"Onda su onda\" e \"La Topolino amaranto\"; nello stesso periodo collabora agli arrangiamenti dell'album \"Danze\", scritto dall'amico Renzo Zenobi. Da ultimo scrive per Gipo Farassino una delle sue canzoni pi\u00f9 interessanti, \"Monticone\", divertito ritratto del tipico personaggio piemontese.\nIl Club Tenco e il successo di \"Un gelato al limon\".\nInfatti, sul palco di Sanremo, Conte, avr\u00e0 modo di far conoscere le sue prime canzoni, in particolare all'interno delle varie edizioni del Club Tenco, fino a diventarne (assieme ai colleghi Francesco Guccini e Roberto Vecchioni) un protagonista di punta. Tra i vari premi, si menziona, da ultimo, la Targa Tenco quale miglior canzone italiana al brano \"Elegia\", contenuto nell'omonimo disco, uscito nel 2004.\nA tre anni di distanza dalla pubblicazione dell'ultimo album, nel 1979 esce \"Un gelato al limon\", dove il musicista riscuote successo. Cos\u00ec, dopo anni di gavetta, il pubblico si accorge del suo stile \"inedito e personale\", che attraverso l'uso del pianoforte costruisce musiche e atmosfere del tutto inusuali, dirette a controllare una voce dal timbro rauco e dimesso. Le storie cantate vivono sovente sullo sfondo di mondi esotici e hanno il compito di celare, nella realt\u00e0, sonnacchiosi sobborghi di provincia\". In risposta a gran parte della critica, che intravede nel lessico contiano riferimenti alla provincia, il cantautore dichiara: \u00abNon ne sono convinto e mi sono stupito che i critici considerino questi aspetti un privilegio della provincia: casomai rappresentano la peculiarit\u00e0 di tutta la cultura italiana che ha una forte connotazione provinciale. Nelle piccole citt\u00e0 si osservano le cose con pi\u00f9 attenzione, i personaggi sono meno massificati, \u00e8 pi\u00f9 facile centrarli. Sono forse un po' pi\u00f9 protagonisti\u00bb.\nIl favore presso il pubblico dell'album \"Un gelato al limon\" \u00e8 dovuto alla presenza di canzoni quali \"Bartali\", (indirizzata al noto ciclista) e all'omonima \"title track\" (dedicata alla moglie Egle), interpretata, nello stesso anno, anche da Lucio Dalla e Francesco De Gregori che la includono nella scaletta del loro fortunato tour \"Banana Republic\". In merito a ci\u00f2, Paolo Conte ricorda un incontro con De Gregori, avvenuto a Roma poco tempo dopo la conclusione del tour: \u00abMia moglie e io stavamo andando in un ristorante, e dal fondo di una strada vedo apparire Francesco De Gregori: una figura alta che si stagliava in lontananza e si profondeva in scuse da lontano, e mi si avvicinava dicendo: \"Mi perdonerai? Mi perdonerai?\" \"Ma per Diana, certo che ti perdono! Anzi mi hai fatto un gran regalo\". Voleva farsi perdonare lo stile con il quale aveva interpretato la canzone, che lui stesso giudicava pi\u00f9 profonda di quanto dicesse il tipo di esecuzione da loro scelto [...] \u00e8 uno dei bei ricordi che fanno parte del catalogo degli \"amati clienti\", come chiamo gli esecutori delle mie canzoni, memorie del mio passato da avvocato\u00bb. L'opera apre le porte allo scat, consistente nell'imitazione di strumenti musicali con la voce, tramite la riproduzione di fraseggi simili a quelli strumentali e composto da suoni che si ripetono a pi\u00f9 intervalli, sostenendo e ricamando il canto. L'uso dello scat diverr\u00e0 un marchio di fabbrica dell'artista cos\u00ec come quello del \"kazoo\", piccolo membranofono di origine africana in cui si canta, rendendo ancor pi\u00f9 riconoscibili le varie esibizioni dal vivo (basti pensare al famoso za-za-ra-zzaz di \"Bartali\" o pi\u00f9 avanti al du-du-du-du di \"Via con me\"). Altri brani da evidenziare sono l'ariosa \"Dal loggione\", la giocosa \"Rebus\", \" Angiolino\" e la vivace \"Sudamerica\" (reinterpretata al Club Tenco insieme a Ivano Fossati, Roberto Benigni e Francesco De Gregori). Da non dimenticare la pittoresca \"Blue tangos\", inclusa nella colonna sonora del film \"Nouvelle vague\", diretto da Jean-Luc Godard nel 1990.\nGli anni ottanta.\nDa \"Paris milonga\" ad \"Appunti di viaggio\".\nIl 25 marzo 1981 il Club Tenco organizza una sorta di ventiquattro ore non-stop in onore di Paolo Conte dal curioso titolo di \"Contiana\". Si tratta del primo importante riconoscimento nei confronti dell'artista e l'occasione coincide con la presentazione del nuovo album, dal titolo \"Paris milonga\". Sul palco dell'Ariston sale Roberto Benigni che a sua volta omaggia il musicista, cantando un brano dall'ironico titolo \"Mi piace la moglie di Paolo Conte\". L'evento descritto rappresenta la genesi di uno degli album pi\u00f9 conosciuti del repertorio contiano, e questo, anche grazie alla canzone \"Via con me\", destinata, nel tempo, a riscuotere un ampio successo sia di pubblico sia di critica. Anni dopo, il musicista, fornir\u00e0 una personale lettura del brano ai microfoni della trasmissione radiofonica \"Alle otto di sera\": \u00abVorrei che le canzoni non si consumassero mai. Per un compositore sono il profumo di un mazzo di fiori, e a forza di sentirle questo profumo a volte rischia di andarsene [...] Alcune di esse hanno avuto, per\u00f2, pi\u00f9 fortuna presso il pubblico. Una di queste, oltre ad \"Azzurro\", \u00e8 di certo \"Via con me\". La cosa mi fa piacere perch\u00e9, \u00e8 sicuramente tra le mie preferite [...] Canzone tanto amata, tanto lavorata, e per fortuna tanto consumata, al punto che non soltanto molte ditte l'hanno usata come colonna sonora per le loro pubblicit\u00e0, ma tantissimi registi di cinema, italiani, inglesi, americani o tedeschi, l'hanno usata tranquillamente. Non so quale sia la ragione. In un film americano che si svolgeva a Parigi, ho avuto addirittura la sensazione che gli americani volessero dare un'idea di Parigi tramite quella canzone. Mi sono sentito francese senza saperlo\u00bb.\nIl singolo assicura ben presto il successo dell'album (il primo del musicista fuori dai confini nazionali) e parte del merito va condiviso con le proprie band di supporto, sempre a met\u00e0 strada tra l'ensemble jazz e le big band di origini statunitensi. Nel disco compaiono, tra l'altro, musicisti come Jimmy Villotti e Bruno Astesana. Altri brani da sottolineare, sono senz'altro: \"Alle prese con una verde milonga\", che d\u00e0 in parte il titolo all'LP (dove viene citato il musicista argentino Atahualpa Yupanqui, \u00abultimo interprete - secondo Conte - della danza pampera chiamata milonga\u00bb), \"Boogie\" (interpretata anni dopo da Ivano Fossati), \"Blue Haways\" e il dittico transalpino \"Madeleine\" e \"Parigi\". Sempre nel 1981 collabora con Gabriella Ferri per l'album \"Gabriella\", per cui scriver\u00e0 alcune canzoni come \"Sola contro un record\", \"Vamp\" e \"Non ridere\" (reincisa da Conte nell'album \"Elegia\", con un testo parzialmente differente).\nNon passa neppure un anno da \"Paris milonga\" e l'artista piemontese d\u00e0 alle stampe un altro disco dal titolo \"Appunti di viaggio\". Grazie a questa nuova manciata di canzoni (dal sapore esotico e tropicale), l'autore tratteggia realt\u00e0 geografiche sempre pi\u00f9 lontane, il pi\u00f9 delle volte semplicemente sognate come Chinatown, Shanghai, Timbuct\u00f9 e Zanzibar. Quest'ultima \u00e8 richiamata nella canzone \"Hemingway\", che, in quegli anni, faceva da apripista a tutti i suoi concerti. In merito alla genesi di \"Hemingway\", cos\u00ec ricorda il musicista: \u00abLa canzone l'avevo ambientata a Venezia, volevo una canzone notturna, una musica notturna, un'ambientazione notturna molto particolare, e mi \u00e8 venuta l'idea di Venezia di notte, e da Venezia \u00e8 venuto fuori l\"'Harry's Bar\", da l\u00ec un barman che parla francese, perch\u00e9, secondo un vecchio clich\u00e9, il barman per eccellenza non pu\u00f2 che parlare francese, ed evoca il fantasma di Ernest Hemingway\u00bb. Molti i brani da menzionare: si va dalle ritmate \"Fuga all'inglese\", \"Lo zio\" e \"Dancing\", a brani pi\u00f9 intimisti come \"Nord\", \"La frase\" e \"Gioco d'azzardo\". Da non tralasciare, il Foxtrot da camera di \"Diavolo rosso\", canzone tra le pi\u00f9 eseguite dall'artista, dedicata alla propria terra d'origine, nonch\u00e9 al celebre ciclista Giovanni Gerbi.\nUn autore internazionale.\nDue anni dopo l'uscita di \"Appunti di viaggio\", l'artista si presenta sul mercato discografico con un nuovo LP, che per la terza volta si intitola semplicemente \"Paolo Conte\". L'album \u00e8 l'occasione per inaugurare la collaborazione con Renzo Fantini, che per oltre vent'anni diverr\u00e0 suo manager e produttore. Il disco \u00e8 un perfetto assemblaggio delle precedenti istanze creative, facendo giungere l'autore alla definitiva maturit\u00e0 artistica. Tanti i brani da ricordare, molti dei quali, divenuti, ben presto, classici del musicista. Basti pensare a canzoni come \"Gli impermeabili\" (terzo episodio della tetralogia del Mocambo), l'evocativa \"Sparring partner\", la notturna per piano e sax \"Come mi vuoi?\", la suadente \"L'avance\" e \"Come-di\", swing alla Cab Calloway, con numerosi doppi sensi linguistici e vocali. Il tema unificante dell'album \u00e8 quello dell'\"uomo scimmia\" (termine ideato dalle comunit\u00e0 afroamericane per definire i ballerini jazz), qui inteso come elogio alla musica statunitense o pi\u00f9 precisamente alla musica nera. Questa tematica viene dipanata, secondo dotte citazioni, per tutta la durata del disco e trova la sua maggior concentrazione nel brano \"Sotto le stelle del jazz\" (\"un uomo scimmia cammina o forse balla chiss\u00e0...\") che rappresenta uno dei pezzi pi\u00f9 conosciuti e acclamati del cantautore.\nAccolto benevolmente dalla critica, il disco lancia Conte sullo scenario internazionale. Ne segue un'intensa attivit\u00e0 live, che lo vedr\u00e0 impegnato parallelamente sia in Italia sia in Francia, quella stessa Francia che gi\u00e0 in passato aveva sentito quale luogo d'ispirazione e vicinanza culturale. Da qui nascer\u00e0 un anno dopo il doppio \"live\" \"Concerti\", primo album dal vivo pubblicato dal musicista, dove le registrazioni dei vari brani vengono riprese dai concerti tenuti al Teatro alle Vigne di Lodi, il 28 maggio 1985, al Teatro Morlacchi di Perugia, il 20 di giugno e al Th\u00e9\u00e2tre de la Ville di Parigi, il 15 e 16 marzo 1985. Il disco \u00e8 presente nella lista dei 100 album italiani pi\u00f9 belli di ogni tempo, classificandosi in settantesima posizione, e si avvale di numerosi musicisti di valore, molti di loro, abituali collaboratori di Francesco Guccini, quali Antonio Marangolo, Mimmo Turone, Ares Tavolazzi, ed Ellade Bandini.\nIn merito ai suoi primi spettacoli in terra francese Conte avr\u00e0 a dire: \u00abParigi per me \u00e8 stata molto importante, il primo rapporto con il pubblico straniero l'ho avuto l\u00ec. Il privilegio \u00e8 quello di essere chiamato dai francesi, e non di cercare di forzare la loro sensibilit\u00e0 per esibirsi nei teatri. I francesi sono venuti a cercarmi, mi hanno offerto i primi tre spettacoli al teatro de la Ville, spettacoli che non dimenticher\u00f2 mai, perch\u00e9 quando sono entrato in scena pensavo che non ci sarebbero state pi\u00f9 di cinquanta persone. Invece per tre giorni ci fu il tutto esaurito\u00bb. E ancora: \u00abIl successo parigino e francese in generale mi ha aperto improvvisamente le porte di tutta Europa. Significa che un successo parigino rimane ancora una credenziale importante, che Parigi \u00e8 una realt\u00e0 culturale riconosciuta: da l\u00ec ho potuto andare in Germania, nei Paesi Bassi, dove ho avuto i successi pi\u00f9 grandi, compresa l'Inghilterra, che come ben si sa \u00e8 un luogo molto difficile da conquistare, poi l'America e cos\u00ec via...\u00bb.\nPer il cantautore ha inizio una serie di lunghe tourn\u00e9e all'estero, che lo porteranno a esibirsi due anni pi\u00f9 tardi in Canada, allo Spectrum di Montr\u00e9al, in Francia (tre settimane all'Olympia di Parigi), nei Paesi Bassi e in Germania. Nuove tourn\u00e9e proseguono in Belgio, Austria, Grecia e Spagna. Da evidenziare i due spettacoli al Blue Note di New York, antico e storico tempio della musica jazz. Dello stesso periodo si registrano le sue partecipazioni ai pi\u00f9 importanti festival internazionali di jazz, quali Montreux, Montr\u00e9al, Juan Les Pins e Nancy. La riprova di questa fremente attivit\u00e0 artistica \u00e8 l'uscita di un secondo album dal vivo, dal titolo \"Paolo Conte Live\", del 1988, ricavato in gran parte dall'esibizione tenuta in Canada, a Montreal, il 30 aprile 1988. Il CD contiene tre canzoni, fino ad allora, mai interpretate dal musicista: le gi\u00e0 citate \"Vamp\" e \"Messico e nuvole\" e \"Don't break my heart\", gi\u00e0 incisa nel 1985 da Mia Martini, con il titolo \"Spaccami il cuore\".\nTra i due live citati esce per il mercato italiano e per quello estero, \"Aguaplano\": un doppio album contenente ventun canzoni, alcune in lingua francese come \"Le tam-tam du paradis\", gi\u00e0 scritta in passato per uno spettacolo teatrale di Hugo Pratt. Oltre all'omonima title-track, si ricordano canzoni come \"Nessuno mi ama\", \"Paso doble\", \"Amada mia\" e \"Non sense\". Il disco continua con la magnetica \"Blu notte\", la romantica \"Hesitation\" e l'ariosa \"Max\", altro brano tra i migliori della sua produzione, volutamente costruito secondo un crescendo agogico con motivo bipartito, ispirato al \"Bolero\" di Maurice Ravel. In merito alla fortuna del singolo Conte ha affermato: \u00abQualche mia canzone ha avuto un riscontro maggiore in una nazione piuttosto che in un'altra. \"Max\", ad esempio, \u00e8 stata un grandissimo successo da hit parade in Olanda, dove molte mamme hanno chiamato i propri figli con questo nome, per rimanere poi deluse quando mi hanno chiesto cosa volesse dire \"Max\" e io ho dato loro una spiegazione molto diversa da quella che avrebbero voluto sentire\u00bb.\nGli anni novanta.\nLe parole scritte a macchina e la passione per il Novecento.\nCon il dittico \"Parole d'amore scritte a macchina\", del 1990 e \"900\", del 1992, il cantautore inaugura un periodo di nuova fertilit\u00e0 artistica. Il primo album viene definito dalla critica come uno dei pi\u00f9 anomali della sua carriera, che segna un'ulteriore svolta verso un pi\u00f9 puro sperimentalismo musicale, dove soluzioni anacronistiche e costruzioni insolite si accavallano continuamente. Un disco assai particolare, fin dalla copertina, dove il fumettista Hugo Pratt ritrae il volto del musicista in schizzo nero su un vivace sfondo arancione. Il disco alterna canzoni dal piglio classico come \"Colleghi trascurati\", \"Lupi spelacchiati\" e la stessa title-track, ad altre assolutamente pi\u00f9 ricercate e sperimentali, come \"Dragon\", \"Mister Jive\" (nostalgico omaggio a Harry Gibson e al Cotton Club), \"Ho ballato di tutto\" e \"Canoa di mezzanotte\". Degne di nota \"Il maestro\" e \"Happy feet\", brani armonicamente cesellati da un controcanto di cori e voci tutto al femminile.\nLa seconda parte del dittico, ovvero \"900\", pur mantenendo costante la vena nostalgica, procede in direzione opposta. Il focus dell'opera \u00e8 quello della fusione massimalista e orchestrale di stili e generi tra i pi\u00f9 diversi, ma sempre ricondotti nell'umore artistico dei primi anni del Novecento. In un'intervista al giornalista Paolo Di Stefano l'autore precisa: \u00abL'attualit\u00e0 non mi interessa. Il Novecento non \u00e8 quello che ho sotto gli occhi, \u00e8 quello che risuona dentro di me. Nel mio piccolo, ho sempre cercato di inseguire lo spirito di questo secolo. Il Novecento \u00e8 qualcosa di impalpabile, ha tutto un suo gusto ambiguo, che gli d\u00e0 un fascino speciale. \u00c8 un secolo molto difficile, perch\u00e9 pieno di equivoci\u2026 Non avrei voluto vivere in un secolo diverso da questo, anche se \u00e8 un secolo che idealmente non sarebbe il mio: ogni volta che suono il pianoforte andando per fantasmi, mi vien da dire che forse starei meglio nell'Ottocento, secolo sicuramente pi\u00f9 pianistico e pi\u00f9 libertario. Il Novecento \u00e8 stato un secolo terribile, con due guerre mondiali: un secolo equivoco, ma interessante, in cui abitare \u00e8 stato forse un privilegio, anche se oggi non riusciamo ancora a capirlo\u00bb.\nIl nuovo disco trova nella sua canzone di lancio, appunto \"Novecento\", il riassunto musicale di ci\u00f2 che Conte ha spiegato ai microfoni del \"Corriere della Sera\". Il brano diviene rapidamente uno dei pi\u00f9 richiesti dal pubblico contiano. La critica viceversa si divide. Non \u00e8 favorevole Mario Luzzatto Fegiz: \u00abIl brano \u00e8 la conferma del tunnel in cui l'avvocato di Asti \u00e8 entrato: una strana canzone, che racconta sensazioni a cavallo fra due secoli, in un paesaggio descritto con versi come 'lass\u00f9 sul palcoscenico pleistocenico sull'altipiano preistorico'. Ahim\u00e8, vengono in mente i deliri antiverbali del paroliere di Battisti, Pasquale Panella, o recenti exploit di Claudio Baglioni (le \"insolite insolute insalate\") [..] Ora tutto \u00e8 diventato labirinto psicologico, ermetismo, ma soprattutto manierismo estetico (\"Galvanizzato il vento spalancava tutti i garages e liberava grossi motori entusiasmati\")\u00bb. Plaude, invece, dalle file del quotidiano \"La Repubblica\", il critico Gino Castaldo, che fa notare come lo stile di Conte nell'intero album sia \u00abCaricaturale, indiretto, deformante, obliquo, com'\u00e8 nelle sue corde; eppure gi\u00e0 nella canzone d'apertura, \"Novecento\", (vezzosamente scritta in lettere, al contrario del titolo dell'album), si coglie una visione fugace, quasi spiata di sguincio, di questo scorcio di fine millennio, che si apre con \"dicono che quei cieli siano adatti ai cavalli e che le strade siano polvere di palcoscenico [...] \" e poi passa in rivista tra calembour, allitterazioni e fotografie antiche, la nostra cultura divisa tra \"spolverini di percalle\" e \"grossi entusiasmanti motori\", sul ritmo di un avvolgente valzer che tutto travolge e tutto raccoglie in un vortice di sentimenti epocali\u00bb.\nA proposito del suo rapporto con la critica musicale l'artista ha affermato: \u00abMi fa piacere quando i critici e gli studiosi di quello che ho scritto mi fanno dei complimenti \"intellettuali\", facendo ricerche sulle mie tecniche di scrittura, su certe trovate poetiche o di altro tipo. Per\u00f2 il tipo di applauso che io desidero \u00e8 un applauso di stampo circense. Lavoro con lo spirito dell'acrobata, che in equilibrio cammina sul filo teso e riesce ad arrivare dall'altra parte. Se arrivo dall'altra parte e vengo accolto da un bell'applauso, sono consolato e sorretto dopo questa fatica in una maniera molto antica [..] A me piace vedere il piede che si muove e che batte il ritmo; \u00e8 il pi\u00f9 bel tipo di riconoscimento che mi pu\u00f2 venire dal pubblico\u00bb. Tornando al disco, altri brani da menzionare sono: la suadente \"Pesce veloce del baltico\", \"Gong-oh\" (tributo alla Art Tatum dedicato a Chick Webb e Sidney Bechet), e l'intima \"Una di queste notti\". L'album continua con le decadenti \"Il treno va\", \"Per quel che vale\" e \"Chiamami adesso\", tutte volutamente \"r\u00e9tro\", caricate di colori e atmosfere tipiche dei Caf\u00e9 chantant. Tra i due album pubblicati, avviene il primo importante riconoscimento per l'avvocato di Asti, con il conferimento del Premio Librex Montale, nella sezione \"Poetry for Music\", creato per l'occasione, da una giuria presieduta da Carlo Bo. Dopo di lui riceveranno il premio Francesco Guccini, Lucio Dalla, Franco Battiato, Fabrizio De Andr\u00e9, Ivano Fossati e da ultimo Roberto Vecchioni.\nUna faccia in prestito e le varie tourn\u00e9e all'estero.\nNell'autunno del 1995, Paolo Conte torna in sala di incisione per registrare un nuovo LP dal titolo \"teatrale\" \"Una faccia in prestito\". Accolto freddamente dalla critica, il decimo album del cantautore ripercorre la strada gi\u00e0 tracciata dal doppio LP \"Aguaplano\". Come in quel caso il musicista d\u00e0 alla luce quante pi\u00f9 idee possibili, sfornando diciassette canzoni, dove l'italiano, nel dare forma e sostanza ai testi, non \u00e8 pi\u00f9 l'unico idioma possibile. La \"geografia linguistica\" dell'autore si estrinseca in testi che passano dall'inglese di \"Don't Throw It In The W.C\", alla lingua piemontese di \"Sijmadicandhapajiee\", (letteralmente \"siamo cani da pagliaio\"), dal napoletano di \"Vita da sosia\", al \"pastiche\" ispano-americano di \"Danson metropoli\". La ragione di questo mutamento \u00e8 da ritrovarsi in un'intervista concessa dal musicista al \"Corriere della Sera\": \u00abCome tanti compositori che scrivono prima le musiche e poi le parole, in genere scrivo con un finto inglese, che \u00e8 elastico, ti fa sognare molto di pi\u00f9, i pezzi rimangono pi\u00f9 astratti, poi quando devi fare i conti con l'italiano cambia tutto\u00bb. Anni dopo, in un'altra intervista, chiarir\u00e0 definitivamente il concetto: \u00ab\u00c8 molto faticoso per me, l'ho gi\u00e0 detto, piegare la lingua italiana alle esigenze ritmiche e metriche della musica. Sappiamo tutti che quella italiana \u00e8 una lingua bellissima, ma estremamente difficile da adattare musicalmente per la mancanza di tronche e di elasticit\u00e0 delle sillabe. Tante volte la mia vocazione di musicista mi porta a storpiare la lingua italiana, o a mescolarla con altre lingue per ottenere un risultato buono dal punto di vista ritmico. Mi ha divertito affrontare altre lingue per la loro capacit\u00e0 filmica, cinematografica, teatrale di raccontare al di l\u00e0 dei significati letterali\u00bb.\nUna delle canzoni di punta del disco \"Elisir\", sar\u00e0 poi riproposta dal cantautore nell'album \"Danson metropoli - Canzoni di Paolo Conte\", personalissimo omaggio degli Avion Travel al musicista astigiano, dove nel brano compare la voce di Gianna Nannini. Altri brani da segnalare sono: \"Epoca\", l'elegante \"Un fachiro al cinema\", \"Cosa sai di me? \"e l'ipnotica e sensuale \"L'incantatrice\". Degni di merito anche i brani \"Architetture lontane\" e la ritmata \"Quadrille\", dove il musicista alterna le strofe con il contrabbassista francese Jino Touche. Una menzione a parte merita la \"title track\", di cui Conte ricorda la suggestiva ispirazione: \u00abUna canzone che risale ad un ricordo vero e che si ricollega alla mia grande passione per il jazz. Mi riferisco all'incontro col grande jazzista Earl \"Fatha\" Hines, un superlativo pianista, detto appunto \"il padre\", padre del pianismo moderno. Mi \u00e8 apparso come io volevo che fosse: una bellezza nera, dai denti bianchissimi, vestito da boxeur, con un accappatoio bianco, e in mano una pipa e un bicchiere di whisky. Sono riuscito a ottenere un autografo su un vecchio pacchetto di sigarette Turmack, poi, di nascosto, io e il mio amico Mingo, siamo rimasti dietro le quinte ad assistere alla sua esibizione\u00bb.\nUna costante del musicista astigiano restano le esibizioni dal vivo che puntualmente ripartono a ogni nuovo LP. In questa logica nascono i due live \"Tourn\u00e9e\", del 1993 e \"Tourn\u00e9e 2\", del 1998. Il primo presenta registrazioni effettuate in Europa all'Hamburg Congress Centrum, al Paris/Th\u00e9\u00e2tre des Champs Elys\u00e9es, al Valencia/Teatro Principal e al Monte Carlo Sporting Club. Nell'album sono presenti tre inediti, anch'essi non in lingua italiana come il music-hall di \"Bye, Music\" (interpretato dalle cantanti Julie Branner, Rama Brew, Ginger Brew e Maria Short), la ballata in francese di \"Reveries\" e lo strumentale di \"Ouverture alla russa\" . Il secondo capitolo di \"Tourn\u00e9e\", realizzato, come detto, nel 1998, contiene ben cinque inediti: \"Swing\", \"Irresistible\", \"Nottegiorno\", \"Legendary\" (interpretata dalla cantante Ginger Brew) e \"Roba di Amilcare\", commosso brano in ricordo di Amilcare Rambaldi, tra i primi scopritori dell'artista, nonch\u00e9, ideatore del Club Tenco. Nel medesimo lasso di tempo, esce, per il mercato americano, l'album raccolta \"The Best of Paolo Conte\", gi\u00e0 pubblicato due anni prima per il mercato europeo. Votato \"disco dell'anno\" dall'autorevole rivista \"Rolling Stone\", porr\u00e0 le basi per la realizzazione di un tour di successo in terra americana, che porter\u00e0 il cantautore a esibirsi nelle principali citt\u00e0 degli Stati Uniti, quali New York, Boston, Los Angeles e San Francisco.\nGli anni duemila.\n\"Razmataz\": un progetto lungo trent'anni.\nIl vecchio millennio si chiude con la pubblicazione dell'album \"Razmataz\", uscito nel 2000 (anche in DVD), direttamente tratto dal musical-vaudeville \"RazMaTaz\", ideato e curato dallo stesso artista. La commedia vede la luce nel 1989 in un libro omonimo, dove compaiono i disegni, gli spartiti, e i testi con varie annotazioni dell'autore. Il progetto rappresenta una sorta di atipica forma di spettacolo, pensato e studiato dal musicista, fin dagli anni settanta. Caso unico nel panorama della canzone d'autore, \"Razmataz\", oltre che un disco \u00e8 uno sceneggiato radiofonico che sfocia in un progetto di operetta multimediale, dove, alla colonna sonora, si aggiungono tavole dipinte dal musicista (oltre 1.800 schizzi a carboncino, tempere e disegni) che raccontano, come veri storyboard, una trama fumosa e imprecisa. Non a caso l'etimologia stessa del nome Razmataz deriva dall'inglese colloquiale, che sta a significare: \u00abconfusione chiassosa e pittoresca\u00bb. Ne nasce un'opera insolita e piuttosto significativa, anche se destinata a non raggiungere il successo desiderato; e questo in virt\u00f9 della scelta stessa di non concretizzarsi in un musical, compiendo un'operazione opposta a quella del coevo \"Notre-Dame de Paris\". Realizzato in varie versioni (italiana, inglese, francese e spagnola), questo nuovo lavoro \u00e8 l'occasione per mettere a nudo l'abilit\u00e0 pittorica del musicista, che si traduce in linee e colori di chiara ispirazione avanguardista, prediligendo, in particolar modo, il primo periodo di Carlo Carr\u00e0.\nIl pretesto narrativo \u00e8 la storia di una ballerina africana (di nome Razmataz), della sua rincorsa al successo e della sua rapida e misteriosa scomparsa, metafora dell'incontro della vecchia Europa con la giovane musica nera. La commedia, \u00e8 un elogio alla musica afroamericana, dove a contorno si stagliano una serie di figure che riportano Parigi allo spirito libertario di inizio secolo.\nNelle diciotto canzoni presenti, nascono personaggi come il girovago bluesman di \"Yellow Dog\", i ladroni danzanti della \"Java javanaise\", gli artisti di strada di \"\u00c7a depend\" e quello della cantante espressionista Zarah, nel brano \"The Black Queen\". Cos\u00ec facendo, l'autore amalgama musica jazz, cultura africana, e classicismo operistico, fondendoli in una romantica e colorata \"poetica dei bassifondi\".\nUna delle canzoni simbolo, \"It's a Green Dream\" (proposta nel disco in due versioni), \u00e8 cos\u00ec commentata dall'autore: \u00ab\"It's a Green Dream\" \u00e8 una delle canzoni chiave, ed \u00e8 la canzone cara ai neri americani che sono arrivati a Parigi, perch\u00e9 in un testo brevissimo, ripetuto in modo un po' tribale, si immagina un ritorno ad antiche ascendenze della loro razza, e si evoca la terra del Mozambico, come un paradiso perduto. Non dimentichiamoci che sono neri americani i cui avi provengono da una deportazione, e quindi hanno una patria lontana quasi dimenticata, rimasta nel loro sangue, nei loro ritmi, nel loro modo di camminare, di vivere, di pensare, di immaginare, di sognare. Ecco, questo \u00e8 il \"sogno verde\", il sogno del Mozambico, terra perduta che si vorrebbe ritrovare\u00bb.\nNel segno dell'elegia.\n\u00abSignore e signori dell'Universit\u00e0, su questa mia faccia, sempre che sia sufficientemente espressiva, potete leggere tutta la soddisfazione per l'onore che mi fate, ma anche l'imbarazzo di uno che non \u00e8 assolutamente in grado di tenere per voi una lectio doctoralis\u00bb. Con queste parole Paolo Conte accoglie, il 4 aprile del 2003, la Laurea honoris causa in Lettere Moderne conferitagli dall'Universit\u00e0 degli Studi di Macerata. Nell'occasione tiene una lezione sui \"tempi dell'ispirazione\", passando in rassegna gran parte della poesia e della pittura del novecento, svelando, tra l'altro, la sua preferenza per il pittore Massimo Campigli. Un mese prima, durante un incontro con gli studenti dell'Ateneo Patavino, a chi gli chiedeva anticipazioni dei suoi progetti futuri, l'artista affermava che presto avrebbe trovato l'ispirazione per scrivere nuove canzoni..\nInfatti, nel novembre 2004, dopo aver pubblicato una nuova antologia per il mercato estero (\"Reveries\"), il musicista riappare sulle scene, con un disco di inediti dal titolo \"Elegia\". Primo album del cantautore per la casa di produzione Atlantic, \"Elegia\" \u00e8 una parola leggibile sia con i registri di \"sentimentale\" e \"morale\", sia con quelli di \"mesto\" e \"lamentoso\". Il leitmotiv dell'opera \u00e8 quello della nostalgia, una nostalgia non priva di momenti ironici, che guarda a mondi musicali ormai lontani e perduti, e con cui la musica dell'artista torna a misurarsi. Tutto ci\u00f2 si evince nel brano \"La nostalgia del Mocambo\", che offre all'ascoltatore un incipit strumentale tipico della bossa nova, facendosi via via sempre pi\u00f9 veloce e incalzante. Altre canzoni da segnalare sono la delicata \"Non ridere\" (regalata in passato a Gabriella Ferri), la poetica title-track, il tango di \"Sonno elefante\" e l'ironica \"Sandwich man\", scanzonato ritratto degli albori del cinematografo. Chiude il disco l'honky tonk pianistico del brano \"La vecchia giacca nuova\", appassionata analisi del cabaret e del teatro sociale anni venti.\nUn anno dopo, nel 2005, esce un nuovo disco dal vivo, dal titolo \"Live Arena di Verona\".\nIl doppio album, a differenza dei precedenti, non \u00e8 un puzzle di varie performance europee, bens\u00ec una fedele trasposizione del concerto tenuto all'Arena di Verona (davanti a 12\u00a0000 spettatori), la sera del 26 luglio 2005. Unico inedito \u00e8 il brano \"Cuanta Pasi\u00f2n\", che vede la partecipazione del chitarrista dei Gypsy Kings Mario Reyes, e della cantante iberica Carmen Amor. Inoltre, sempre, nel 2005, dopo trentasette anni, torna a scrivere per Adriano Celentano, regalando all'artista milanese una nuova canzone dal titolo \"L'indiano\". In merito a questa nuova collaborazione, in un'intervista a \"La Repubblica\", Paolo Conte dichiara: \u00abHo scritto questa canzone facendogli una specie di ritratto. Per far capire il suo modo di parlare, il suo modo di esprimersi, che \u00e8 proprio come quello di un indiano\u00bb. In una successiva intervista, aggiunge: \u00abHo scritto questo testo facendo tesoro delle parole che Celentano mi aveva detto tanti anni fa, descrivendomi il paradiso come un cavallo bianco che non suda mai, \"perch\u00e9 sai\", diceva, \"se tu vai a cavallo qui in mezzo alle gambe senti il sudore del cavallo\". Mi sembrava una parlata da indiano, e ho scritto una musica un po' pellerossa che non mi dispiaceva affatto, lui \u00e8 stato un po' timido nel cantarlo, un po' cupo, sembra quasi che col mio provino l'abbia influenzato. Io invece sono sempre stato molto stimolato dalla sua voce\u00bb.\nTra pittura e canzoni.\nNel febbraio del 2007, il Comune di Asti decide di accettare la proposta di commissionare all'avvocato piemontese, la preparazione dei due tradizionali sendalli raffiguranti san Secondo, dipinti dal cantautore per le celebrazioni del 40\u00ba Palio di Asti. L'occasione diventa materia di cronaca per porre l'artista al di fuori del mondo della canzone, spostandone l'attenzione verso, la gi\u00e0 citata, passione per la pittura. A tal proposito il musicista ricorda: \u00abNella mia vita il vizio della pittura \u00e8 molto pi\u00f9 vecchio rispetto a quello della musica. Risale a quando ero bambino, poi magari sono stato anni senza toccare pennelli o matite. Da piccolino disegnavo trattori. Crescendo ho disegnato donne nude e musicisti di jazz\u00bb.\nNon a caso, nel maggio del 2007, ricever\u00e0 dall'Accademia di belle arti di Catanzaro la laurea honoris causa in pittura. All'artista astigiano viene cos\u00ec conferita una seconda onorificenza per \u00abla conclamata competenza nel campo della pittura\u00bb, secondo quanto comunicato il giorno della cerimonia. Numerose, d'altronde, sono state, negli ultimi anni, le mostre esposte dal cantautore, sia in Italia sia all'estero, spesso insieme ad altri artisti, come nel caso della mostra a Castel Sant'Angelo, che nel 2006 ha raccolto quadri realizzati da Dario Fo, Paolo Conte, Franco Battiato, Gino Paoli e Tony Esposito.\nL'artista, ben lungi dall'abbandonare la musica leggera, nel settembre del 2008, torna sulla scena musicale con la pubblicazione di un nuovo album dal titolo \"Psiche\". Il disco viene presentato in anteprima alla Salle Pleyel di Parigi, assieme all'orchestra sinfonica dell'Ile de France (diretta da Bruno Fontaine), a cui seguir\u00e0 una speculare tourn\u00e9e europea. L'album propone novit\u00e0 sonore del tutto estranee al mondo del musicista, pur mantenendo saldo il gioco linguistico di atmosfere e colori propri della cultura esotica. Cos\u00ec Curzio Maltese dalle pagina del quotidiano \"La Repubblica\": \u00abNel nuovo album di Paolo Conte si ritrovano i miti di sempre, dalla bici al circo, dai misteri femminili alle suggestioni esotiche. Ma ci sono anche sapori e colori inediti, una ricerca musicale che accantona per un po' jazz e swing e sposa per la prima volta l'elettronica e i suoni di gomma e di plastica dei sintetizzatori, con tutta la loro strana poesia\u00bb.\nRiguardo all'esotismo della scrittura contiana, da sempre al centro dell'attenzione della critica, Paolo Conte afferma: \u00abTante volte, quando mi intervistano, mi parlano di un esotismo che ricorre sovente nelle mie canzoni, ed \u00e8 stato fatto un accostamento, illustre tra l'altro, con Emilio Salgari. Per un po' ho accettato questa definizione, forse l'ho perfino suggerita io stesso, perch\u00e9 era il caso mio: mi inventavo il Messico, mi inventavo Timbuct\u00f9, Babal\u00f9, e tutti gli esotismi possibili senza mai essere stato in giro, senza averli mai conosciuti da vicino [...] il mio esotismo \u00e8 un malessere che i francesi chiamano \"ailleurs\", il senso dell'altrove, tipico degli scrittori novecentisti, ed \u00e8 una forma di pudore e fa s\u00ec che certe storie della nostra vita reale vengano trasferite in un teatro pi\u00f9 lontano, pi\u00f9 immaginifico, pi\u00f9 fantasmagorico, per attutire il senso della realt\u00e0 e trasformare la povert\u00e0 che pu\u00f2 esserci nel contenuto di una storia raccontata in qualche cosa che pu\u00f2 essere pi\u00f9 vicino alla favola, alla fiaba\u00bb. L'album, presenta numerose canzoni di stampo melodico come \"L'amore che\", \"Intimit\u00e0\" e \"Psiche\", ad altre pi\u00f9 elaborate come la brasileira \"Danza della vanit\u00e0\", \"Big Bill\", \"Silver fox\" e il soul - gospel del brano \"Il quadrato e il cerchio\". Nello stesso anno compare anche l'album \"Paolo Conte Plays Jazz\", uscito per la Sony, che raccoglie una collezione di brani standard d'impronta swing, contenente, tra l'altro, l'intero LP \"The Italian Way to Swing\", del lontano 1962.\nGli anni duemiladieci.\nUna rinnovata continuit\u00e0 artistica.\nA riprova di una rinnovata continuit\u00e0 artistica, a soli due anni di distanza dall'ultima fatica, il 12 ottobre 2010 esce per l'etichetta Platinum il quattordicesimo album in studio del cantautore, denominato \" Nelson\". Il titolo deriva dalla caratteristica copertina, un ritratto del cane di famiglia deceduto nel 2008 e dipinto dallo stesso musicista. A tal proposito l'autore afferma: \u00abNon l'ho mai citato in nessuna canzone e allora ho voluto intitolargli un disco\u00bb. Ancora una volta il nuovo LP si nutre di brani cantati in numerose lingue: si va dal francese di \"C'est beau\", al napoletano di \"Suonno e' tutt'o suonno\", dall'inglese di \"Bodyguard of myself\", alla spagnoleggiante \"Los amantes del Mambo\". Canzoni da ricordare e che si inseriscono visibilmente nel classico repertorio del musicista sono: \"Tra le tue braccia\", \"Galosce selvagge\", \"Clown\" e il divertissement di \"Sotto la luna bruna\". Il singolo di lancio, \"L'orchestrina\", come spiega una nota sul disco, \u00e8 dedicato a Dino Crocco: \u00abDino Crocco - spiega Paolo Conte - era un carissimo amico, oltre ad essere il capo di un'orchestrina che suonava nelle belle sale da ballo italiane negli anni Sessanta. Ho dedicato a lui questa canzone che si chiama \"L'orchestrina\" perch\u00e9 mi riporta a quegli anni, quando io seguivo queste orchestre e osservavo cosa succedeva nell'orchestra e intorno all'orchestra\u00bb.\nIl disco \u00e8 un invito a distaccarsi dalla barbarie del quotidiano, a conferma della rinomata idiosincrasia dell'artista per l'attualit\u00e0. Il relativo concetto viene esposto dall'autore in un'intervista al \"Corriere della Sera\": \u00abIl mio pubblico non \u00e8 schiavo delle mode e io lo lascio libero sia dal punto di vista stilistico che da quello concettuale\u00bb, e alla successiva domanda del giornalista Andrea Laffranchi su un suo personale giudizio sulla realt\u00e0 di oggi, il musicista risponde: \u00abNe penso tutto il male possibile, ma \u00e8 meglio non parlarne per non sollecitare brutte abitudini. Ci sono battaglie perse in partenza contro certi modi di fare e criticare non basta, ci vorrebbe un impegno pi\u00f9 forte, forse bisognerebbe fare delle multe per slealt\u00e0, cattiveria, volgarit\u00e0, cattivo gusto, in generale e all'italiana\u00bb. L'album \u00e8 dedicato a Renzo Fantini, produttore e collaboratore di lunga data dell'artista, scomparso nel marzo del 2010.\nLe nuove prove discografiche.\nAl presentarsi del nuovo decennio, l'artista torna sul mercato discografico lanciando una raccolta antologica di vecchi successi dal titolo \"Gong-oh\" (contenente il brano inedito \"La musica \u00e8 pagana\"). A seguito del ritiro dalle scene di Ivano Fossati (a cui seguir\u00e0 un anno pi\u00f9 tardi quello di Francesco Guccini), alla domanda sulla possibilit\u00e0 di dimettersi come \"cantautore\", il musicista risponde: \u00abCi sono artisti che desiderano morire in scena, altri che se la sentono di praticare la difficile arte di fare i pensionati. Ma poi, di notte, col favore delle tenebre, la musica potrebbe bussare alla porta...\u00bb. Nello stesso anno, la citt\u00e0 di Parigi conferisce al musicista, la \"Grande medaille de Vermeil\", massima onorificenza della capitale francese, confermando ancora una volta, nei confronti dell'artista piemontese, una stima e un affetto oramai trentennali.\nNell'ottobre del 2014 il cantautore presenta un nuovo album di inediti dall'eccentrico titolo \"Snob\". A comporre il disco sono quindici brani originali, scritti e arrangiati nel consueto stile dell'autore. La chiave interpretativa dell'opera risiede nella ricerca (pi\u00f9 suggerita che mostrata) di una critica al \"modus vivendi\" contemporaneo. Non a caso, ai microfoni del TGcom24, l'artista evidenzia il desolante quadro della realt\u00e0 italiana, e questo anche sotto il profilo culturale: \u00abNoto che c'\u00e8 un momento debole dal punto di vista musicale e letterario. I \"cantautori storici\" che ho conosciuto e che sono venuti prima di me erano tutte persone coltissime. Oggi, invece, la gente scrive improvvisando. Non sono ottimista ma spero che qualcosa cambi\u00bb. Il titolo del disco allude al personaggio dell'omonima canzone, personaggio che viene a riassumere in s\u00e9 le qualit\u00e0 di una persona \"non ordinaria\" come lo sono, chiarisce l'autore, gli intellettuali, gli snob e i dandy; categoria, quest'ultima, a cui Conte ha dichiarato di sentirsi pi\u00f9 vicino: \u00abin quanto il dandy \u00e8 pi\u00f9 puro e pi\u00f9 profondo. Lo snob \u00e8 pi\u00f9 raffinato, ma anche pi\u00f9 superficiale\u00bb.\nUno dei fili conduttori dell'album \u00e8 l'usuale presenza di geografie e sentimenti di natura esotica, riscontrabili nel singolo di lancio \"Tropical\", trasmesso in rotazione radiofonica a partire dal giorno 26 settembre 2014. Dello stesso tenore i brani \"Argentina\", l'irruente e giocosa \"Si sposa l'Africa\" e la sensuale e sorniona \"Donna dal profumo di caff\u00e8\". Di rilievo l'intensa \"Tutti a casa\" e la ritmica \"Maracas\", dove si alternano strofe in lingua italiana e in dialetto genovese. A seguire riparte, sempre nel mese di ottobre, il nuovo tour internazionale che toccher\u00e0 (fino al mese di marzo 2015) alcune delle citt\u00e0 pi\u00f9 importanti d'Europa come: Roma, Milano, Vienna, Parigi, Amsterdam e Francoforte.\nNel 2016 Conte esce con \"Amazing game\", un album per la prima volta solo strumentale. \u00abQuesto repertorio \u00e8 costituito da registrazioni effettuate in epoche diverse, dagli anni '90 a oggi per colonne sonore di pi\u00e8ce teatrali e a scopo di studio e sperimentazione, che escono dai cassetti dove li custodivo con cara devozione. E ora vengono pubblicati in disco in accordo con la Decca. C'\u00e8 dentro molta scrittura e anche molta improvvisazione\u00bb. Il disco arriva in settima posizione nella classifica italiana. Nel novembre del 2018 esce \"Live in Caracalla\", registrazione del concerto tenuto in estate nella citt\u00e0 di Roma. L'album contiene l'inedito \"Lavavetri\".\nNel 2019 disegna personalmente la copertina del libro \"Onyricana\" scritto dal suo grande amico e musicista Jimmy Villotti.\nGli anni duemilaventi.\nNel 2020 in seguito alle misure di confinamento dovute alla pandemia di COVID-19 \u00e8 scelto dal Ministero degli Esteri per diffondere nel mondo un messaggio video di promozione della cultura italiana assieme ad Andrea Bocelli, Renato Zero, Alberto Angela, Mezzotono, Tiziano Ferro, Massimo Ranieri, Mario Biondi, Gilberto Gil, Noa, Uto Ughi.\nVita privata.\n\u00c8 sposato con Egle Lazzarin, conosciuta nel 1975. La coppia non ha figli. Vive ad Asti.\n\u00c8 cugino di Alberto Conte, professore universitario di matematica e geometria, al quale trasmise la passione per il jazz.\nPaolo Conte e la Francia.\nDurante la cerimonia ufficiale per la consegna della Grande m\u00e9daille de Vermeil, all'Hotel de Ville di Parigi, Christophe Girard, vicesindaco responsabile della Cultura, ha ripercorso la carriera dello chansonnier astigiano ricordando il suo legame con la Francia e Parigi: \u00abQuando si pensa a Paolo Conte, si pensa alla sua \"allure\", alla sua inconfondibile silhouette. Una sagoma che a mio parere non \u00e8 nera ma di fuoco. Me lo lasci dire francamente, lei \u00e8 il nostro Cavaliere preferito\u2026 Prima ancora che un avvocato, lei \u00e8 un artista e un uomo libero. A nome del comune di Parigi, che ha uno stretto legame con Roma e adesso con Asti, volevamo renderle omaggio, attribuendole una sorta di cittadinanza onoraria della citt\u00e0\u00bb.\nNei paragrafi precedenti, si \u00e8 gi\u00e0 parlato della sintonia culturale che lega Paolo Conte al pubblico francese, sintonia che l'artista ha cercato di sintetizzare, commentando uno dei suoi brani pi\u00f9 famosi: \u00ab\"Come di\", \u00e8 una canzone che ha avuto un grande riscontro in Francia. Non tanto perch\u00e9 dal gioco di parole veniva fuori una parola francese, forse perch\u00e9 hanno capito qualcosa che altri non hanno capito. Ho potuto verificarlo durante una trasmissione televisiva dedicata a fatti di guerra molto crudi, nel corso della quale mi \u00e8 stato chiesto di cantare questa canzone. Ho domandato perch\u00e9, e mi fu risposto: \"Perch\u00e9 \u00e8 la canzone degli addii\". Avevano compreso realmente la sua vera essenza\u00bb.\nUna vicinanza reale, quella tra il musicista astigiano e il pubblico francese, vicinanza, che lo stesso cantautore esemplifica in un'altra intervista, definendo Parigi: \"la citt\u00e0 artistica per eccellenza\", e questo, anche per l'innata vocazione della capitale ad accogliere in s\u00e9 artisti di qualsivoglia nazionalit\u00e0: \u00abParigi per gli artisti \u00e8 la citt\u00e0 ospitale per eccellenza. Non c'\u00e8 artista che non vi abbia fatto pellegrinaggio. L\u00e0 si raccoglievano un po' tutte le idee, l\u00e0 c'era la capacit\u00e0 di sentirsi figli di una identica divinit\u00e0 artistica. Parigi ha fatto vivere tanti artisti, ha permesso loro di campare, offrendo un tipo di ospitalit\u00e0 che \u00e8 a misura d'uomo, dove i sentimenti sono sempre tenuti in vita come una fiamma, voluti. Ho avuto modo di ascoltare dei provini di cantanti parigini (soprattutto donne); che non avevano niente di importante da un punto di vista poetico [...] Tuttavia, quei tre minuti di esibizione li vivevano come qualcosa di assoluto. C'\u00e8 un forte sentimentalismo, inteso nella sua capacit\u00e0 di far fiorire le storie, le divinit\u00e0 nascoste del pomeriggio, della notte e del mattino, che \u00e8 tutto francese. E questa, \u00e8 una grande forza di Parigi\u00bb.\nPaolo Conte e il cinema.\nOltre a essersi avvicinato alla scrittura, pubblicando, nel 2009, un libro a quattro mani con la scrittrice Manuela Furnari, dal titolo \"Prima la musica\", un'altra forma espressiva, sicuramente prossima al cantautore, \u00e8 da ricercarsi nell'arte cinematografica. Il musicista, infatti, \u00e8 da sempre legato a un cinema di stampo classico, soprattutto americano, francese e italiano, che spesso ha contribuito a dare forma e immagine al lessico delle sue canzoni. A titolo di esempio, il giornale statunitense \"The Wall Street Journal\", in un'intervista effettuata all'artista, nel 1998, ha dichiarato, che ascoltare le canzoni del musicista astigiano \u00ab\u00e8 come avere un film di Federico Fellini nelle orecchie\u00bb. Tra l'altro, il cantautore, a proposito del brano \"L'orchestrina\", che ritrae la scena di un dancing d'epoca con l'odalisca che si spoglia, rivela: \u00abMi illudo che il testo non sarebbe dispiaciuto al mondo di Federico Fellini\u00bb.\nIn merito alla genesi di un altro brano, dal titolo \"Un fachiro al cinema\", Conte ha rivelato un'esplicita passione verso il primo periodo di Stanley Kubrick, affermando: \u00abDa ragazzo, mi sono visto proiettare un film di cui non sapevo assolutamente niente, ed ero l'unico spettatore in sala. Bench\u00e9 questo film non avesse una trama, sono uscito dalla proiezione convinto di aver visto una cosa meravigliosa, tale era la bellezza delle immagini e della fotografia, e per tanti anni ho continuato a ricordarlo. Si chiamava \"Il bacio dell'assassino\". Trentacinque anni dopo, leggo sul \"Radiocorriere\" che lo danno in televisione, e ho avuto un soprassalto. Vado a leggere il nome del regista: Stanley Kubrick. So che lui alla fine della carriera lo ha rinnegato assieme ad altri suoi film, ma per me resta un'opera di una classe notevole\u00bb.\nNel corso degli anni, la sua passione per la settima arte si \u00e8 materializzata nella composizione di svariate colonne sonore, in seguito compendiate in un disco, uscito nel 1990 per la Mercury, dal titolo \"Paolo Conte al cinema\". L'album presenta brani del cantautore che sono apparsi sia in pellicole cinematografiche sia in spettacoli teatrali, tra i quali si ricordano: \"Le tam tam du paradis\", scritta dall'artista per lo spettacolo teatrale \"Corto Maltese\", del 1982 (qui cantata da Athina Cenci), \"Via con me\", cantata da Roberto Benigni per il film \"Tu mi turbi\" (di cui Conte ha curato tutte le musiche), \"Le chic e le charme\", dal film \"Aurelia\" e lo strumentale \"Provvisory house\", dallo spettacolo teatrale \"Variet\u00e0 in varie et\u00e0\". Ancora da menzionare sono le versioni strumentali di \"Hesitation\", dal film \"Professione farabutto\" e \"Locomotor\", dal film \"Scherzo del destino in agguato dietro l'angolo come un brigante da strada\", del 1983, diretto da Lina Wertm\u00fcller. Inoltre, nel film \"French Kiss\", diretto nel 1995 da Lawrence Kasdan, mentre la protagonista Meg Ryan passeggia per le strade di Parigi, \u00e8 possibile sentire l'intera canzone \"Via con me\", cantata in italiano da Paolo Conte.\nLe canzoni di Conte \"Elisir\" e \"Come di\" fanno parte della colonna sonora del film statunitense \"Mickey occhi blu\". Conte compone poi le musiche per il film d'animazione del 1996 \"La freccia azzurra\", con cui vince l'anno seguente il Nastro d'argento e il David di Donatello per la miglior colonna sonora.\nPaolo Conte e il fumetto.\nLa personalit\u00e0 musicale di Paolo Conte ha spesso incontrato il mondo dell'illustrazione o pi\u00f9 precisamente del fumetto, stimolando numerosi professionisti del genere a dedicare al cantautore pi\u00f9 di uno schizzo su carta. In particolar modo, \u00e8 doveroso ricordare, la ricostruzione illustrativa effettuata dall'amico e fumettista Hugo Pratt. Infatti nel 1982 il padre di Corto Maltese ha raccolto, in un volume curato da Vincenzo Mollica, dal titolo \"Le canzoni di Paolo Conte\", venti disegni che descrivono, nel perfetto stile dell'autore romagnolo, alcuni tra i brani pi\u00f9 significativi dell'artista. L'omaggio figurativo di Pratt al musicista non resta un caso isolato, nel corso del tempo, molti fumettisti di fama hanno omaggiato con gli strumenti della china e il carboncino l'universo musicale di Conte: basti pensare ad Altan che ha raffigurato, anch'egli nel suo personalissimo stile, situazioni e atmosfere del \"bar Mocambo\", a Milo Manara, che ha riprodotto mondi esotici, da sempre cari al musicista, finanche a Guido Crepax e Sergio Staino che si sono ispirati rispettivamente a due canzoni del musicista: \"Un gelato al limon\" e \"Rebus\".\nQuesta tendenza a riprodurre in immagini le varie canzoni del cantautore ha ripreso spinta in questi ultimi anni. Infatti nel 2009 \u00e8 uscito, a cura del fumettista Gino Vercelli, per la collana Strippers, \"Musica e nuvole. Paolo Conte, le canzoni interpretate a fumetti\". Questa nuova raccolta e sotto la regia stessa di Vercelli, ha dato la possibilit\u00e0, a ognuno dei giovani autori prescelti, di ritrarre, come veri storyboard, molte delle canzoni del cantautore, usando stili e tecniche tra le pi\u00f9 disparate, come si evince, a titolo d'esempio, guardando le raffigurazioni di \"Sparring partner\", illustrata secondo tecniche proprie dei Manga giapponesi o quella del brano \"La topolino amaranto\", ispirata al fumetto americano anni 1950. Non solo fumettisti italiani ma anche \"matite straniere\" hanno guardato al musicista piemontese, come il disegnatore americano Bill Griffith, che, a sua volta, ha reso omaggio all'artista, ritraendone un divertito primo piano."}
{"id": "97296", "revid": "2036695", "url": "https://it.wikipedia.org/wiki?curid=97296", "title": "Orda d'Oro", "text": ""}
{"id": "97297", "revid": "287204", "url": "https://it.wikipedia.org/wiki?curid=97297", "title": "Stratocumulo", "text": "In meteorologia lo stratocumulo (in latino \"stratocumulus\", abbreviazione \"Sc\") \u00e8 una nube bassa e scura, simile agli strati ma caratterizzata da ammassi tondeggianti, di colorazione grigio scuro, la cui grandezza apparente \u00e8 pari o superiore a 5 gradi sessagesimali.\nCaratteristiche.\nLo spessore degli stratocumuli \u00e8 compreso tra e . Nel caso siano poco spessi possono presentare iridescenze o corone. Altri fenomeni ottici si verificano in condizioni di gran freddo. In tali casi gli stratocumuli saranno composti da cristalli di ghiaccio (nonostante la bassa quota di formazione) che possono dar origine a una caratteristica supplementare: la virga. Queste ultime possono originare aloni. Gli stratocumuli nelle localit\u00e0 costiere subtropicali si spostano dall'oceano verso le zone interne della terraferma.\nSpesso questo genere di nube \u00e8 associato al passaggio di un fronte caldo che causa il sollevamento della pi\u00f9 leggera aria calda; quando quest'ultima arriva alla saturazione pu\u00f2 verificarsi una moderata instabilit\u00e0 al livello della nube, provocando il lieve sollevamento di quest'ultima.\nPrecipitazioni associate agli stratocumuli sono possibili ma sempre in forma leggera e generalmente di breve durata.\nVariet\u00e0.\nGli stratocumuli possono presentarsi in una o pi\u00f9 delle stesse sette variet\u00e0 riscontrabili negli altocumuli, ossia:"}
{"id": "97300", "revid": "122550842", "url": "https://it.wikipedia.org/wiki?curid=97300", "title": "Brina", "text": "In meteorologia la brina \u00e8 una forma di precipitazione atmosferica che consiste in un deposito, al suolo o su oggetti, di ghiaccio granuloso dall'aspetto cristallino a forma di scaglie o aghi che si forma per brinamento del vapore acqueo presente nell'atmosfera terrestre.\nDescrizione.\nFormazione.\nLa \"brina da irraggiamento\" \u00e8 la pi\u00f9 comune in Italia e si forma soprattutto su superfici che tendono a disperdere calore: \u00e8 frequente soprattutto durante le notti invernali con cielo sereno e calma di vento, condizioni che favoriscono la dispersione del calore. Si forma per il brinamento del vapore acqueo su una superficie fredda (suolo, oggetti, tetti): quindi occorre che il punto di rugiada sia maggiore della temperatura superficiale, ma inferiore a 0\u00a0\u00b0C.\nEsiste un altro tipo di brina, chiamata \"brina da avvezione\" che non \u00e8 molto frequente in Italia. Essa si forma con venti freddi (come il buran), causando la formazione di finissimi cristalli di brina anche sulle superfici rialzate in direzione opposta al vento come tronchi d'albero o pali della luce, in assenza di nebbia, ma con alti livelli di umidit\u00e0 dell'aria.\nEntrambi i tipi di brina possono assomigliare alla galaverna, ma quest'ultima si forma attraverso il congelamento delle goccioline contenute in uno strato di nebbia, quando la temperatura \u00e8 inferiore a 0\u00a0\u00b0C. Non si deve confondere la brina con la rugiada che, in un periodo successivo alla sua formazione, congela e forma delle strutture di ghiaccio a bollicine che si chiamano rugiada bianca.\nLa brina pu\u00f2 formarsi anche sopra altra brina, ghiaccio o neve e viene chiamata \"brina di superficie\". Questo accade non solo in natura ma anche nei frigoriferi e congelatori. Specialmente in montagna, la neve caduta da poco pu\u00f2 gelare a causa dell'effetto albedo; se l'umidit\u00e0 dell'aria \u00e8 sufficiente, si possono cos\u00ec formare strutture gelate simili a schegge, squame, pinne, penne o conchiglie, talvolta curve o arricciate, altre volte dritte e tese chiamate \"fiori di neve\". Un fenomeno simile di cristallizzazione della neve si pu\u00f2 osservare a latitudini polari, come in Islanda.\nLe formazioni di brina assumono caratteristiche spettacolari quando c'\u00e8 un'umidit\u00e0 relativa maggiore del 90% e una temperatura della superficie a contatto dell'aria molto inferiore a \u22128\u00a0\u00b0C. Le formazioni di brina crescono contro la direzione del vento, dal momento che l'aria sopravento \u00e8 pi\u00f9 umida di quella sottovento, ma il vento non deve essere forte per non danneggiare le delicate strutture di ghiaccio. Queste strutture sono formate da grandi cristalli solitamente a forma di aghi o spine. Sebbene non sia coinvolta la nebbia, l'Organizzazione Meteorologica Mondiale tende a considerarla nella categoria della galaverna (\"soft rime\").\nFiori di ghiaccio.\nUn tipo particolare di brina si ha quando il vapore acqueo brina direttamente sulla superficie interna di un vetro: questo accade quando l'umidit\u00e0 della stanza \u00e8 piuttosto alta e le temperature esterne sono molto basse (spesso 0\u00a0\u00b0C); in presenza di vetri non ben isolati termicamente. Si tratta di un fenomeno analogo all'appannamento. Se l'umidit\u00e0 interna \u00e8 molto alta e la temperatura esterna non eccessivamente bassa, il vapore acqueo condensa sul vetro formando successivamente uno strato di ghiaccio trasparente. Se, invece, l'umidit\u00e0 interna non \u00e8 eccessiva e la temperatura esterna \u00e8 molto bassa, si possono formare direttamente cristalli di ghiaccio. Le forme sono spesso suggestive (Chistoni parl\u00f2 di \"vegetazione minerale\") e prendono il nome di \"fiori di ghiaccio\".\nIl termine \"fiori di ghiaccio\" o \"fiori di gelo\" si usa anche per le delicate strutture che si formano sul terreno quando \u00e8 gelato e la temperatura dell'aria \u00e8 molto bassa. La sublimazione del ghiaccio fa s\u00ec che si producano delle formazioni simili a grandissime rose. Col nome di \"colonne di ghiaccio\", \"aghi di ghiaccio\", \"piprake\" o \"Kammeis\" si indicano formazioni simili alle precedenti ma con la forma di torrette; si producono con una temperatura del suolo superiore a 0\u00a0\u00b0C e una temperatura dell'aria molto inferiore a 0\u00a0\u00b0C. L'acqua allo stato liquido del sottosuolo risale a causa della capillarit\u00e0, formando strutture simili a spilli ghiacciati.\nGelate.\nSebbene \"gelata\" possa essere sinonimo di brina, e in particolare quando questa indica una superficie ghiacciata, specialmente il suolo, generalmente s'intende con questo termine un abbassamento pi\u00f9 o meno repentino della temperatura fino a valori uguali o inferiori a 0\u00a0\u00b0C che provoca freddo molto intenso, con formazione di ghiaccio o brina e l'indurimento del terreno.\nLe \"gelate notturne\" si verificano quando la temperatura diurna \u00e8 di poco superiore a 0\u00a0\u00b0C: l'aria rarefatta e l'umidit\u00e0 bassa provocano un fortissimo irraggiamento che causa una perdita di calore notevole degli stati d'aria vicini al suolo.\nBrina e vegetazione.\nLa brina pu\u00f2 essere dannosa per la vegetazione e per l'agricoltura, specialmente in primavera e in inverno poich\u00e9 pu\u00f2 compromettere interi raccolti e congelare le piante. Tuttavia le brinate autunnali possono rendere innocue per i ruminanti alcune erbe che potrebbero essere altrimenti dannose; inoltre la formazione della rugiada e della brina comporta un innalzamento di temperatura sui corpi dove si depongono. Il danno maggiore avviene a carico dei germogli, a causa della rapida fusione ed evaporazione della brina stessa, che toglie calore a queste delicate strutture delle piante."}
{"id": "97302", "revid": "15756", "url": "https://it.wikipedia.org/wiki?curid=97302", "title": "Grandine", "text": "La grandine \u00e8 una precipitazione atmosferica formata da tanti pezzi di ghiaccio (chiamati comunemente \"chicchi di grandine\"), generalmente sferici o sferoidali, essi cadono dalle nubi cumuliformi pi\u00f9 imponenti, i cumulonembi. Lo studio dei granelli di grandine viene condotto con un particolare strumento di misura, chiamato grelimetro (il chicco di grandine pi\u00f9 pesante \u00e8 stato registrato nel distretto di Gopalganj - Bangladesh - il 14 aprile 1986, con un peso di 1,02 chilogrammi.).\nFormazione.\nLa grandine si forma se le correnti ascensionali in un cumulonembo sono abbastanza forti; in questo caso accade che un primo nucleo di ghiaccio viene trasportato in su e in gi\u00f9 nella nube, dove si fonde con altri piccoli aggregati di ghiaccio e gocce d'acqua per poi ricongelarsi nuovamente e diventare sempre pi\u00f9 grande. \nQuando le correnti non riescono pi\u00f9 a sollevare e trattenere i pezzi di ghiaccio perch\u00e9 divenuti troppo pesanti questi cadono a terra; gli aggregati di particelle ghiacciate che non riescono a fondere prima di giungere al suolo causano spesso notevoli danni sia nelle campagne (coltivazioni, frutteti, ecc.) che nei centri urbani (alle abitazioni cos\u00ec come ai mezzi di trasporto). \nI chicchi di grandine che cadono ad alte temperature sono trasparenti perch\u00e9 privi di bolle d'aria; quelli che cadono a temperature pi\u00f9 basse sono bianchi perch\u00e9 viceversa ne contengono molte. Durante e dopo una grandinata la temperatura si abbassa rapidamente (anche di dieci gradi in mezz'ora) perch\u00e9 il ghiaccio per trasformarsi in acqua sottrae calore all'ambiente.\nDanni.\nLe tempeste di grandine possono provocare ingenti danni, fino a provocare il decesso di esseri viventi e il danneggiamento dell'agricoltura. Nel nord dell'India, nel 1888, chicchi di dimensioni superiori a 5\u00a0cm uccisero 246 persone e 1600 tra pecore e capre. Nel 1932, una tempesta nella provincia dello Hunan (nel sud-est della Cina) caus\u00f2 la morte di almeno 10 persone, cos\u00ec come una grandinata su Bogot\u00e0 in Colombia avvenuta nel 2007.\nSecondo lo Storm Prediction Center, agenzia meteorologica statunitense, fra il 1975 e il 1994 la grandine negli Stati Uniti ha ucciso 8 persone.\nI danni provocati dalla grandine dipendono principalmente dalla sua densit\u00e0, ossia dal rapporto tra massa e volume del chicco.\nPrevenzione.\nEsistono vari sistemi, usati prevalentemente in agricoltura, per ovviare ai danni da grandine, riducendone al minimo l'incidenza sulle colture. Per aree limitate (a causa dei costi di installazione) vengono usate \"reti antigrandine\", in particolare per proteggere allevamenti e coltivazioni pregiate quali tendoni e spalliere per la viticoltura da esportazione e per la produzione di vini pregiati. \nPer aree vaste si usa invece un principio fisico, applicato spandendo tra le nubi dello ioduro d'argento. \nI chicchi di grandine si formano a partire da nuclei solidi molto piccoli; se si aumenta il numero di questi nuclei, si riduce in proporzione la dimensione media dei chicchi. Per ottenere tale effetto si usano tecniche diverse, come sparare dei razzi che esplodendo in quota liberano queste polveri, oppure spandendo le stesse con aerei appositamente attrezzati (tecnica \"cloud seeding\"). Un ulteriore sistema, la cui efficacia \u00e8 ancora di opinione controversa, \u00e8 l'uso del cannone antigrandine.\nAltro metodo, indiretto, per limitare i danni economici da grandine \u00e8 l'assicurazione (preventiva) dei raccolti: ad inizio stagione si assicura il prodotto per il valore che si ritiene di poter produrre sugli appezzamenti e, in caso di evento grandinigeno, vengono mandati periti che stimano il danno riportato dall'assicurato.\nNella religione.\nLa grandine \u00e8 una delle dieci piaghe d'Egitto (Esodo 9,13-35)."}
{"id": "97303", "revid": "52059367", "url": "https://it.wikipedia.org/wiki?curid=97303", "title": "Strage di Piazza Fontana", "text": ""}
{"id": "97304", "revid": "247222", "url": "https://it.wikipedia.org/wiki?curid=97304", "title": "Pioggia congelantesi", "text": "La pioggia congelantesi \u00e8 una precipitazione di gocce di pioggia che cadono da una nuvola e congelano al momento dell'impatto. Se le goccioline sono di diametro inferiore a 0,5 mm si pu\u00f2 parlare di pioviggine congelantesi. \u00c8 spesso associata al gelicidio.\nDescrizione.\nLa pioggia congelantesi non implica necessariamente il fenomeno della sopraffusione; ci\u00f2 nonostante la pioggia sopraffusa pu\u00f2 considerarsi un caso particolare della pioggia congelantesi. Le gocce di pioggia congelantesi, impattando al suolo, su aeromobili in volo o su superfici che hanno temperatura inferiore a 0\u00a0\u00b0C, formano all'istante un deposito di ghiaccio che si chiama ghiaccio vitreo. L'Organizzazione mondiale della meteorologia non considera questa formazione di ghiaccio differente da quella provocata dalla pioggia sopraffusa, pertanto la fa ricadere nella stessa definizione di vetrone (\"glaze\"). La caduta di pioggia che, per raffreddamento del suolo, successivamente congela, non ricade nella definizione di pioggia congelantesi, n\u00e9 lo strato di ghiaccio che si forma in quella di ghiaccio trasparente o vetrone.\nMETAR.\nIl codice METAR \u00e8 lo stesso della pioggia sopraffusa, codice_1."}
{"id": "97306", "revid": "1305772", "url": "https://it.wikipedia.org/wiki?curid=97306", "title": "Flash", "text": ""}
{"id": "97307", "revid": "2056951", "url": "https://it.wikipedia.org/wiki?curid=97307", "title": "Sacerdozio (mormonismo)", "text": "Il sacerdozio, secondo il mormonismo, rappresenta il potere di Dio delegato all'uomo terreno, ottenuto dalla debita autorit\u00e0 sacerdotale. Tramite il sacerdozio vengono celebrate le ordinanze essenziali per la salvezza degli individui e delle famiglie. Inoltre, \u00e8 il mezzo con il quale Dio aiuta, sostiene e gestisce le attivit\u00e0 della Chiesa.\nStruttura.\nIl sacerdozio \u00e8 suddiviso in due parti: il Sacerdozio di Melchisedec e il Sacerdozio di Aronne, o sacerdozio levitico. Il sacerdozio superiore \u00e8 quello di Melchisedec, mentre quello di Aronne viene definito inferiore o preparatorio.\nGli Uffici.\nQuesti due rami del sacerdozio, a loro volta, sono suddivisi in uffici, ossia, aree di competenza e responsabilit\u00e0 del sacerdozio predefinite dal Vangelo. Il sacerdozio, secondo l'ordine di Aronne o di Melchisedec, viene \"conferito\", tramite l'imposizione delle mani, agli individui maschi degni. I riceventi del sacerdozio, contestualmente al \"conferimento\", vengono \"ordinati\" ad un ufficio.\nNel caso in cui un detentore del sacerdozio viene ordinato ad un altro ufficio, durante il rito, non riceve nuovamente il sacerdozio, semplicemente, viene ordinato al nuovo ufficio. Invece, quando un sacerdote di Aronne riceve il sacerdozio superiore, viene ordinato al sacerdozio di Melchisedec.\nNon esistente il concetto di avanzamento di un ufficio all'altro del sacerdozio. Nel sacerdozio di Melchisedec, un Anziano possiede lo stesso sacerdozio di un Apostolo o del Profeta che presiede la Chiesa (). In proposito, l'apostolo Bruce R. McConkie scrisse:\nIl sacerdozio si basa su un metodo di servizio piuttosto che di esercizio di potere. La gerarchia negli uffici del sacerdozio si spiega come servizio disinteressato nei confronti altrui senza esercitare alcun tipo di coercizione, manipolazione e senso di superiorit\u00e0 ().\nSacerdozio di Aronne o levitico.\nSacerdozio di Aronne, o minore \u00e8 un'appendice del Sacerdozio di Melchisedec. I sacerdoti di questo ordine si occupano prevalentemente dell'amministrazione materiale del governo della Chiesa e vengono quindi organizzati tramite la supervisione di un \"vescovo\", detentore del sacerdozio di Melchisedec.\nSacerdozio di Melchisedec.\nI detentori del sacerdozio sono organizzati in consigli o, altrimenti detti, quorum. Uno, o pi\u00f9 componenti del quorum, assumono la posizione di Presidente o di membro della Presidenza\ndel quorum stesso.\nPer essere ordinati all'ufficio di Vescovo un uomo deve detenere il Sacerdozio di Melchisedec nell'uffico di Sommo sacerdote.\nRestanti incarichi direttivi del sacerdozio.\nOltre agli uffici del sacerdozi di Aronne o di Melchisedec, all'interno del sacerdozio, esistono posizioni direttive, o incarichi. La tavola sottostante illustra queste posizioni all'interno della gerarchia della Chiesa.\nProfeti, veggenti e rivelatori.\nLa \"Somma Presidenza\" della chiesa mormone \u00e8 composta da tre \"sommi sacerdoti\" nell'ufficio di \"apostoli\", uno dei quali presiede nell'ufficio supremo di \"Profeta, Vegente e Rivelatore\".\nSecondo i mormoni, il primo ad essere chiamato a questo ufficio sarebbe stato Pietro mentre gli altri operavano come supporto e consiglieri (come gli apostoli Giacomo e Giovanni supportarono Pietro).\nQueste tre persone formano il \"primo quorum\", mentre i dodici \"apostoli\" formano il \"\"Quorum dei Dodici Apostoli\" (e non di pi\u00f9, o di meno) con le stesse capacit\u00e0 ed autorit\u00e0 dei primi tre. A seguire vengono i \"Quorum dei Settanta\"\", con numerosi \"quorum\" in successione e via via a discendere arrivando fino al sacerdozio di Aronne nell'ultimo \"Quorum dei Diaconi\".\nLa Chiesa mantiene comunque il governo distribuendo capillarmente sul territorio da lei evangelizzato il sacerdozio, nei vari gradi, uffici e chiamate dando comunque la possibilit\u00e0 a tutti gli uomini degni di servire.\nBibliografia.\nFonti primarie"}
{"id": "97316", "revid": "125085485", "url": "https://it.wikipedia.org/wiki?curid=97316", "title": "Carlo Bo", "text": "Considerato il maggiore studioso ispanista e francesista del Novecento in Italia, Carlo Bo fond\u00f2 la Scuola per interpreti e traduttori nel 1951 e la IULM nel 1968, che oggi hanno sede principale a Milano, e a lui \u00e8 intitolata l'Universit\u00e0 degli Studi di Urbino \"Carlo Bo\".\nBiografia.\nComp\u00ec gli studi superiori presso i gesuiti dell'istituto Arecco di Genova dove ebbe come professore di greco Camillo Sbarbaro. Durante gli anni universitari presso l'Universit\u00e0 degli Studi di Firenze (dove fu iscritto ai GUF, vinse anche un Littoriale della cultura e dell'arte) in Lettere moderne. In seguito inizi\u00f2 la carriera universitaria insegnando letteratura francese e spagnola alla Facolt\u00e0 di Magistero dell'Universit\u00e0 di Urbino (a partire dal 1938). A Firenze nei primi anni Trenta conobbe Giovanni Papini e gli intellettuali della rivista \"Il Frontespizio\" alla quale collabor\u00f2 attivamente. Durante la guerra si rifugi\u00f2 a Sestri Levante, poi a Rivanazzano, vicino a Voghera, infine a Valbrona, nelle vicinanze del lago di Como. Finita la guerra si stabil\u00ec a Milano con Marise Ferro (1907-1991), precedentemente sposata con Guido Piovene. Si sposeranno nel 1963.\nDal 1947 al 2001, ininterrottamente per 53 anni, fu rettore dell'Universit\u00e0 di Urbino, poi intitolata al suo nome nel 2003. Nel 1951 fond\u00f2 la Scuola per interpreti e traduttori di Milano, che poi aprir\u00e0 sedi in tutta Italia. Dal 1959 \u00e8 cittadino onorario di Urbino. Dal 1972 fu presidente della giuria del premio Letterario Basilicata. Nel 1984 fu nominato senatore a vita dal presidente della Repubblica in carica all'epoca, Sandro Pertini. Collabor\u00f2 per molti anni al \"Corriere della Sera\" e al settimanale \"Gente\". Fu insignito dell'Ordine della Minerva dall'Universit\u00e0 degli Studi \"Gabriele d'Annunzio\". Nel 1996 l'Universit\u00e0 degli Studi di Verona gli confer\u00ec la laurea honoris causa in lingue e letterature straniere. Nel 2001, Sestri Levante gli confer\u00ec la cittadinanza onoraria. Lo stesso anno, in seguito a una caduta sulle scale avvenuta nella sua casa di Sestri, venne ricoverato all'ospedale di Genova, dove mor\u00ec. \u00c8 sepolto nel cimitero di Sestri.\nControversie.\nE' considerato tra i principali responsabili della bocciatura concorsuale di Giacomo Debenedetti, uno dei pi\u00f9 noti \"scandali\" della storia dell'accademia italiana ."}
{"id": "97318", "revid": "767487", "url": "https://it.wikipedia.org/wiki?curid=97318", "title": "...intanto Dustin Hoffman non sbaglia un film", "text": "...intanto Dustin Hoffman non sbaglia un film \u00e8 l'album d'esordio di Luca Carboni pubblicato dalla RCA Italiana il 27 gennaio 1984.\nInizialmente l'album viene pubblicato nei formati 33 giri e audiocassetta, mentre nel 1988 uscir\u00e0 anche su CD.\nIl disco.\nIl titolo del disco \u00e8 tratto dall'ultimo verso della canzone \"Giovani disponibili\": tra le tante incertezze che riserva il domani, la frase indica un attimo di evasione, nella consapevolezza che l'attore Dustin Hoffman sia in grado di prendere parte sempre a film di alto livello.\nIn seguito all'album parte la tourn\u00e9e \"Luca Carboni Tour 1984\".\nA dicembre 1983 era gi\u00e0 stato pubblicato un 45 giri, contenente sul Lato A \"Ci stiamo sbagliando\" e sul Lato B \"Giovani disponibili\". Nel video fanno la loro comparsa i cabarettisti Gemelli Ruggeri.\nLe canzoni sono composte da Luca Carboni, tranne \"Fragole buone buone\", la cui musica \u00e8 dovuta a Gaetano Curreri degli Stadio.\nLo staff di musicisti \u00e8 composto da alcuni musicisti del gruppo che accompagnava Claudio Lolli (Roberto Costa, Bruno Mariani e Mauro Gherardi), da due componenti degli Stadio (Fabio Liberatori e Gaetano Curreri) e da Ron (che partecipa al disco con il suo vero nome Rosalino Cellamare), Jimmy Villotti e Lucio Dalla (che partecipa al disco usando lo pseudonimo di \"Domenico Sputo\").\nOltre a \"Ci stiamo sbagliando\", ebbe un ragguardevole riscontro radiofonico anche il brano \"Fragole buone buone\"."}
{"id": "97319", "revid": "6923", "url": "https://it.wikipedia.org/wiki?curid=97319", "title": "Infrastruttura", "text": "Per infrastruttura s'intende uno o la serie di elementi o di dispositivi organizzati che compongono, collegano ed intermediano i rapporti tra i vari componenti di una struttura.\nUtilizzo del termine.\nIl termine pu\u00f2 essere considerato un po' astratto poich\u00e9 \u00e8 facile considerare ogni oggetto, anche di uso comune, come facente parte di una infrastruttura pi\u00f9 ampia, viene per\u00f2 comunemente utilizzato in alcuni campi specifici.\nAd esempio, si parla di infrastrutture critiche, riferendosi alla sicurezza dello Stato, raggruppando sotto questa voce elementi tra loro disgiunti come le funzionalit\u00e0 del Ministero della Difesa o delle Banche, ma facenti parte di un insieme dove la caduta di un singolo elemento rischia di trascinare tutto il resto.\nEconomia.\nIn economia, con \"infrastruttura\" si va a definire la rete di beni e servizi che, pur non operando direttamente sul sistema produttivo, \u00e8 fondamentale per lo sviluppo socio-economico del Paese mediando i rapporti tra le parti. \u00c8 frequente in economia l'uso del sinonimo capitale fisso sociale. Trasporti, energia e telecomunicazioni delineano i servizi primari, ovvero quella serie di infrastrutture che devono presentare un'elevata accessibilit\u00e0 a basso costo per consentire al Paese di crescere. Alle infrastrutture prettamente economiche si aggiungono le infrastrutture di base che permettono allo Stato di espletare le sue funzioni e le infrastrutture sociali, atte a garantire i servizi fondamentali al cittadino. Interessante notare come anche queste ultime contribuiscano allo sviluppo economico, innestando un aumento di consapevolezza e spirito imprenditoriale nei cittadini stessi. Generalmente, gli alti costi di messa in pianto, dovuti alla frequente necessit\u00e0 di implementare contemporaneamente un alto numero di strutture, uniti all'esigenza di un'accessibilit\u00e0 a basso costo e non discriminante, rendono praticamente doverosa una gestione statale o quanto meno regolamentata.\nIngegneria.\nIn ingegneria, si definisce infrastruttura l'elemento o l'insieme dei componenti che struttura un territorio secondo le necessit\u00e0 umane. A seconda della sua dislocazione sul territorio troviamo infrastrutture a rete e infrastrutture puntuali. Le prime compongono una rete di impianti e servizi interconnessi tra loro da specifici punti nodali. Per sua natura, questo tipo di infrastrutture necessita di raggiungere vaste zone di territorio o comunque un grande numero di cittadini per essere efficiente. Tra di queste troviamo le reti dei trasporti, sia di energia che di mezzi e persone, composte da strade, ferrovie, canali, gasdotti, oleodotti ecc. Troviamo poi le reti di telecomunicazione (rete telefonica, emittente televisiva, emittente radiofonica ma anche la rete informatica nel suo complesso), vitali (acquedotti), di scarico (fognature) e di difesa del suolo (impianti di smaltimento rifiuti, cos\u00ec come le reti di prevenzione dal rischio idro-geologico). Il secondo tipo invece ha valore in quanto tale. Ne sono un esempio ospedali, scuole ma anche l'insieme delle infrastrutture di base composto da carceri, stazioni di polizia e dell'esercito, tribunali etc.\nConsiderazioni.\nSi pu\u00f2 evincere che una caratteristica delle infrastrutture suindicate \u00e8 il fatto di essere composte da elementi definibili come fissi ma che, adeguatamente connessi, riescono ad evadere un compito specifico non realizzabile altrimenti.\nSpesso il termine viene anche usato per indicare una connettivit\u00e0 meno palpabile tra elementi in cui il comportamento di uno di essi pu\u00f2 influenzare quello dell'altro."}
{"id": "97320", "revid": "767487", "url": "https://it.wikipedia.org/wiki?curid=97320", "title": "Persone silenziose", "text": "Persone silenziose \u00e8 il quarto album ufficiale di Luca Carboni pubblicato il 24 novembre 1989. \u00c8 il suo quarto album di inediti.\nLuca Carboni scrive tutte le canzoni, tranne la musica di \"Solo un disco che gira\", composta da Nicola Lenzi e Bruno Mariani.\nL'album viene pubblicato anche in Germania. In seguito all'album partir\u00e0 la tourn\u00e9e \"Persone silenziose Tour 1990\".&lt;br&gt;\nLa copertina \u00e8 realizzata con disegni di Carboni, e la canzone \"I ragazzi che si amano\" \u00e8 ispirato dalla poesia omonima di Jacques Pr\u00e9vert."}
{"id": "97321", "revid": "767487", "url": "https://it.wikipedia.org/wiki?curid=97321", "title": "Forever (Luca Carboni)", "text": "Forever \u00e8 il secondo album di Luca Carboni pubblicato dalla RCA Italiana il 3 settembre 1985.\nL'album viene pubblicato in 3 formati: CD, 33 giri e musicassetta.\nIn seguito all'album partono le tourn\u00e9e \"Luca Carboni Tour 1985\" e \"Luca Carboni Tour 1986\".\nIl disco.\nLuca Carboni \u00e8 autore di testo e musica di tutti i brani, tranne la musica di \"Ci sei perch\u00e9\", che \u00e8 opera di Gaetano Curreri.\nIl disco \u00e8 realizzato dalla stessa squadra di musicisti e produttori del precedente; il titolo \u00e8 una citazione dalla canzone \"La mamma\", analogamente al precedente lavoro, nel quale il titolo era racchiuso nella traccia conclusiva.\nLa canzone \"Sugo\" (singolo estratto dall'album) parla di ricordi infantili del giovane Luca quando giocava all'oratorio. La dicitura di una statua raffigurante Sant'Ugo (S.Ugo) era letta dai suoi coetanei senza tenere conto della punteggiatura e quindi confondendola col sostantivo maschile \"sugo\".\nI brani di maggior successo dell'album sono \"Sar\u00e0 un uomo\", pubblicato come singolo, e \"Solarium\" (in radio)."}
{"id": "97325", "revid": "123495334", "url": "https://it.wikipedia.org/wiki?curid=97325", "title": "Carboni (album)", "text": "Carboni \u00e8 il quinto album in studio del cantautore italiano Luca Carboni pubblicato il 2 gennaio 1992 dalla BMG Ariola.\nDescrizione.\nSi compone di nove brani, per la maggior parte curati dallo stesso Carboni sia per i testi che per le musiche. Fanno eccezione la musica di \"Le storie d'amore\", composta da Mauro Patelli, e quella per \"Mare mare\", \"La mia citt\u00e0\" e \"Baila Sad Jack\", composte dal produttore Mauro Malavasi.\nL'album viene pubblicato in 3 formati: CD, 33 giri e musicassetta. L'album viene pubblicato nel 1993 in Germania, Grecia e Paesi Bassi. In seguito all'album partono le tourn\u00e9e \"Ci vuole un fisico bestiale Tour 1992\", \"Carboni-Jovanotti in concerto 1992\" e \"Ci vuole un fisico bestiale Tour 1993 Europa\".\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 94. Alla fine del 1992 ha venduto oltre copie."}
{"id": "97327", "revid": "36426", "url": "https://it.wikipedia.org/wiki?curid=97327", "title": "Festival di Sanremo 1992", "text": "Il quarantaduesimo Festival di Sanremo si svolse al Teatro Ariston di Sanremo dal 26 al 29 febbraio 1992 con la conduzione di Pippo Baudo, affiancato da Alba Parietti, Brigitte Nielsen e Milly Carlucci; le tre vallette affiancarono Baudo ognuna in una diversa serata (la Parietti nella prima, la Nielsen nella seconda e la Carlucci nella terza), per poi partecipare tutte insieme a quella finale.\nQuesta fu la prima delle cinque edizioni consecutive del Festival (dal 1992 al 1996) presentate da Baudo (che dal 1994 al 1996 ne sar\u00e0 anche direttore artistico).\nGli autori del Festival erano Carla Vistarini, Marcello Mancini e lo stesso Baudo.\nPer la prima volta dal 1973 vennero reintrodotte le eliminazioni tra i Campioni sera per sera, questa fu una formula che piacque molto al pubblico ma, per ovvi motivi, non venne invece per niente apprezzata dai discografici.\nLa canzone \"Me gusta il movimento\" di Jo Squillo venne esclusa prima della manifestazione in quanto gi\u00e0 edita, per cui fu sostituita con \"La mia preghiera\" di Pupo (presentatosi in gara con il suo vero nome, ovvero Enzo Ghinazzi) che non riusc\u00ec ad arrivare in finale. In seguito all'eliminazione, Pupo dichiar\u00f2 pubblicamente di aver \"comprato\" il 4\u00ba posto al Festival di Sanremo 1984 tramite l'acquisto di schedine del Totip per un valore di 75 milioni di lire (a quel tempo l'acquisto di una schedina dava diritto a votare per i concorrenti in gara al festival), facendo cos\u00ec polemicamente intendere che la competizione era truccata.\nDurante la prima serata, Mario Appignani, noto \"disturbatore seriale\" di eventi pubblici, dello sport e dello spettacolo conosciuto con lo pseudonimo di \"Cavallo pazzo\", irruppe sul palco gridando \"questo Festival \u00e8 truccato e lo vince Fausto Leali!\", per poi essere prontamente immobilizzato e trascinato via dal personale. Appignani aveva gi\u00e0 compiuto una prodezza simile alcuni mesi prima, durante la serata finale della 48\u00aa Mostra del Cinema di Venezia, sempre condotta da Pippo Baudo. Il pronostico si rivel\u00f2 del tutto infondato: Leali, infatti, si classific\u00f2 nono (quest'ultimo, nel 2019 \u00e8 stato protagonista, assieme a Fabio Rovazzi, di uno sketch che ha fatto il verso a tale fuori programma). Appignani diede in seguito diverse versioni sulla vicenda, sostenendo prima di aver voluto impressionare Baudo con un'incursione spontanea nella speranza di essere scritturato dal presentatore, poi che la sua entrata fosse stata commissionata da parte della stessa Rai, che per\u00f2 si sarebbe rifiutata di versargli la retribuzione pattuita. L'azienda pubblica, in merito alla questione, ritenne \"di non dover neanche rispondere ufficialmente ad affermazioni cos\u00ec palesemente infondate\".\nL'edizione \u00e8 stata vinta da Luca Barbarossa con il brano \"Portami a ballare\" per la sezione \"Campioni\" e da Aleandro Baldi e Francesca Alotta con il brano \"Non amarmi\" per la sezione \"Novit\u00e0\". Proprio riguardo quest'ultimo brano, Baldi dovette in seguito difendersi dall'accusa di plagio da parte dell'autore casertano Francesco Oliviero, accusa poi ritenuta infondata dalla Pretura di Firenze.\nTra i debuttanti partecip\u00f2 anche Massimo Modugno, figlio del celebre Domenico.\nTra i superospiti stranieri si menzionano Natalie Cole ed Annie Lennox.\nPrima dell'inizio della manifestazione la magistratura sped\u00ec al direttore artistico Adriano Aragozzini un avviso di garanzia per alcune tangenti riguardanti il Festival di Sanremo 1989 e il Festival di Sanremo 1990.\nRegolamento.\nUna interpretazione per brano:\nAscolti.\nRisultati di ascolto delle varie serate, secondo rilevazioni Auditel.\nDopoFestival.\nIl DopoFestival fu condotto da Sandro Ciotti con Vincenzo Mollica, Luciano De Crescenzo, Gianni Ippoliti e la supervisione di Pippo Baudo. Le testate giornalistiche scelte sono ventiquattro come le canzoni in gara, tanto che molti giornalisti contrariati chiedono di effettuare un sorteggio.\nOspiti cantanti.\nQuesti gli ospiti che si sono esibiti nel corso delle quattro serate di questa edizione del Festival di Sanremo:\nOrganizzazione e direzione artistica.\nOrganizzazione Artistica Internazionale (OAI) di Adriano Aragozzini, Carlo Bixio e Marco Ravera"}
{"id": "97338", "revid": "125739603", "url": "https://it.wikipedia.org/wiki?curid=97338", "title": "Festival di Sanremo 1991", "text": "Il quarantunesimo Festival di Sanremo si svolse al Teatro Ariston di Sanremo dal 27 febbraio al 2 marzo 1991 con la conduzione di Andrea Occhipinti ed Edwige Fenech.\nDa questa edizione il Festival torn\u00f2 nuovamente a svolgersi al Teatro Ariston, riaperto dopo un anno di lavori di restauro e ampliamento.\nAnche in quest'edizione ogni artista in gara venne affiancato ad un interprete internazionale. Analogamente a quanto avvenuto nell'edizione precedente, pochissimi artisti internazionali incisero il brano: tra questi, occorre citare Sarah Jane Morris abbinata a Cocciante, Ute Lemper abbinata a Jannacci, Ofra Haza abbinata a Raf, Howard Jones abbinato ad Umberto Tozzi e Randy Crawford abbinata a Grazia Di Michele.\nL'edizione fu vinta da Riccardo Cocciante con il brano \"Se stiamo insieme\" per la sezione \"Campioni\" e da Paolo Vallesi con il brano \"Le persone inutili\" per la sezione \"Novit\u00e0\".\nA dispetto del tredicesimo posto nella classifica finale del Festival, grande successo di vendite fu ottenuto dal brano \"Siamo donne\" cantato in coppia da Sabrina Salerno e Jo Squillo (quest'ultima anche autrice del brano), divenuto uno dei maggiori tormentoni musicali di quell'anno e avanzando di popolarit\u00e0 negli anni a venire. \nRod Stewart fu, invece, cacciato in quanto l'organizzazione si oppose alla richiesta dell'artista scozzese di voler eseguire un solo brano anzich\u00e9 due come previsto.\nIl programma vinse un Telegatto come migliore trasmissione musicale.\nLa scenografia venne creata da Uberto Bertacca, le coreografie da Franco Miseria, i protagonisti dei balletti erano Julio Bocca e Daniel Ezralow e la regia era di Luigi Martelli.\nLa novit\u00e0 di questa edizione fu l'introduzione della giuria demoscopica come mezzo di votazione dei cantanti. La selezione del campione e la raccolta dei dati furono affidate alla societ\u00e0 Doxa; i collegamenti esterni con la Doxa durante la trasmissione furono affidati a Maria Pia Biscotti.\nClassifica, canzoni e cantanti.\nSezione Campioni.\nDurante la manifestazione furono resi noti solo i primi tre classificati. La classifica completa fu fornita alla stampa qualche giorno dopo.\nSezione Novit\u00e0.\n\"Nota: Il gruppo delle Compilations \u00e8 stato ammesso al Festival in sostituzione di Monica Granai, il cui brano \"Single Man\" \u00e8 risultato gi\u00e0 eseguito pubblicamente.\"\nRegolamento.\nUna interpretazione per brano: 1 italiano + 1 straniero (fuori gara).\nScaletta\nSERATA FINALE (2 marzo)\n1. \"Terra\" - Rossana Casale\n2. \"Se stiamo insieme\" - Riccardo Cocciante\n3. \"Gli uomini\" - Mariella Nava\n4. \"Perch\u00e9 lo fai\" - Marco Masini\n5. \"You're in My Mind\" - Carmel\n6. \"I'm Missing You\" - Sarah Jane Morris\n7. \"Coming Home\" - Caron Wheeler\n8. \"Just Tell Me Why\" - Dee Dee Bridgewater\n9. \"In questa citt\u00e0\" - Loredana Bert\u00e8\n10. \"Io ti prego di ascoltare\" - Riccardo Fogli\n11. \"Dubbi no\" - Mietta\n12. \"Spalle al muro\" - Renato Zero\n13. \"All That We Are\" - Harriet\n14. \"Listen to Me\" - Sold Out\n15. \"All Alone\" - Leo Sayer\n16. \"Still Life\" - Grace Jones\n17. \"Se io fossi un uomo\" - Grazia Di Michele\n18. \"Nen\u00e9\" - Amedeo Minghi\n19. \"Il mare pi\u00f9 grande che c'\u00e8 (I love you man)\" - Fiordaliso\n20. \"Spunta la Luna dal monte\" - Pierangelo Bertoli e Tazenda\n21. \"If I Were in Your Shoes\" - Randy Crawford\n22. \"Endless Night\" - Bonnie Tyler\n23. \"Don't Walk Away\" - Laura Branigan\n24. \"Y ya viene amaneciendo\" - Moncada\n25. \"Oggi un Dio non ho\" - Raf\n26. \"Oggi sposi\" - Al Bano e Romina Power\n27. \"E la musica va\" - Eduardo De Crescenzo\n28. \"Gli altri siamo noi\" - Umberto Tozzi\n29. \"Today I'll Pray\" - Ofra Haza\n30. \"Just Married\" - Tyrone Power, Jr.\n31. \"And the Beat Goes On\" - Phil Manzanera\n32. \"Other People Are Us\" - Howard Jones\n33. \"Siamo donne\" - Jo Squillo e Sabrina Salerno\n34. \"La fotografia\" - Enzo Jannacci\n35. \"La fila degli oleandri\" - Gianni Bella\n36. \"Sbatti ben su del Be Bop\" - Ladri di Biciclette\n37. \"Part Time Lovers\" - Shannon\n38. \"Photograph\" - Ute Lemper\n39. \"Together We Can\" - Gloria Gaynor\n40. \"Lemme Hear Some o' That Be-Bop\" - Jon Hendricks\nOrchestra.\nL'orchestra della Rai fu diretta dai maestri: Mario Arcari, Massimiliano Di Carlo, Roberto Esposito, Sergio Esposito, Lucio Fabbri, Maurizio Fabrizio, Marco Falagiani, Riccardo Galardini, Massimo Id\u00e0, Gianfranco Lombardi, Gianni Mazza, Adelmo Musso, Mario Natale, Pinuccio Pirazzoli, Giancarlo Ragni, Vince Tempera, Celso Valli, Geoff Westley, Mario Zannini Quirini, Fio Zanotti, Maurizio Zappatini.\nAscolti.\nRisultati di ascolto delle varie serate, secondo rilevazioni Auditel.\nEsclusi.\nGli artisti che avevano inviato domanda di partecipazione alla sezione \"Campioni\" erano stati in totale 65. Questi i nomi di alcuni dei non ammessi: Flavia Fortunato, Mike Francis, Fausto Leali, i Matia Bazar, Paola Turci, Marcella Bella, Luca Barbarossa, Elio e le Storie Tese, Mimmo Locasciulli, Mino Reitano, i Righeira, i Formula 3, i Nomadi. Le richieste della sezione \"Novit\u00e0\" erano state 154 tra cui Alessio Del Freo con \"Le parole rimangono\".\nCompilation.\nIn nessuna compilation \u00e8 presente il brano vincitore dell'edizione, Se stiamo insieme interpretato da Riccardo Cocciante, viene pubblicato solo il singolo del brano.\nOrganizzazione.\nOrganizzazione Artistica Internazionale (OAI) di Adriano Aragozzini."}
{"id": "97351", "revid": "125592307", "url": "https://it.wikipedia.org/wiki?curid=97351", "title": "Festival di Sanremo 1990", "text": "Il quarantesimo Festival di Sanremo si svolse al Palafiori di Sanremo dal 28 febbraio al 3 marzo 1990 con la conduzione di Johnny Dorelli e Gabriella Carlucci, quest'ultima alla sua seconda conduzione dopo l'edizione del 1988.\nL'edizione segn\u00f2 una vera svolta per il Festival: fece ritorno l'orchestra (assente da dieci anni) e si tent\u00f2 la formula dei cantanti stranieri abbinati a quelli italiani, che ebbe successo negli anni sessanta. Tali artisti si esibivano, tuttavia, fuori gara e pochi di essi pubblicarono la propria versione in un loro album, tantomeno come singolo.\nPer stemperare l'ansia di tale novit\u00e0, la Rai, nel mese precedente alla messa in onda della kermesse, trasmise \"Il caso Sanremo\", una sorta di farsesco \"processo\" al Festival, condotto da Renzo Arbore in qualit\u00e0 di presidente della corte, Lino Banfi nelle vesti di avvocato difensore e Michele Mirabella in quelle della pubblica accusa.\nA causa delle modifiche non pi\u00f9 procrastinabili che dovevano essere effettuate per il restauro e l'ampliamento del Teatro Ariston \u2014 e anche per accelerare i lavori che avrebbero consentito l'apertura del nuovo mercato dei fiori sito a Bussana, una frazione di Sanremo (all'inizio della Valle Armea) \u2014, l'amministrazione comunale decise di spostare la manifestazione nella megastruttura per l'occasione chiamata \"Palafiori\". Tale capannone, trasformato in teatro, riusciva ad ospitare fino a cinquemila persone compresa l'orchestra. \nIn quell'occasione l'Ariston, a capienza ridotta per le motivazioni citate sopra, ospit\u00f2 comunque due altre manifestazioni legate alla principale kermesse canora: una dedicata ad ospiti internazionali dal titolo \"Sanremo International\", l'altra dal titolo \"Sanremo Libert\u00e0\" per l'esibizione di artisti provenienti dall'Est Europa.\nIn questo festival esordirono Rosalinda Celentano, terzogenita di Adriano e Claudia Mori, e Silvia Mezzanotte, divenuta dieci anni dopo la voce dei Matia Bazar.\nL'edizione fu vinta dai Pooh con il brano \"Uomini soli\" per la sezione \"Campioni\" e da Marco Masini con il brano \"Disperato\" per la sezione \"Novit\u00e0\", sebbene questi fu costretto a modificare alcune parole della canzone (diverse infatti nella versione incisa); grande successo di vendite fu riscontrato anche dalla canzone terza classificata tra i Big, \"Vattene amore\", cantata in coppia da Amedeo Minghi e Mietta e divenuta in breve tempo un vero e proprio tormentone.\nMia Martini si aggiudic\u00f2 per il secondo anno consecutivo il Premio della critica, con la canzone \"La nevicata del '56\" scritta per lei da Carla Vistarini, Luigi Lopez, Fabio Massimo Cantini e Franco Califano.\nL'interpretazione di Ray Charles, abbinato a Toto Cutugno, fu accolta da cinque minuti di applausi. Cutugno rivel\u00f2 anni dopo di aver rischiato la squalifica insieme al cantante statunitense: Ray Charles diede un'interpretazione del brano basandosi sul provino originale di \"Gli amori\" che Cutugno gli aveva spedito e che era stato successivamente modificato in quattro battute. In effetti, \"Good Love Gone Bad\" (questo il titolo della versione in lingua inglese) sembra discostarsi non poco rispetto alla versione italiana dell'autore. Charles, tuttavia, non incise mai la canzone in studio.\nCon il 76,26% di share ha la seconda finale pi\u00f9 vista di sempre (seconda solo a quella del 1987 che registr\u00f2 il 77,50%), seguita dalle edizioni del 1989 (75,43%) e 1995 (75,26%).\nRegolamento.\nUna interpretazione per brano: 1 italiano + 1 straniero (\"fuori gara\").\nOspiti.\nQuesti gli ospiti che si sono esibiti nel corso delle quattro serate di questa edizione del Festival di Sanremo:\n\"Sanremo International\".\nNei giorni precedenti al Festival, dal 21 al 24 febbraio 1990 presso il teatro Ariston, and\u00f2 in onda un evento dedicato ad artisti stranieri emergenti e condotta da Geg\u00e8 Telesforo ed Erica Satta. Il programma, in seconda serata su Rai Uno e Videomusic, vide la partecipazione di Van Morrison, Curiosity Killed The Cat, The Mission, Depeche Mode, Tanita Tikaram, Adam Ant, Guesh Patty, Soul II Soul, Sin\u00e9ad O'Connor, Nick Kamen, The Alarm, Sydney Youngblood, Orixas, Sabrina Salerno.\nEsclusi.\nQuesti i nomi dei 23 artisti che hanno avanzato richiesta di partecipazione nella sezione \"Campioni\" del Festival senza venire ammessi: Marco Armani, Franco Califano, Raoul Casadei, Lorella Cuccarini, Augusto Daolio, Nicola Di Bari, Don Backy, Giorgio Faletti, Fiordaliso, Jimmy Fontana, Alberto Fortis, Flavia Fortunato, Gepy &amp; Gepy, Bruno Lauzi, Claudia Mori, Mariella Nava, Le Orme, Adriano Pappalardo, Gianni Pettenati, Toni Santagata, Lina Sastri, Scialpi, Bobby Solo, oltre a Patty Pravo che avrebbe dovuto interpretare \"Donna con te\", ma si ritir\u00f2 a pochi giorni dall'inizio della manifestazione ed il brano fu proposto alla Oxa.\nAscolti.\nRisultati di ascolto delle varie serate, secondo rilevazioni Auditel.\nLa vittoria annunciata da Striscia la notizia.\nPochi minuti prima della finale, Striscia la notizia annuncia in ordine esatto i nomi delle prime tre posizioni del Festival. Johnny Dorelli e Gabriella Carlucci, durante la diretta, pur non menzionando Striscia, informarono gli spettatori che tradizionalmente si comunica ai principali quotidiani nazionali la classifica verso le 20:30, per permettere la stesura degli articoli. Lo stesso Aragozzini, anni dopo, disse che Striscia aveva semplicemente goduto di una fuga di notizie. La stessa trasmissione satirica annuncer\u00e0 il nome esatto del vincitore, seppur in forma pi\u00f9 recondita, nel 1995, 1996, 1997 e 2003.\nEurovision Song Contest.\nI Pooh, vincitori del festival, avrebbero dovuto rappresentare l'Italia all'Eurovision Song Contest di quell'anno, a Zagabria. Il gruppo rinunci\u00f2 e la Rai offr\u00ec questa occasione al secondo classificato, Toto Cutugno. Con la canzone \"\" scritta appositamente per la rassegna, Cutugno si classificher\u00e0 primo, portando l'Italia alla sua seconda vittoria.\nOrchestra.\nL'orchestra della Rai fu diretta dai maestri: Calvin Allstar, Romano Bais, Maurizio Bassi, Vittorio Cosma, Massimiliano Di Carlo, Bert Dovo, Lucio Fabbri, Enzo Ferrari, Marco Grasso, Gianfranco Lombardi, Gianni Madonini, Augusto Martelli, Adelmo Musso, Mario Natale, Massimiliano Pani, Pinuccio Pirazzoli, Paolo Raffone, Michele Santoro, Marco Tansini, Vince Tempera, Peppe Vessicchio, Mario Zannini Quirini, Fio Zanotti.\nOrganizzazione.\nOrganizzazione Artistica Internazionale (OAI) di Adriano Aragozzini\nCuriosit\u00e0.\nI brani \"Gli amori\" (Toto Cutugno), \"Vattene amore\" (Amedeo Minghi e Mietta), \"Verso l\u2019ignoto\" (Gianni Bella e Marcella Bella), \"Bisognerebbe non pensare che a te\" (Caterina Caselli), \"Sono felice\" (Milva), \"Buona giornata\" (Ricchi e Poveri), \"Donna con te\" (Anna Oxa), \"Novecento Aufwiedersehen\" (di Eugenio Bennato e Tony Esposito), \"Io e mio padre\" (Grazia De Michele), sono stati parodiati dagli Elio e le Storie Tese, insieme ai brani di tutti gli altri Big, la maggior parte dei quali non hanno per\u00f2 ricevuto l'autorizzazione degli autori a essere pubblicati su disco. I brani sono stati presentati in una sorta di \"controfestival\" tenutosi la sera stessa della finale in una discoteca vicina all'Ariston: \"Gli amori\" diventa \"Ameri\", ispirato al radiocronista Enrico Ameri; la canzone della Caselli modifica il complemento di termine da \"te\" a \"Elio\"; quella della Di Michele si riduce a \"Mio padre\", e le altre mantengono lo stesso titolo, ovviamente con testi differenti. \"Sono Felice\", \u00e8 dedicato al campione di ciclismo Felice Gimondi."}
{"id": "97368", "revid": "1762651", "url": "https://it.wikipedia.org/wiki?curid=97368", "title": "Nunzio Filogamo", "text": "Dopo aver esordito alla radio, fu tra i primi conduttori televisivi della televisione italiana, in particolare primo presentatore della kermesse musicale del \"Festival di Sanremo\", del quale condusse in totale cinque edizioni.\nBiografia.\nNato a Palermo, a soli due mesi si trasfer\u00ec con la famiglia a Torino. Dopo gli studi in legge, alla Sorbona di Parigi e all'Universit\u00e0 degli Studi di Torino, fece l'avvocato per due anni in quest'ultima citt\u00e0, poi approd\u00f2 al mondo dello spettacolo recitando in celebri compagnie teatrali insieme a Dina Galli e alle sorelle Emma ed Irma Gramatica.\nLa radiofonia.\nAll'inizio degli anni trenta incominci\u00f2 a lavorare nella compagnia teatrale di Ruggero Ruggeri dove per\u00f2 rest\u00f2 per una sola stagione. Entrato nell'EIAR (1934), Riccardo Morbelli lo chiam\u00f2 per interpretare Aramis nella rivista \"I quattro moschettieri\" (di cui cur\u00f2 anche la regia nelle ultime puntate del 1937). Filogamo caratterizz\u00f2 magistralmente il proprio personaggio con la \"erre moscia\" e un atteggiamento snob.\nSull'onda del successo di quegli anni tent\u00f2 anche l'avventura discografica: tra le sue canzonette si ricordano \"Tutto va bene madama la marchesa\", \"Qualcosa in Per\u00f9\", \"Mi chiamo Viscardo\", \"Mi hanno rovinato le donne\" e \"Cagnolino pechinese\".\nDivenuto ormai un vero divo della radio italiana, diresse la Compagnia di rivista dell'EIAR di Roma che debutt\u00f2 il 24 novembre 1940 e, negli anni della seconda guerra mondiale, fu incaricato di presentare gli spettacoli organizzati per le forze armate, affiancando dopo l'arrivo degli americani, stelle come Marlene Dietrich e Gene Krupa.\nDal 1950 al 1952 present\u00f2 la trasmissione di dilettanti \"Il microfono \u00e8 vostro\". Filogamo iniziava ogni puntata con il celebre saluto \"Cari amici vicini e lontani buonasera, buonasera ovunque voi siate\". La frase fu ripresa come titolo da un libro di Gianni Isola, e da una trasmissione televisiva di Renzo Arbore del 1984 per i 60 anni della radio italiana, divenendo un simbolo della radiofonia italiana.\nIl Festival di Sanremo.\nNunzio Filogamo tenne a battesimo il primo Festival di Sanremo (1951), che nella seconda edizione (1952) apr\u00ec con il suo ormai consueto saluto: \"Miei cari amici vicini e lontani, buonasera ovunque voi siate!\".\nPresent\u00f2 anche le due edizioni successive del Festival, per poi venirne estromesso, con l'arrivo della televisione, in quanto ritenuto poco telegenico. Dato il forte controllo cattolico sulla Rai di quegli anni, probabilmente contribuirono a tale esclusione le ricorrenti voci sull'omosessualit\u00e0 di Filogamo, alle quali faceva esplicito riferimento nelle movenze l'imitatore Alighiero Noschese, nonch\u00e9 in una parodia a Sanremo 2006 di Carlo Verdone, nei panni della cantante Assunta De Senis, che scherzosamente disse: \"La Filogamo era un'isterica... una mia carissima amica\".\nIl popolare presentatore torn\u00f2 comunque al Festival nel 1957, al fianco di Marisa Allasio, cui non risparmi\u00f2 i rimproveri, nell'ultima serata, per le numerose \"papere\".\nTra gli anni cinquanta e i sessanta present\u00f2 numerose trasmissioni radiofoniche, tra le quali \"Occhio magico\" (1955), \"La tombola\" (1957), \"Maestro per favore\" (1961), \"Il cantagiro\" (1963), \"Un disco per l'estate\" (1964) e \"Moda e costume\" (1965).\nNegli anni settanta continu\u00f2 a dedicarsi alla radio partecipando alle trasmissioni per il ventesimo anniversario del Festival di Sanremo, e presentando programmi musicali come \"Toujours Paris\" e \"Paris Chanson\".\nRicomparve ottantenne in radio nel 1983 per condurre un memorial in omaggio al maestro Cinico Angelini. Sempre negli anni ottanta fu una delle tante voci del programma radiofonico \"L'aria che tira\". Torn\u00f2 in televisione come ospite d'onore della prima puntata della trasmissione di Renzo Arbore, \"Cari amici vicini e lontani\" (1984), dedicata ai sessant'anni della radio.\nRitiratosi in una casa di riposo di Rodello, nelle Langhe cuneesi, nel 1987 partecip\u00f2 alla trasmissione del venerd\u00ec sera di Rete 4 \"Un fantastico tragico venerd\u00ec\", con Carmen Russo e Paolo Villaggio. Fece poi perdere le sue tracce, tanto da indurre Pippo Baudo a una gaffe nel 1997, quando durante una trasmissione televisiva diede Filogamo per morto. In quella trasmissione era presente anche Mike Bongiorno che tent\u00f2 di correggere Baudo, segnalandogli a ragione che Filogamo era ancora vivo ma Pippo Baudo, persistendo nell'errore, si scus\u00f2 col pubblico, continuando ad affermare che Filogamo non era pi\u00f9 in vita e che Bongiorno era incappato in uno dei suoi classici errori maldestri.\nPoco tempo dopo, Filogamo, in risposta alle dichiarazioni di Pippo Baudo, ricomparve sul piccolo schermo per una brevissima intervista alla trasmissione \"Striscia la notizia\", nella quale, ironicamente, dichiarava di essere ancora vivo.\nNel 2000 Nunzio Filogamo rilasci\u00f2 un'ultima intervista alla trasmissione \"La vita in diretta\" dalla casa di riposo di Rodello, dove mor\u00ec il 24 gennaio 2002 a 99 anni.\nMemoria.\nLa citt\u00e0 di Torino gli ha intitolato nel maggio 2004 il giardino di via Montebello, adiacente alla Mole Antonelliana e agli studi Rai."}
{"id": "97371", "revid": "827882", "url": "https://it.wikipedia.org/wiki?curid=97371", "title": "D\u014djinshi", "text": "Una \u00e8 una rivista giapponese pubblicata in proprio. Il loro contenuto \u00e8 generalmente collegato al mondo di anime e manga, ma esistono anche molte d\u014djinshi su videogiochi o telefilm (non necessariamente giapponesi). La maggior parte delle \"d\u014djinshi\" contiene brevi manga autoconclusivi, cui seguono storie in prosa, illustrazioni e articoli. Le d\u014djinshi sono realizzate quasi unicamente da amatori, ma anche alcuni artisti professionisti vi partecipano, come mezzo per pubblicare materiale al di fuori dei normali canali dell'industria editoriale. Il termine deriva da , che significa \"persone con lo stesso interesse\", e che significa \"rivista\". Il vocabolo inglese pi\u00f9 immediato per renderlo \u00e8 quello di \"fanzine\".\nGli appassionati di d\u014djinshi, creatori o semplici acquirenti, frequentano apposite \"convention\", la pi\u00f9 grande e nota delle quali \u00e8 il Comiket che si tiene a Tokyo due volte all'anno, in estate e in inverno. La maggioranza delle d\u014djinshi ripropone personaggi di titoli noti vecchi e nuovi, specie nell'animazione (dai \"Cavalieri dello zodiaco\" sino a \"Sailor Moon\"), reinterpretati in chiave umoristica, drammatica o alla ricerca di risvolti inediti nei rapporti dei personaggi, come per esempio gli \"aniparo\" (contrazione di \"anime parody\"). Queste pubblicazioni avvengono sempre in bassa tiratura, per evitare eventuali dispute legali dovute al copyright.\nEsistono comunque diverse d\u014djinshi, anche se meno note presso il pubblico estero, che presentano unicamente personaggi e fumetti originali. Nell'ultimo decennio il mercato delle d\u014djinshi si \u00e8 espanso in modo significativo, attraendo migliaia di creatori e fan. Gli sviluppi tecnologici delle tecnologia di stampa hanno aiutato questa espansione, rendendo pi\u00f9 facile per i creatori di d\u014djinshi scrivere, disegnare, pubblicare, promuovere e distribuire i loro lavori. Alcune d\u014djinshi, ad esempio, sono ora pubblicati su supporti digitali. Molti autori di \"d\u014djinshi\" si stanno inoltre muovendo verso il mercato \"online\" e della stampa a richiesta.\nCategorie.\n\u00c8 possibile dividere le d\u014djinshi in alcune categorie, tenendo comunque conto come si tratti di confini spesso fluidi e poco definiti. Alcune di queste categorie, inoltre, rispecchiano le suddivisioni per target gi\u00e0 presenti nel mercato ufficiale del fumetto giapponese:\nVendite delle d\u014djinshi.\nNon esiste una tiratura fissata per le d\u014djinshi, ogni artista o circolo \u00e8 libero di pubblicare quante copie vuole. I prezzi sul mercato giapponese possono variare dall'equivalente di 1 \u20ac fino a diverse centinaia di euro, tipicamente sono compresi tra 200 e 400 yen (circa 1,50 - 3,00 \u20ac). Il pi\u00f9 grande mercato americano (ed europeo) per le \"d\u014djinshi\" \u00e8 eBay. Approssimativamente circa 1,000 d\u014djinshi, spesso con contenuti sessuali, possono essere trovati in vendita in qualunque momento. Una singola d\u014djinshi tipicamente pu\u00f2 essere venduta a un prezzo compreso tra 5 e 20 \u20ac, ma i pezzi pi\u00f9 cari possono arrivare anche alle centinaia di euro.\nMolti piccoli siti web offrono d\u014djinshi in vendita. Possono essere un buon posto per vedere buone scansioni di d\u014djinshi e farsi un'idea della qualit\u00e0 del lavoro. Vale la pena infine di citare i siti di CG (contrazione di \"computer graphics\"), meglio note al di fuori del Giappone come \"fanart\". Si tratta di illustrazioni pubblicate \"online\" da autori di d\u014djinshi, sia come esempio dei propri lavori sia come semplice esposizione personale.\nAutori famosi di d\u014djinshi.\nMolti autori attualmente attivi come professionisti hanno cominciato realizzando d\u014djinshi, e nelle loro opere \u00e8 possibile riconoscere tracce stilistiche tipiche dell'ambiente amatoriale. Tra questi abbiamo ad esempio le CLAMP, gruppo di autrici molto note per le loro opere indirizzate a un pubblico ambosesso di giovani o giovanissimi, oppure Ken'ichi Sonoda, noto per serie come \"Gunsmith Cats\" indirizzate a un pubblico adulto o tardoadolescenziale.\nInoltre alcuni autori anche celebri si prendono, in alcuni casi, la libert\u00e0 di un rientro momentaneo nel mondo delle d\u014djinshi, come ad esempio Naoko Takeuchi, l'autrice di \"Sailor Moon\", o Takeshi Okazaki, che dopo diversi anni di pausa forzata dal lavoro dovuta alla sua malattia, \u00e8 tornato al lavoro sia nel mondo professionale sia in quello amatoriale producendo una nuova d\u014djinshi ad ogni Comiket. Tra gli altri artisti pi\u00f9 notevoli abbiamo:"}
{"id": "97388", "revid": "26630", "url": "https://it.wikipedia.org/wiki?curid=97388", "title": "Trochilidae", "text": "I Trochilidi (Trochilidae ) sono una famiglia di uccelli dell'ordine Apodiformes, che comprende 357 specie comunemente note come colibr\u00ec.\nSono considerati gli uccelli pi\u00f9 piccoli al mondo: la maggior parte delle specie ha un peso tra 2,5 e 6,5 g e una lunghezza tra 6 e 12\u00a0cm. Hanno l'abilit\u00e0 di rimanere quasi immobili a mezz'aria, capacit\u00e0 garantita dal rapidissimo battito alare (dai 12 agli 80 battiti al secondo, a seconda della specie), e che consente loro di cibarsi del nettare dei fiori.\nLa straordinaria mobilit\u00e0 degli arti superiori consente loro prodezze di volo inimmaginabili per altri uccelli, come volare all'indietro. Inoltre, in caso di scarsit\u00e0 di cibo o durante il sonno, sono in grado di cadere in uno stato di torpore che consente loro di risparmiare energia, rallentando drasticamente il loro rapidissimo metabolismo.\nDescrizione.\nSono uccelli di piccole dimensioni, dal peso di pochi grammi: le specie pi\u00f9 piccole, il colibr\u00ec del sole rossastro (\"Phaethornis ruber\") e il colibr\u00ec di Elena (\"Mellisuga helenae\"), pesano meno di 2\u00a0g, mentre la specie di maggiori dimensioni, il colibr\u00ec gigante (\"Patagona gigas\"), pesa in media circa 20\u00a0g ed \u00e8 lungo fino a 21,5\u00a0cm.\nIl loro piumaggio ha colori brillanti che vanno dal bruno al verde, dal rosso al nero. La brillantezza dei colori \u00e8 dovuta a delle lamelle cornee trasparenti presenti nelle piume, che funzionano da prismi ottici. Il raggio di luce viene cos\u00ec scomposto nei suoi colori originari dando una colorazione cangiante in base all'angolo di osservazione.\nIl becco pu\u00f2 avere una variet\u00e0 di forme e dimensioni, che in genere riflettono le loro abitudini alimentari, adattandosi alla forma dei fiori del cui nettare si nutrono. La lingua \u00e8 estensibile e biforcuta. Le zampe sono corte e inadatte alla deambulazione sul terreno, mentre le ali sono lunghe e strette.\nI colibr\u00ec esibiscono un marcato dimorfismo sessuale. Le femmine hanno in genere dimensioni maggiori dei maschi, ma questi hanno colorazioni pi\u00f9 vivaci, in particolare sulla gola e sulla testa. Il piumaggio dei giovani \u00e8 usualmente simile a quello delle femmine. Anche la forma e le dimensioni del becco possono essere differenti nei due sessi.\nBiologia.\nVolo.\nI Trochilidi hanno eccezionali capacit\u00e0 di volo. Grazie a particolari adattamenti della loro struttura muscolo-scheletrica possono battere le ali in tutte le direzioni, il che consente loro sia il volo stazionario sia, unici fra gli uccelli, il volo all'indietro. Nel volo anterogrado possono raggiungere una velocit\u00e0 di 45\u00a0km orari e in picchiata possono arrivare sino a 96\u00a0km/h. La frequenza del loro battito alare, che produce un caratteristico rumore vibrante, \u00e8 la pi\u00f9 elevata di tutti gli uccelli: va da circa 70-80 battiti per secondo delle specie pi\u00f9 piccole ai 10-15 battiti per secondo del colibr\u00ec gigante.\nLa loro modalit\u00e0 di volo, studiata con tecniche di velocimetria digitale, presenta molte caratteristiche in comune con quella di alcune farfalle della famiglia Sphingidae..\nIl loro consumo di energia durante il volo, stimato in circa 58 kcal per kg di peso corporeo per ora, risulta tra i pi\u00f9 elevati nell'ambito dei vertebrati, circa 30 volte superiore a quello di un essere umano.\nTerritorialit\u00e0.\nSono uccelli solitari che difendono il loro territorio con estrema aggressivit\u00e0. Compiono frequenti acrobazie aeree al fine di esibire il loro controllo sul territorio, che difendono principalmente dai membri della loro stessa specie. Tali comportamenti servono principalmente a proteggere da eventuali competitori le fonti di nutrimento, e si accentuano durante la stagione riproduttiva. La relativa scarsezza delle risorse nutritive, a fronte dell'elevato sforzo necessario per ottenerle, sembra essere un fattore determinante di tale aggressivit\u00e0..\nAlimentazione.\nI colibr\u00ec sono principalmente nettarivori, costituendo il nettare il 90% del loro regime alimentare, ma anche insettivori.\nIl procacciamento del cibo \u00e8 un'attivit\u00e0 con un alto dispendio energetico, pertanto tra un pasto e l'altro i colibr\u00ec devono osservare lunghi periodi di riposo. Possono consumare sino a 180 pasti al giorno e trascorrono circa il 75% della loro giornata in posizione di riposo.\nIl loro apparato digerente \u00e8 in grado di assorbire gli zuccheri con estrema rapidit\u00e0: dopo soli 49 minuti dall'ingestione oltre il 97% del glucosio ingerito \u00e8 stato assimilato.\nRiproduzione.\nLa femmina costruisce da sola il nido, mentre il maschio, dopo l'accoppiamento, esegue voli acrobatici per attirare altre femmine.\nI nidi sono costruiti intrecciando muschi, licheni e fili d'erba, peli di animale e piume.\nIl tutto viene legato da fili di ragnatela, che il colibr\u00ec raccoglie nella foresta.\nI nidi vengono fissati alle foglie o ai filamenti vegetali con nettare rigurgitato, usato come colla.\nLa femmina di solito depone due uova bianche che cova per 10-13 giorni a seconda della specie. I piccoli vengono nutriti dalla madre che rigurgita nelle loro gole il nettare e gli insetti predigeriti.\nDopo circa settanta giorni i piccoli escono dal nido e vengono nutriti per oltre 2 settimane prima di divenire autonomi.\nLa femmina del colibr\u00ec, per entrare in una nuova zona ricca di nettare, si concede al maschio dominante del gruppo in cui essa vuole entrare.\nCome tutti gli uccelli anche i colibr\u00ec sono animali estremamente evoluti come dimostrato dalla loro longevit\u00e0 in natura: 4 - 14 anni a seconda delle specie, ci\u00f2 \u00e8 notevole in quanto i colibr\u00ec hanno il metabolismo pi\u00f9 elevato tra tutti i vertebrati.\nDistribuzione e habitat.\nLa distribuzione dei colibr\u00ec \u00e8 limitata al Nord e Sud America: dall'Alaska a nord, alla Terra del Fuoco a sud, comprendendo l'arcipelago caraibico.\nGran parte delle specie conosciute \u00e8 concentrata nella fascia tropicale e subtropicale, in particolare nella foresta amazzonica sudamericana, in presenza di climi umidi e ricchi di vegetazione; tuttavia sono note diverse specie adattate a climi temperati, come i colibr\u00ec del genere \"Oreotrochilus\", dei quali sono noti avvistamenti nell'altipiano andino, a oltre 5700 metri di altitudine. Altri luoghi di distribuzione sono il Messico meridionale e le isole del golfo, gli Stati Uniti e il Canada.\nLa distribuzione delle specie non \u00e8 comunque omogenea, con un minimo di 10 specie in Canada e Cile, alle oltre 160 specie della Colombia o alle 130 dell'Ecuador, luoghi favoriti da climi pi\u00f9 appetibili al rapido metabolismo di tali uccelli. Una specie in particolare, il colibr\u00ec golarubino, riesce a spingersi nell'interno del continente nordamericano, al livello dei Grandi Laghi e del Mississippi, durante le periodiche migrazioni.\nTassonomia.\nLa famiglia comprende 361 specie (delle quali due estintesi recentemente), raggruppate in 2 sottofamiglie e 113 generi:\nSottofamiglia Phaethornithinae\nSottofamiglia Trochilinae"}
{"id": "97395", "revid": "125202910", "url": "https://it.wikipedia.org/wiki?curid=97395", "title": "Festival di Sanremo 1989", "text": "Il trentanovesimo Festival di Sanremo si svolse al Teatro Ariston di Sanremo dal 21 al 25 febbraio 1989 con la conduzione di Rosita Celentano, Paola Domingu\u00edn, Danny Quinn e Gianmarco Tognazzi (soprannominati dai media \"i figli d'arte\" a causa della fama dei loro genitori), con Kay Sandvick e Clare Ann Matz in collegamento dal PalaBarilla.\nI progetti degli organizzatori, in realt\u00e0, prevedevano che alla conduzione ci fosse Renato Pozzetto e che i \"figli d'arte\" avrebbero dovuto fungere da suoi valletti, ma l'attore si ritir\u00f2 poco prima dell'inizio della kermesse canora; dopo gli ulteriori rifiuti di Pippo Baudo, Enrico Montesano e Renzo Arbore (che declinarono la proposta considerato il poco tempo a disposizione per prepararsi adeguatamente alla kermesse), l'organizzazione decise allora di ricorrere direttamente ai quattro giovani, che improvvisamente si videro promossi al ruolo di conduttori principali. I quattro all'epoca erano quasi del tutto privi di esperienze pregresse nella presentazione televisiva, sicch\u00e9 la loro conduzione si rivel\u00f2 particolarmente sfortunata: si resero involontariamente protagonisti, infatti, di gaffe e lapsus linguistici a quasi ogni annuncio, attirandosi unanimi critiche negative e la fama di peggiori conduttori nella storia del Festival. Avrebbe dovuto far parte del cast di presentatori anche un quinto \"figlio d'arte\", Christian De Sica, che per\u00f2 rifiut\u00f2.\nL'edizione vide il passaggio di consegne dell'organizzazione dell'evento dalla Publispei alla O.A.I. di Adriano Aragozzini, che present\u00f2 un progetto innovativo per il rilancio della \"kermesse\", includente un lungo tour mondiale di promozione denominato \"Sanremo in the World\". Fu anche l'ultima edizione in cui i voti per la classifica finale vennero abbinati al concorso Totip.\nA movimentare le serate contribuirono gli interventi comici ad opera di Beppe Grillo (gi\u00e0 co-conduttore dell'edizione del 1978) e del Trio (questi ultimi avevano gi\u00e0 ricoperto tale ruolo nelle edizioni del 1986 e 1987): il primo ricevette qualche querela, i secondi (per via di uno sketch a tema religioso giudicato blasfemo) suscitarono vive proteste da parte del mondo cattolico, tra cui Radio Vaticana, l\"Osservatore Romano\" nonch\u00e9 alcuni parlamentari della DC. Altri interventi esterni videro protagonisti Valerio Merola, Feliciana Iaccio, Monica Leofreddi, Gigi Marzullo e una giovanissima e pressoch\u00e9 sconosciuta Maria Grazia Cucinotta.\nIl Festival fu preceduto da una manifestazione, svoltasi al Teatro del Casin\u00f2 tra il 15 e il 17 febbraio, interamente dedicata agli \"Emergenti\" (una sezione intermedia tra \"Campioni\" e \"Nuovi\", creata appositamente per quest'edizione e destinata a non avere seguito negli anni successivi) e riservata ad artisti con almeno uno o due album pubblicati, ma non considerati pienamente affermati. Si intitolava \"Aspettando Sanremo\", fu trasmessa in diretta su Raiuno e condotta da Claudio Lippi. Tra i 32 candidati, 8 furono ammessi a concorrere al Festival, dove dopo la prima esecuzione sarebbero stati ridotti a 4, per poi decretare il brano vincitore.\nL'edizione fu vinta da Anna Oxa e Fausto Leali con il brano \"Ti lascer\u00f2\" per la sezione \"Campioni\", da Paola Turci con il brano \"Bambini\" per la sezione \"Emergenti\" e da Mietta con il brano \"Canzoni\" per la sezione \"Nuovi\".\nMolto successo riscosse anche \"Almeno tu nell'universo\" di Mia Martini, la quale grazie a questo brano torn\u00f2 a esibirsi davanti al grande pubblico dopo un lungo periodo d'ostracismo da parte dell'ambiente musicale italiano, a causa delle dicerie che ritenevano che la cantante \"portasse sfortuna\". Il brano ebbe un grande successo di vendite e vinse anche il \"Premio della critica\".\nTale edizione vide anche la prima (e finora unica) partecipazione in gara di Jovanotti con il brano \"Vasco\" (che suscit\u00f2 clamore, in quanto il testo fu erroneamente interpretato come una critica mossa a Vasco Rossi) e per la prima volta quella di un deputato (Gino Paoli, eletto nel 1987 nelle liste del PCI).\nCon il 75,43% di share, la finale di quest'edizione \u00e8 la terza pi\u00f9 vista di sempre, preceduta da quelle del 1987 (77,50%) e del 1990 (76,26%).\nClassifica, canzoni e cantanti.\nSezione Campioni.\nClassifica finale dei Campioni fatta con i voti abbinati al concorso Totip\nRegolamento.\nUna interpretazione per brano.\nEsclusi.\nFra i cantanti non ammessi a partecipare nella sezione \"Campioni\" vi sono: Giuni Russo (con \"Morir\u00f2 d'amore\"), Mino Reitano, Sabrina Salerno, Rita Pavone (con \"Donne ferme, donne che camminano\"), Banco del Mutuo Soccorso, New Trolls, Amedeo Minghi, Andrea Mingardi, Giampiero Artegiani, Grazia Di Michele, Marco Armani, Lena Biolcati e Charlie. \nTra i 28 \"Emergenti\" preselezionati e non ammessi vi sono: Gilda Giuliani, Michele Pecora, Pino D'Angi\u00f2, Milk and Coffee, Goran Kuzminac, Luciano Rossi, Piero Cotto, Luca Sardella, Novecento, I Nuovi Angeli, Antonio Buonomo, Daiano, Mirella Felli, Luca Bonaffini, Alberto Solfrini, Marina Barone, Pamela Paris, Bravo, Ubaldo Fassio, Arion, Cimarosa, Grimm, Luciano Bruno, Carlo Alberto Cherubini, Paola Rose, Franco Calvia, Los Marineros, Mimmo Politan\u00f2.\nGiorgio Gaber avrebbe espresso interesse a partecipare assieme a Enzo Jannacci, ma fu bloccato da un mal di schiena. I Future, vincitori nel 1988 della sezione \"Nuove proposte italiane\", protestarono vibratamente per la loro esclusione: in occasione della premiazione dell'anno precedente il conduttore Miguel Bos\u00e9 aveva dichiarato che il complesso avrebbe avuto accesso di diritto alla sezione \"Big\" nell'edizione successiva. Adriano Aragozzini, convocato dal gruppo davanti al pretore, si difese negando che i presentatori avessero una qualsiasi autorit\u00e0 nel dare simili garanzie.\nOrchestra.\nNon fu presente. Gli artisti cantarono su basi musicali preregistrate. Fece eccezione Gino Paoli, il quale, nella serata finale, esibendosi per ultimo, esegu\u00ec la sua canzone \"Questa volta no\" con i suoi musicisti al seguito (l'arrangiamento acustico prevedeva solamente un pianoforte, una chitarra, un basso e un sax). Questa esecuzione fece da premessa al ritorno dell'orchestra che si sarebbe realizzato dall'anno seguente e che fu gi\u00e0 argomento di discussione durante i giorni di questa trentanovesima edizione.\nSigla.\nDomenico Modugno - \"Piove\" (nel trentennale della sua vittoria al Festival).\nOspiti serate.\nDurante questa edizione, gli ospiti stranieri si esibirono soltanto durante le ultime tre serate presso il PalaBarilla. Furono:\nTerza Serata: \nQuarta serata: \nQuinta serata:"}
{"id": "97419", "revid": "767487", "url": "https://it.wikipedia.org/wiki?curid=97419", "title": "Old Boy (film 2003)", "text": "Old Boy () \u00e8 un film del 2003 diretto da Park Chan-wook.\nTratto dal manga omonimo di Nobuaki Minegishi e Garon Tsuchiya, fa parte della cosiddetta \"trilogia della vendetta\" del regista, iniziata nel 2002 da \"Mr. Vendetta\" e conclusa nel 2005 da \"Lady Vendetta\".\nIl film segue la storia di Oh Dae-su, un uomo rimasto imprigionato in una cella simile ad una stanza d'albergo per quindici anni, senza sapere l'identit\u00e0 o le motivazioni del suo rapitore. Nonostante venga poi rilasciato, Dae-su scopre di essere ancora intrappolato in un gioco di cospirazione e violenza. Il suo desiderio di vendetta si intreccia con l'amore che prova per una giovane cuoca di sushi, Mi-do.\nAccolto con gran consenso dalla critica, \u00e8 considerato un capolavoro del cinema sudcoreano, nonch\u00e9 uno dei pi\u00f9 importanti ed influenti film degli anni 2000, diventato un vero e proprio \"cult\" negli anni a venire. Vinse il Grand Prix Speciale della Giuria al Festival di Cannes 2004, dove ricevette anche il plauso del regista statunitense Quentin Tarantino che lo defin\u00ec come \"il film che avrei sempre voluto fare\".\nTrama.\n1988. Oh Dae-su \u00e8 un uomo comune che il giorno del quarto compleanno di sua figlia, dopo essere stato rilasciato dalla polizia che lo aveva arrestato per ubriachezza molesta, viene rapito. Risvegliatosi, scopre di essere rinchiuso in una piccola e squallida cella-appartamento dalla quale \u00e8 impossibile fuggire, dotata di un letto, un bagno e una vecchia TV. \u00c8 proprio guardando il telegiornale che Dae-su, intrappolato e sconvolto, apprende dell'omicidio della moglie il quale viene attribuito proprio a lui. Logorato dalla prigionia e ignaro delle ragioni di questa tortura psicologica, l'uomo tenta il suicidio pi\u00f9 volte, ma viene sempre salvato dai suoi misteriosi carcerieri. Aiutandosi con degli utensili di fortuna, Dae-su riesce lentamente ad aprire una piccola breccia in una parete, ma scopre di trovarsi in un grattacielo. Intanto gli anni passano, e per non impazzire Dae-su impegna il tempo scrivendo un'autobiografia, allenandosi nella shadowboxing contro il muro e cercando di capire chi possa odiarlo a tal punto da fargli questo.\nTrascorsi quindici anni, Dae-su improvvisamente viene liberato sul tetto di un palazzo in un punto imprecisato della citt\u00e0. Vagando per le strade, incontra un barbone che gli si avvicina e gli consegna un portafoglio pieno di banconote di grosso taglio e un cellulare, che lo mette in contatto con il suo misterioso rapitore. L'uomo lo sfida: se vuole sapere l'identit\u00e0 e le ragioni della reclusione e al contempo continuare a esistere, ha cinque giorni di tempo per trovarlo.\nDae-su si reca in un ristorante di sushi per mangiare del pesce e qui fa la conoscenza della cuoca Mi-do, la quale subito mostra interesse per lui, ma poco dopo sviene colpito dall'influenza mentre tentava di mangiare un polpo vivo. La giovane donna lo porta a casa sua e gli confessa di sentirsi attratta da lui, promettendogli che gli si conceder\u00e0 quando sar\u00e0 pronta. Dae-su le racconta la propria storia e lei accetta di aiutarlo. Dapprima si recano in ogni ristorante della citt\u00e0 assaggiandone i ravioli al vapore (unico pasto quotidiano durante tutta la prigionia di Dae-su) e, trovato quello giusto, risalgono all'edificio dove venivano regolarmente consegnati, quello della sua prigionia. Dopo essersi infiltrato al suo interno, Dae-su uccide a colpi di martello alcuni uomini di guardia per poi catturare il loro capo, Park Cheol-woong: dopo una brutale tortura, questi gli rivela che il palazzo in questione \u00e8 una struttura segreta di detenzione in cui si possono recludere le persone a pagamento. Dae-su affronta ferocemente moltissimi uomini di Cheol-woong, e nonostante le ferite da arma da taglio ricevute, alla fine riesce nell\u2019impresa di sconfiggerli tutti. \nIl protagonista, dopo aver effettuato ulteriori indagini, riesce ad avere il nome della persona che l\u2019aveva fatto rinchiudere l\u00ec: si tratta del ricco uomo d'affari Lee Woo-jin.\nGrazie anche all'amico No Joo-hwan, Dae-su scopre che Woo-jin li sta controllando dal palazzo di fronte a casa di Mi-do. Faccia a faccia con il suo rivale, Lee Woo-jin rivela a Dae-su di aver subito un importante intervento al cuore dove si \u00e8 fatto impiantare uno speciale pacemaker che pu\u00f2 disattivare con un semplice telecomando: se sottoposto a tortura potrebbe semplicemente suicidarsi, lasciando cos\u00ec Dae-su ignaro sul motivo della sua prigionia. Nel frattempo, Mi-do \u00e8 stata catturata, spogliata e torturata mentre si trovava sola in casa; Dae-su arriva per salvarla ma viene catturato a sua volta e Woo-jin lancia una nuova sfida: per salvare Mi-do, Dae-su ha altri cinque giorni di tempo per svelare il mistero del proprio rapimento.\nDae-su e Mi-do fuggono e, giunti in una camera d'albergo, compiono un rapporto sessuale. Sempre grazie all'amico Joo-hwan, Dae-su scopre che lui e Woo-Jin hanno frequentato la stessa scuola superiore, quindi si reca presso l'archivio della sua scuola e individua nell'annuario Lee, mentre Joo-hwan ricorda di un aneddoto secondo cui la sorella di Lee si era guadagnata la fama di ragazza facile dopo che lo stesso Dae-su aveva lasciato la loro scuola, e si era suicidata lanciandosi da una diga. Poco dopo Woo-jin, infiltratosi nell'Internet point di Joo-hwan, uccide l'amico di Dae-su per aver osato offendere la memoria di sua sorella.\nInfuriato e impotente al telefono dopo aver sentito l'amico morire, Dae-su finalmente riesce a ricostruire i fatti: durante l'ultimo giorno nell'istituto aveva sorpreso Woo-jin e la propria sorella appartati in modo intimo, spiandoli da un vetro; il giorno seguente aveva raccontato la faccenda a Joo-hwan e la voce si era sparsa nella scuola, a tal punto che la ragazza si era addirittura convinta di essere incinta; distrutta per la vergogna, si era suicidata lanciandosi da una diga. Scoperto finalmente il motivo della vendetta ai suoi danni, Dae-su chiede a Cheol-woong (che adesso odia Woo-jin perch\u00e9 nel frattempo \u00e8 stato da lui gravemente menomato) di vegliare su Mi-do fintanto che lui non avr\u00e0 eliminato il suo avversario, e cos\u00ec fa rinchiudere la ragazza per qualche giorno nella sua stessa cella, in modo da evitare che rimanga ulteriormente coinvolta.\nArrivato nell'attico di Woo-jin, Dae-su si prepara ad affrontarlo, ma l'uomo gli rivela con un album di fotografie che sia lui che Mi-do sono stati condizionati mentalmente perch\u00e9 si innamorassero, mediante l'ipnosi e l'agopuntura; Mi-do \u00e8 in realt\u00e0 la sua stessa figlia, di cui lui non aveva pi\u00f9 notizie da 15 anni, visto che fu data in adozione non appena egli spar\u00ec e sua madre venne assassinata. Dae-su, sconvolto e furioso, si lancia contro Woo-jin armato di forbici per ucciderlo, ma la guardia del corpo dell'uomo d'affari, Mr. Han, lo affronta. Dae-su, durante la lotta riesce a ferire Mr. Han a un orecchio rendendolo parzialmente sordo. Questi cerca di uccidere Dae-Su, ormai sconfitto, ma non riesce a sentire i richiami del capo, e quest'ultimo, quindi, gli spara. Dopo lo scontro, Woo-Jin ammette di aver corrotto Cheol-woong, per cui Mi-do ora \u00e8 nelle sue mani.\nDae-su supplica in ginocchio Lee di non rivelarle il terribile segreto, afferma di aver commesso un irreparabile errore, gli chiede perdono per tutto quello che \u00e8 successo, gli giura in cambio eterna fedelt\u00e0, promettendo di essere il suo cane a vita, il suo schiavo, (suscitando un\u2019incontenibile ilarit\u00e0 sadica nel magnate) infine, arrivato al culmine della disperazione, si taglia la lingua. Soddisfatto, Woo-jin decide di interrompere la propria vendetta ai danni di Dae-su, congedandolo e rilasciando Mi-do senza rivelarle nulla. Ottenuta finalmente la sua vendetta e finito il breve momento di estasi che ne era derivato, Woo-jin viene travolto dallo sconforto per quello che \u00e8 successo a lui e a sua sorella e si suicida in ascensore.\nDae-su decide di ricorrere di nuovo all'ipnosi per dimenticare la verit\u00e0, separando il suo io in due parti distinte, di cui una delle due dev\u2019essere lasciata andare. In una valle innevata, una volta terminato l'intervento, viene ritrovato da Mi-do, che gli confessa il suo amore e lo abbraccia. Dae-su sorride, ma subito dopo prorompe in una smorfia di dolore.\nProduzione.\nRiprese.\nIl film \u00e8 stato girato fra Corea del Sud (nelle citt\u00e0 di Seul e Pusan) e Nuova Zelanda.\nDistribuzione.\n\"Old Boy\" \u00e8 uscito in Corea del Sud il 21 novembre 2003 ed \u00e8 arrivato in Italia il 6 maggio 2005.\nAccoglienza.\nIncassi.\nIn Corea del Sud, \"Old Boy\" \u00e8 stato visto da spettatori, e con un incasso di dollari si \u00e8 posizionato al quinto posto tra i film con maggiore incasso nel 2003.\nNel resto del mondo il lungometraggio ha incassato $, per un totale di $.\nCritica.\nIl regista Quentin Tarantino, presidente della giuria del Festival di Cannes del 2004, lo acclam\u00f2 definendo \"Old Boy\" \u00abil film che avrei voluto fare\u00bb.\nNel 2016, il canale britannico BBC ha compiuto un sondaggio tra 177 critici cinematografici da 36 paesi, i quali hanno giudicato \"Old boy\" il trentesimo miglior film del XXI\u00b0 secolo.\nRemake.\nNel 2013 esce un remake del film, diretto da Spike Lee. Il film ha ricevuto recensioni generalmente negative sull'aggregatore Rotten Tomatoes, raggiungendo una percentuale di approvazione pari al 39%."}
{"id": "97420", "revid": "10137", "url": "https://it.wikipedia.org/wiki?curid=97420", "title": "Mercia", "text": ""}
{"id": "97424", "revid": "838445", "url": "https://it.wikipedia.org/wiki?curid=97424", "title": "Doujinshi", "text": ""}
{"id": "97430", "revid": "968255", "url": "https://it.wikipedia.org/wiki?curid=97430", "title": "Nuvola", "text": "In meteorologia una nuvola (nel linguaggio scientifico chiamata pi\u00f9 comunemente nube) \u00e8 un'idrometeora costituita da minute particelle di vapore d'acqua condensato e/o cristalli di ghiaccio, sospesi nell'atmosfera grazie a correnti ascensionali o in stato di galleggiamento e solitamente non a contatto con il suolo.Dalle nubi si originano le precipitazioni, una delle fasi del ciclo dell'acqua nell'idrosfera assieme alla condensazione del vapore acqueo. \nLa forma di alcuni tipi di nube \u00e8 assimilabile ad un frattale con una tipica auto similarit\u00e0, mentre il colore delle nubi \u00e8 dovuto essenzialmente a fenomeni ottici di interazione radiazione-materia, ovvero luce-vapor d'acqua (principalmente riflessione, rifrazione e diffusione), funzione a sua volta della densit\u00e0 e spessore della nube. La branca della meteorologia che studia le nuvole e i fenomeni ad esse collegati \u00e8 detta nefologia.\nGeneralit\u00e0.\nComunemente si parla di nubi per quanto riguarda masse visibili sopra la superficie terrestre, ma ugualmente si formano nubi anche su altri corpi planetari o satelliti. Possono formarsi strutture simili a nuvole anche nello spazio interstellare, ma in questo caso non si tratta di agglomerati di gocce di vapore acqueo. Si parla in questo caso di nubi interstellari. Le nubi sono rappresentative, e sono a loro volta causa, di complessi fenomeni meteorologici, quali la pioggia, la neve e la grandine. Per analogia di forma il termine \u00e8 stato esteso anche a esalazioni di fumo nell'atmosfera o accumuli che possono essere di polvere, sabbia o insetti. Dal punto di vista della termodinamica le nubi rappresentano l'aspetto visivo di fenomeni che avvengono all'interno di un fluido gassoso noto come \"atmosfera\"; le grandezze in gioco sono: temperatura, umidit\u00e0, pressione.\nAspetto.\nL'aspetto di una nube \u00e8 determinato dalla natura, grandezza, numero, distribuzione nello spazio delle particelle e materiale che la costituiscono; dipende anche dall'intensit\u00e0 e dal colore della luce ricevuta dalla nuvola e dalla posizione relativa dell'osservatore e della sorgente di luce.\nLuminanza.\n\"Luminanza\" \u00e8 un termine tecnico adottato per l'uso in fotometria e indica il quoziente dell'intensit\u00e0 della luce, in una direzione data, e della proiezione dell'area della superficie di emissione di un piano perpendicolare a quella direzione. Nel campo delle nuvole \u00e8 determinata dalla luce riflessa, diffusa e trasmessa dalle sue particelle costituenti. La luminanza pu\u00f2 essere modificata da una caligine che s'interpone tra la nube stessa e l'osservatore, nonch\u00e9 da fenomeni ottici come aloni, corone, glorie ecc.\nSolitamente la luminanza delle nubi, durante il giorno, consente di poterle osservare in modo chiaro, mentre durante la notte \u00e8 possibile osservarle solo quando la Luna \u00e8 illuminata per pi\u00f9 di un quarto.\nColore.\nLe nuvole che si formano sulla Terra sono generate dal vapore acqueo che, condensandosi, forma piccole goccioline o cristalli di ghiaccio, solitamente di 0,01 mm di diametro. Quando si formano agglomerati di miliardi di queste goccioline, appare visibile la nuvola, di un tipico colore bianco dovuto all'elevata capacit\u00e0 di riflessione della luce (fra il 60% e il 85%) sulla superficie di queste goccioline.\nA causa dell'elevata dispersione della luce nelle goccioline che compongono la nube, essa pu\u00f2 apparire anche grigia o a volte blu scura, quasi nera. Maggiore sar\u00e0 la densit\u00e0 della nube e maggiore il suo spessore, pi\u00f9 scura essa apparir\u00e0. Questo \u00e8 il motivo per cui una nube temporalesca, generalmente un cumulonembo, appare molto scura alla base. \nAll'alba ed al tramonto, le nuvole possono assumere un colore simile a quello del cielo, soprattutto arancione e rosa. Attorno alla lunghezza d'onda dell'infrarosso, le nuvole apparirebbero pi\u00f9 scure perch\u00e9 l'acqua che le costituisce assorbirebbe fortemente la luce solare a questa lunghezza d'onda.\nClassificazione.\nTabella di classificazione incrociata\nNel XIX secolo esisteva un metodo di classificazione pi\u00f9 complesso e articolato dell'attuale, che prevedeva nomi latini per le nubi e che sta alla base di quello odierno. Questo sistema \u00e8 stato approntato da Luke Howard, farmacista e chimico quacchero, allora trentenne (1803, Conferenza Askesiana di Londra).\nQuesto sistema di classificazione sfrutta alcune osservazioni fatte in precedenza da Ferdinando II de' Medici e da Carlo Teodoro di Baviera.\nNella loro pressoch\u00e9 infinita variet\u00e0 (di forme, trasparenza, altezza, ecc.) si possono individuare quattro tipi fondamentali di nubi, i cui nomi sono poi usati per una classificazione pi\u00f9 precisa:\nL'agenzia americana NASA, ha pubblicato un'elaborazione dei primi quattro tipi di base, cui ha aggiunto un quinto tipo,\" stratocumuliforme\", per descrivere le nuvole in forma di rotoli o increspature, e chiarito nembiforme come \"cumulonembiforme\" per specificare nubi temporalesche che possono produrre tuono.\nSulla base dei tipi fondamentali sopra visti, si conviene classificare le nubi secondo l'altezza della loro \"base\" dal suolo in Quattro gruppi e dieci tipi: nubi alte (prefisso cirro-), nubi medie (prefisso alto-), nubi basse (prefisso strato-) e nubi a sviluppo verticale (prefissi cumulo-/nembo-).\nIn base ad altezza.\nAlte.\nFormazioni nuvolose con base (nelle regioni temperate) tra gli 8000 ed i 14000 m, sono le nubi pi\u00f9 fredde, composte essenzialmente da cristalli di ghiaccio che le rendono traslucide; dalla loro disposizione si pu\u00f2 sapere la direzione del vento in quota (perpendicolarmente alle strisce, verso la direzione delle gobbe); sono caratterizzate del prefisso \"cirro-\".\nMedie.\nSono formazioni nuvolose con base (nelle regioni temperate) tra i 2000 e gli 8000 m. Sono essenzialmente composte da gocce d'acqua o da un miscuglio di gocce d'acqua e cristalli di ghiaccio. Sono caratterizzate dal prefisso \"alto-\".\nBasse.\nFormazioni nuvolose con base (nelle regioni temperate) sotto i 2000 m, sono essenzialmente composte da gocce d'acqua. Quando le nubi basse giungono in contatto col terreno, si parla di nebbia. Sono caratterizzate dal prefisso e suffisso \"strato-\".\nIn base a spessore e formazione.\nMedio sviluppo verticale.\nFormazioni con base sotto i 3000 m. Sono essenzialmente composte da gocce d'acqua.\nGrande sviluppo verticale.\nFormazioni nuvolose verticali. Sono le nubi pi\u00f9 turbolente e sovrastano le correnti ascensionali. Nelle loro forme pi\u00f9 grandi (cumulonembi), possono raggiungere dimensioni enormi, coprendo intere regioni e portando violente precipitazioni e temporali. Questi tipi di nubi non sono classificati insieme agli altri per altezza perch\u00e9 hanno appunto un grande sviluppo verticale.\nCon l'eccezione dei vari tipi di cumuli e cumulonembi, tutti gli altri tipi di nubi sono a sviluppo orizzontale (ovvero il loro spessore verticale non \u00e8 elevato). \nI cumulonembi si sviluppano quando un cumulo, continuamente alimentato da una corrente ascensionale, cresce in verticale. Un cumulonembo pu\u00f2 estendersi fino al limite inferiore della stratosfera, a quote dai 12 ai 15 chilometri a seconda delle latitudini.\nNubi madreperlacee e nottilucenti.\nAlcune nubi si formano al di sopra della troposfera: si tratta delle nubi madreperlacee e delle nubi nottilucenti. Le prime si formano nella stratosfera ad altezze comprese tra 15 e 25\u00a0km, esclusivamente nelle regioni polari; le seconde nella mesosfera a un'altezza di circa 85\u00a0km, solitamente a una latitudine compresa tra 50\u00b0 e 60\u00b0 sia a nord che a sud dell'Equatore.\nFormazione.\nLe nubi sono prodotte dalla condensazione del vapore generato dall'evaporazione dell'acqua sulla superficie terrestre (contenuta nei mari, laghi, fiumi, etc.) a causa del riscaldamento solare. Il fenomeno, per quanto complesso, si pu\u00f2 riassumere come segue:\nA causa dell'irraggiamento solare la temperatura della superficie terrestre aumenta. Per conduzione termica il suolo caldo scalda anche l'aria a contatto con esso. Poich\u00e9 l'aria calda \u00e8 pi\u00f9 leggera di quella circostante relativamente fredda, essa si solleva generando una corrente ascensionale e portando con s\u00e9 l'umidit\u00e0 contenuta.\nSalendo, l'aria si raffredda adiabaticamente, raggiungendo il punto di saturazione del vapore, il quale pertanto si trasforma in minuscole goccioline di acqua, che restano sospese nell'aria, formando per l'appunto le nubi. Se la temperatura \u00e8 particolarmente bassa, queste si trasformano in microscopici cristalli di ghiaccio.\nNel dettaglio, ci\u00f2 avviene per i seguenti motivi:\nL'acqua in una nuvola tipica pu\u00f2 avere una massa fino a parecchi milioni di tonnellate. Comunque, il volume di una nuvola \u00e8 anch'esso molto grande e la densit\u00e0 dell'aria relativamente calda che trattiene le goccioline d'acqua \u00e8 pi\u00f9 bassa di quelle sottostante, per cui l'aria scorre al di sotto di essa ed \u00e8 capace di tenerla in sospensione. Le condizioni all'interno di una nuvola non sono comunque stabili: le goccioline (che hanno un raggio dell'ordine di 10\u00a0\u00b5m) si formano ed evaporano in continuazione.\nLe goccioline si formano principalmente quando una particella di pulviscolo agisce da nucleo di condensazione; quando si ha una condizione di supersaturazione vicina al 400% le goccioline d'acqua stesse possono agire da nuclei di condensazione, ma si tratta di una condizione relativamente rara. Il processo di crescita delle gocce d'acqua in condizioni di saturazione \u00e8 descritto matematicamente dall'equazione di Mason.\nLe goccioline possono formare precipitazioni solo quando diventano sufficientemente grandi e pesanti da cadere gi\u00f9 dalla nuvola. Questo pu\u00f2 avvenire in due modi. Il principale, responsabile della maggior quantit\u00e0 delle precipitazioni alle medie latitudini, si chiama processo Bergeron-Findelsen, nel quale le goccioline d'acqua sopraffuse e cristalli di ghiaccio in una nuvola interagiscono per formare un rapido accrescimento del cristallo di ghiaccio: questi cristalli cadono dalla nuvola e possono sciogliersi mentre cadono. Il processo avviene nelle nubi che hanno una sommit\u00e0 con una temperatura inferiore a -15\u00a0\u00b0C (258,15 K). Il secondo processo, detto di coalescenza, pi\u00f9 comune nelle zone tropicali, avviene in nubi pi\u00f9 calde ed \u00e8 prodotto dalla collisione delle goccioline d'acqua pi\u00f9 grandi con goccioline pi\u00f9 piccole che vengono cos\u00ec inglobate. Il processo risulta efficace soprattutto quando la nuvola ha un'elevata densit\u00e0.\nFinch\u00e9 le correnti d'aria nella nuvola e quelle che scorrono sotto riescono a mantenere in sospensione le goccioline, esse continueranno a ingrandirsi; raggiunta la sommit\u00e0 della nuvola, dove le correnti ascendenti divergono, le goccioline ricadono verso il basso a causa della forza di gravit\u00e0 e poi vengono nuovamente portate verso l'alto, creando continui saliscendi, che fanno ulteriormente incrementare le dimensioni delle goccioline. Quando esse raggiungono dimensioni di circa 200\u00a0\u00b5m, le correnti ascensionali non possono pi\u00f9 sostenerle e, quindi, possono solo cadere: se la nuvola \u00e8 molto alta e il numero di goccioline urtate \u00e8 elevato, le gocce possono raggiungere un diametro di 0,5\u20132\u00a0mm o anche di pi\u00f9 e allora cadono direttamente come pioggia.\n\"Ghiaccio bollente\" nella formazione delle nuvole.\nIn aggiunta a essere un termine colloquiale usato per descrivere il ghiaccio secco, l'espressione \"ghiaccio bollente\" \u00e8 il nome dato ad un fenomeno sorprendente nel quale l'acqua si trasforma in ghiaccio a temperatura ambiente, grazie ad un campo elettrico dell'ordine di un milione di volt al metro.. L'effetto di questo campo elettrico \u00e8 stato suggerito come un'ipotesi per la formazione delle nuvole, generando tuttavia non poche controversie e per questo tale ipotesi non \u00e8 largamente accettata.\nNuvolosit\u00e0.\nLa nuvolosit\u00e0 del cielo \u00e8 misurabile in okta, con una scala che va da 0 a 9; ogni grado \u00e8 identificabile con un colore:\nInfluenza sul clima.\nLe nubi coprono circa la met\u00e0 della superficie atmosferica e quindi hanno un rilevante effetto sul bilancio energetico Sole - Terra pur con differente peso a seconda del tipo di nube in base al suo spessore: nubi alte e stratificate come cirri e cirrostrati tendono a riscaldare l'atmosfera lasciando passare la radiazione solare e bloccando la radiazione terrestre uscente ad onda lunga; viceversa le nubi basse, dense e spesse tendono a raffreddare la superficie terrestre riflettendo direttamente la radiazione solare entrante; il bilancio complessivo delle nubi non \u00e8 noto ed \u00e8 oggetto di studio della nascente 'climatologia delle nubi'. Teorie alternative che cercano di spiegare il riscaldamento globale attuale senza ricorrere al forzante dei gas serra tirano in ballo le nubi attraverso meccanismi quali l'effetto iris e l'influenza dei raggi cosmici."}
{"id": "97436", "revid": "36426", "url": "https://it.wikipedia.org/wiki?curid=97436", "title": "Festival di Sanremo 1988", "text": "Il trentottesimo Festival di Sanremo si svolse al Teatro Ariston di Sanremo dal 24 al 27 febbraio 1988 con la conduzione di Miguel Bos\u00e9 e Gabriella Carlucci con la partecipazione di Carlo Massarini, in collegamento dal Palarock. Intervennero inoltre Kay Sandvick, Lara Saint Paul, Memo Remigi (in collegamento dal Casin\u00f2 di Sanremo) e Valerio Merola (che ha curato i collegamenti esterni e dalle manifestazioni collaterali). L'edizione si svolse sulla falsariga della precedente: analogamente all'anno precedente fu organizzato uno spettacolo di contorno al Palarock, adibito ad ospitare gli ospiti di maggior prestigio.\nPer quanto riguarda gli ospiti stranieri, si menzionano i New Order, Paul McCartney e George Harrison (questi ultimi due entrambi ex membri dei Beatles).\nNella terza serata, dopo l'ascolto degli otto semifinalisti della sezione \"Nuove proposte\" e tentando di ripetere il fortunato esperimento dell'anno precedente ideato da Pippo Baudo, Aldo Biscardi fu chiamato a condurre il \"Processo al Festival\", dibattito sul festival in corso con l'intenzione di smorzare la tensione della gara dei big: esso vedeva la partecipazione di Sandro Paternostro nel ruolo di \"difensore\" e di Vincenzo Mollica in quello di \"accusatore\". La discussione assunse per\u00f2 presto toni altamente rissosi fra cantanti e giornalisti, tanto che molti degli artisti in gara (fra i primi Francesco Nuti e Luca Barbarossa) decisero di abbandonare il programma in diretta, in polemica con la formula della trasmissione. A causa di questo fallimento, l\u2019idea del \"DopoFestival\", o in ogni caso di un luogo dove commentare il Festival, venne messa da parte fino al ritorno di Pippo Baudo che ne avrebbe fatto una parte importante del Festival stesso.\nL'edizione fu vinta da Massimo Ranieri con il brano \"Perdere l'amore\" per la sezione \"Campioni\", curiosamente presentato l'anno prima da Gianni Nazzaro e non ammesso alla selezione, e dai Future con il brano \"Canta con noi\" per la sezione \"Nuove proposte\". Il premio della critica spett\u00f2 invece a Fiorella Mannoia (che biss\u00f2 il medesimo risultato dell'anno prima) con la canzone \"Le notti di maggio\", mentre il primato delle vendite dei singoli fu appannaggio di Tullio De Piscopo con \"Andamento lento\".\nAutore dei testi di quest'edizione era Bruno Broccoli. \nA grande richiesta del pubblico dell'Ariston, la serata finale sub\u00ec un'interruzione per consentire di mandare in onda la seconda manche dello slalom speciale valido per i XV Giochi olimpici invernali, che fu vinto da Alberto Tomba. Gi\u00e0 nella seconda serata, il 25 febbraio, Miguel Bos\u00e9 si era limitato ad annunciare la vittoria dello stesso Tomba nello slalom gigante.\nClassifica, canzoni e cantanti.\nSezione Campioni.\nClassifica finale dei Campioni stilata con i voti abbinati al concorso Totip\nTotale: 26.821.104 voti.\nSezione Nuove proposte.\nClassifica delle Nuove proposte stilata con i voti delle Giurie Demoscopiche\nRegolamento.\nUna interpretazione per brano.\nOrchestra.\nNon era presente. Gli artisti hanno cantato dal vivo su basi musicali preregistrate.\nAl Casin\u00f2 invece, si esibirono in diretta gli ospiti del Festival Antoine, Ben E. King, Paul Anka e Sandie Shaw accompagnati dall'Orchestra di Musica Leggera della Rai di Roma, diretta dai Maestri Bruno Canfora e Michele Montereali.\nOspiti cantanti.\nQuesti gli ospiti che si sono esibiti nel corso delle quattro serate di questa edizione del Festival di Sanremo:"}
{"id": "97456", "revid": "1005844", "url": "https://it.wikipedia.org/wiki?curid=97456", "title": "252 a.C.", "text": ""}
{"id": "97466", "revid": "1982", "url": "https://it.wikipedia.org/wiki?curid=97466", "title": "Nave portacontainer", "text": "Le navi portacontainer sono navi il cui intero carico \u00e8 costituito da container. Questi ultimi possono poi essere trasportati alla meta finale con dei camion o per mezzo del treno. La tecnica alla base di questo tipo di trasporto \u00e8 detta \"containerizzazione\".\nConosciute informalmente come \"Box Boats\", queste navi trasportano la maggior parte delle merci che costituiscono l'intero commercio internazionale.\nLe rotte pi\u00f9 lunghe e importanti tra i porti principali vengono servite con grandi navi mentre portacontainer pi\u00f9 piccole si occupano di trasferire i carichi nei porti minori o verso queste navi pi\u00f9 grandi che attraccano solitamente nei porti maggiori.\nLe navi portacontainer hanno di solito motori a ciclo diesel e un equipaggio che pu\u00f2 variare dalle 20 alle 40 persone. Gli alloggiamenti dell'equipaggio e il ponte di comando sono situati nei diversi ponti che costituiscono la \"torre\" posta a poppa della nave stessa sopra la sala macchine.\nLe prime navi portacontainer furono realizzate modificando delle petroliere T2 surplus della seconda guerra mondiale. Oggi invece queste navi costituiscono una classe a s\u00e9 e si inseriscono tra le pi\u00f9 grandi navi del mondo, superpetroliere a parte.\nI cantieri costruttori.\nI maggiori costruttori mondiali di questo tipo di imbarcazione sono:\nLe navi portacontainer pi\u00f9 grandi.\nNote\nIn media, la potenza del motore dei grandi portacontainer varia tra 1 e 2 CV per tonnellata. La velocit\u00e0 tra i 20 e i 25 nodi (30\u201340\u00a0km/h).\nLe pi\u00f9 grandi di queste navi sono della categoria Post-Panamax, cio\u00e8 non sono in grado di attraversare il Canale di Panama (nella sua versione originaria) a causa della lunghezza eccessiva (oltre 300m)."}
{"id": "97472", "revid": "124059307", "url": "https://it.wikipedia.org/wiki?curid=97472", "title": "Nave da carico", "text": "Sono navi da carico o da trasporto le navi, di qualsiasi forma e dimensione, che trasportano merci tra i diversi porti. Sono migliaia le navi di questo tipo che solcano ogni giorno le acque del mondo costituendo la spina dorsale del commercio internazionale.\nDescrizione.\n\"Navi da carico\" \u00e8 un termine generale: esistono infatti le cosiddette navi da carico generale, dette anche in inglese \"general cargo\" (si vedano le navi della classe Liberty), che rientrano nel grande gruppo delle navi mercantili, ma che per loro natura sono destinate ad un carico \"generale\". Oggetto negli ultimi decenni di una forte riduzione nel numero, queste navi stanno scomparendo lasciando spazio al trasporto container tramite le portacontenitori. Sempre meno navi di questo tipo vengono costruite, poich\u00e9 si preferisce investire nel trasporto tramite grandi navi realizzate nello specifico per un preciso carico.\nLe navi da carico generale hanno rappresentato la spina dorsale del trasporto via mare, in tempo di guerra e pace, per buona parte del XX secolo; lentamente sono state sostituite da navi pi\u00f9 moderne, prima dalle petroliere (ad esempio le petroliere T2), in seguito dalle portarinfuse, ed infine dalle portacontenitori. All'interno di questa grande tipologia si possono ritrovare poi classi specifiche di navi specializzate in un solo tipo di trasporto, come le petroliere o le portacontainer.\nQuesta tipologia di nave ha accompagnato l'umanit\u00e0 fin dai primordi. I primi documenti che riguardano l'attivit\u00e0 marittima, risalenti al primo millennio a.C., parlano gi\u00e0 dell'uso di navi quale mezzo per lo scambio delle merci. I fenici realizzarono un impero commerciale nel Mediterraneo utilizzando le navi; le Repubbliche Marinare italiane fondarono sul trasporto via mare delle merci la loro fortuna; e cos\u00ec via fino ai nostri giorni.\nLe navi da carico sono di moltissime dimensioni e possono, a seconda del tipo, essere equipaggiate anche con gru per il carico o lo scarico delle merci. La denominazione \"Cargo\" identifica ormai ogni nave di questo tipo, ma in realt\u00e0 questa si riferisce solo alle merci effettivamente trasportate a bordo: il termine che indica il nolo che la nave riceve per il trasporto effettuato viene indicato con \"Freight\" (carico).\nLe navi da carico possono essere gestite da grandi compagnie di navigazione, ed \u00e8 il caso delle navi di maggiori dimensioni, o essere propriet\u00e0 dell'operatore stesso. Le navi tipo Liberty, realizzate dagli alleati nella seconda guerra mondiale, sono tra le navi da carico pi\u00f9 celebri. Le parti che costituivano queste navi venivano prefabbricate in varie localit\u00e0, non necessariamente costiere, di tutti gli Stati Uniti; solo l'assemblaggio avveniva nei veri e propri cantieri navali. In questo modo si potevano costruire navi con una velocit\u00e0 eccezionale che poteva arrivare anche a soli 4 giorni. Con queste navi gli alleati riuscirono a mantenere aperti i canali di rifornimento in ogni scacchiere della seconda guerra mondiale.\nDurante tutta la loro storia le navi da carico e loro equipaggi dovettero fare i conti con i pirati: per questo molte navi da carico venivano armate con cannoni e altre armi di difesa. Oggi la pirateria rimane presente in alcune zone del mondo. Nel 2004 i governi di Indonesia, Singapore e Malaysia, nazioni che si affacciano sullo Stretto di Malacca, zona di passaggio obbligato e nella quale si sono verificati atti di pirateria, hanno raggiunto un accordo per migliorare la protezione delle navi da trasporto che vi transitano."}
{"id": "97473", "revid": "838137", "url": "https://it.wikipedia.org/wiki?curid=97473", "title": "251 a.C.", "text": ""}
{"id": "97474", "revid": "44804712", "url": "https://it.wikipedia.org/wiki?curid=97474", "title": "Numero quadrato", "text": ""}
{"id": "97475", "revid": "371529", "url": "https://it.wikipedia.org/wiki?curid=97475", "title": "William Friedkin", "text": "Esponente della Nuova Hollywood, \u00e8 considerato un profondo innovatore del poliziesco e dell'horror, tanto da essere soprannominato \"il regista del Male\".\nNel 1972 vinse l'Oscar al miglior regista per \"Il braccio violento della legge\". Nel 2013 riceve il Leone d'oro alla carriera. \nBiografia.\nGli inizi.\nDi origini ebraiche (i nonni immigrati in America dall'Ucraina cambiarono il loro cognome), figlio di un'infermiera e di un ex marinaio mercantile (divenuto poi giocatore di softball, e infine venditore di abbigliamento in un grande magazzino), William visse un'infanzia economicamente disagiata: riuscendo a ottenere alcuni piccoli lavori part-time, come barista e pulitore di vetri, senza guadagnare pi\u00f9 di 50 dollari la settimana.\nDopo aver lasciato nel 1959 il liceo della sua citt\u00e0, inizi\u00f2 a lavorare come fattorino per la stazione televisiva di Chicago WGN, passando nel giro di qualche anno, dall'ufficio corrispondenza a ruoli di produttore e poi alla regia, dirigendo pi\u00f9 di 2000 ore di tv dal vivo. Quasi per caso gir\u00f2 nel 1962 \" The People Vs. Paul Crump\", un documentario sul caso di un uomo di colore condannato a morte; grazie al film la sentenza fu rimessa in discussione. Il film vinse il premio Golden Gate al Festival del cinema di San Francisco. Nel 1965 si trasfer\u00ec a Los Angeles dove diresse diversi programmi televisivi, incluso un episodio della famosa serie presentata da Alfred Hitchcock.\nIl primo film realizzato da William Friedkin fu \"Good Times\" nel 1967: un musical romantico con protagonisti Sonny Bono e Cher. Il buon risultato ottenuto al botteghino convinse il produttore Norman Lear ad affidare al giovane regista la direzione di \"Quella notte inventarono lo spogliarello\" (1968), con Britt Ekland e Jason Robards. Il buon giudizio della critica permise a Friedkin di ottenere anche la direzione di \"Festa di compleanno\" (1968) e \"Festa per il compleanno del caro amico Harold\" (1970), tratto dalla commedia di Mart Crowely.\nIl successo.\nCon \"Il braccio violento della legge\" del 1971 raggiunse il successo a Hollywood: il film vinse cinque premi Premio Oscar: miglior regia, miglior film, miglior montaggio, miglior sceneggiatura originale e miglior attore. Insieme al successivo \"L'esorcista\", resta il suo maggior successo, che \nCon \"L'esorcista\" (1973) divenne noto al grande pubblico, . Tratto dal romanzo di William Peter Blatty (anche produttore e sceneggiatore) il film divent\u00f2 una pietra miliare del cinema horror. Il film \"pi\u00f9 terrificante di tutti i tempi\" (come annunciava la sua locandina) ebbe incassi sensazionali e vinse due Premi Oscar (miglior sceneggiatura non originale e miglior sonoro).\nAltri lavori.\nDa quel momento in poi non raggiunse pi\u00f9 gli stessi livelli: \"Il salario della paura\", remake di \"Vite vendute\" di Henri-Georges Clouzot, fu un insuccesso commerciale. Nel 1980 usc\u00ec \"Cruising\" sul mondo omosessuale, con Al Pacino. Tutte le sue opere successive furono caratterizzate da un deludente riscontro economico e da un livello tecnico e artistico non paragonabile alle sue prime opere: fa eccezione \"Vivere e morire a Los Angeles\" del 1985 con William Petersen e Willem Dafoe.\nInvitato al Torino Film Festival del 2003, ha cos\u00ec risposto a un giornalista che gli chiedeva notizie sui progetti per il futuro: \u00abPrima di tutto un thriller basato sulla vera storia di un serial killer intitolato \"Serpentine\" e poi sto preparando la regia di alcune opere: il \"Tannh\u00e4user\" nel 2005 a Los Angeles, \"Sansone e Dalila\" sempre nel 2005 a Tel Aviv e \"Salom\u00e8\" nel 2006 a Monaco di Baviera\u00bb. Oltre alle sopracitate regie, vi sono il suo debutto come regista d'opera nel \"Wozzeck\" di Alban Berg diretto da Zubin Mehta (Maggio Musicale Fiorentino, 1998) e il l'allestimento dell\"'Aida\" di produzione del Teatro Regio di Torino nella stagione lirica 2005-2006. A dispetto delle sue dichiarazioni, il regista torn\u00f2 al cinema con due film: \"Bug \"(2006)\" e Killer Joe\" (2011), entrambi tratti da opere teatrali del premio Pulitzer Tracy Letts.\nNel 2013, alla 70\u00aa Mostra internazionale d'arte cinematografica di Venezia, sotto pressione del direttore Alberto Barbera, gli viene attribuito il Leone d'Oro alla carriera. Nel 2017, alla 74\u00aa Mostra internazionale d'arte cinematografica di Venezia, present\u00f2 il documentario \"The Devil and The Father Amorth\", in cui era filmato un esorcismo praticato dal noto esorcista su una donna.\nVita privata.\nWilliam Friedkin \u00e8 stato sposato quattro volte:"}
{"id": "97477", "revid": "838137", "url": "https://it.wikipedia.org/wiki?curid=97477", "title": "250 a.C.", "text": ""}
{"id": "97478", "revid": "1632387", "url": "https://it.wikipedia.org/wiki?curid=97478", "title": "Alex Britti", "text": "Biografia.\nGli inizi (1985-1997).\nFiglio unico di Umberto e Annita, nasce a Roma il 23 agosto 1968, nel quartiere Monteverde. Inizia a suonare la chitarra a 8 anni e a diciassette anni fonda il suo primo gruppo di genere blues, con cui si esibisce nei locali romani. Successivamente partecipa a festival blues italiani e si esibisce con Louisiana Red, per poi diventare il supporter dei \"bluesman\" americani di passaggio in Italia: da Paul Jones a Buddy Miles, fino a Billy Preston e alla tourn\u00e9e europea con Rosa King (1990).\nNel 1992 ha la prima esperienza discografica come cantautore: per la Fonit Cetra incide infatti l'album \"Alex Britti\". Il disco passa inosservato e Britti prosegue la sua carriera strumentale, scrivendo anche con Amii Stewart il brano \"A better day\", contenuto nell'album \"Magic\" della cantante statunitense. Nel 1994 e nel 1995 prende parte con il suo trio al Concerto del Primo Maggio a Roma. In quello stesso anno \u00e8 ospite della trasmissione \"Generazione X\" (Italia 1) e partecipa allo spettacolo teatrale \"Radio estetica\" di Franco Bertini. Intanto compone, con Sergio Cammariere, la colonna sonora dei film \"Uomini senza donne\" (1996) e quella di \"Stressati\" (1997), in cui fa parte anche del cast.\nNel 1996 inaugura il nuovo contratto discografico con la Universal pubblicando, l'anno successivo, il singolo \"Quello che voglio\", senza abbandonare l'attivit\u00e0 strettamente strumentale: il 4 maggio 1998 apre infatti il concerto milanese della leggenda del blues B. B. King.\nI primi grandi successi con \"It.Pop\" e \"La vasca\" (1998-2002).\nNel 1998 raggiunge la notoriet\u00e0 con il singolo \"Solo una volta (o tutta la vita)\", che si colloca al primo posto delle classifiche italiane. Il brano precede l'album \"It.Pop\", pubblicato nell'ottobre dello stesso anno, che vende oltre trecentomila copie conquistando il triplo disco di platino, e viene proclamato dalla storica rivista musicale \"Musica e dischi\" \"miglior debutto discografico dell\u2019anno\". Sempre nel 1998 viene proclamato \"miglior artista esordiente\" al Premio italiano della musica.\nL'anno seguente approda al Festival di Sanremo vincendo nella categoria Nuove Proposte con la canzone \"Oggi sono io\", incisa due anni dopo anche da Mina, la cui versione consacra il gi\u00e0 enorme successo del brano. Dopo il Festival esce una riedizione di \"It.Pop\", con l'aggiunta del brano sanremese e del tormentone dell'estate 1999 \"Mi piaci\". Il 25 maggio duetta con Pino Daniele allo Stadio Olimpico di Roma durante l'intervallo della partita di calcio benefica tra Europa e Resto del Mondo, trasmessa in diretta televisiva da Rai 2, cantando e suonando il successo dell'artista napoletano \"Io per lei\". Il 1\u00ba giugno partecipa all'evento benefico Pavarotti &amp; Friends accompagnando con la sua chitarra Luciano Pavarotti e Joe Cocker in \"You are so beautiful\".\nNel 2000 pubblica il suo secondo album, \"La vasca\": i suoi due singoli, \"Una su 1.000.000\" e \"La vasca\", lo portano di nuovo ai primi posti delle classifiche. Per la prima volta in Italia, un artista scalza se stesso al primo posto dell\"air play\" radiofonico: \"Una su 1.000.000\" cede infatti il 1\u00ba posto al brano che d\u00e0 il titolo al lavoro che regala ad Alex Britti un altro triplo disco di platino.\nNel 2001 partecipa per la seconda volta al Festival di Sanremo nella categoria Big con \"Sono contento\", classificandosi al settimo posto. Sul palco dell'Ariston ha l'onore di suonare con Ray Charles in un'emozionante interpretazione della celeberrima \"Nel blu dipinto di blu\" di Domenico Modugno. Com'era successo per l'album precedente, dopo l'esperienza sanremese l'album \"La vasca\" viene ripubblicato con due bonus track: il pezzo presentato al Festival e \"Io con la ragazza mia tu con la ragazza tua\", singolo che accompagna l'estate 2001 e il \"Palavasca tour\". Il 6 dicembre duetta con Tommy Emmanuel sul palco del Ritual di Roma in occasione del secondo dei due concerti tenuti dal celebre chitarrista australiano.\nIl 5 gennaio 2002 \u00e8 tra i super ospiti del programma \"Un ponte fra le stelle\" su Rai Uno, condotto da Mara Venier, prodotto da Ruggero Pegna e Far Film e trasmesso dal Teatro Rendano di Cosenza con il Patrocinio dell'Alto Commissariato delle Nazioni Unite per i Rifugiati.\n\"3\", \"Festa\" e \".23\" (2003-2009).\nNel 2003 torna al Festival di Sanremo con il brano \"7000 caff\u00e8\", classificandosi secondo, alle spalle di Alexia. Il brano fa da apripista al suo terzo album, \"3\", che contiene anche i singoli \"La vita sognata\" e \"Lo zingaro felice\" e viene seguito dalla prima, lunghissima tourn\u00e9e acustica \"Kitarra, voce e piede\".\nAnticipato dal singolo estivo \"Prendere o lasciare\", nel settembre 2005 esce il quarto album, \"Festa\", in cui incomincia ad emergere maggiormente la matrice blues e jazz della formazione musicale di Alex. Dall'album, contenente anche tre canzoni composte con Maurizio Costanzo, vengono estratti altri due singoli: \"Festa\" e \"Quanto ti amo\".\nNel 2006 partecipa al Festival di Sanremo con \"...Solo con te\", classificandosi terzo nella categoria uomini. Anche questa volta il brano sanremese viene inserito in una ripubblicazione dell'album uscito l'anno precedente.\nNello stesso anno nasce anche il duetto con Edoardo Bennato \"Notte di mezza estate\", collaborazione che porta i due artisti a girare tutta Italia con un tour congiunto.\nAllo stesso tempo prosegue anche il sodalizio artistico con Maurizio Costanzo che porta, dall'inizio del 2006 alla primavera del 2007, alla messa in scena del musical \"Lungomare\", interpretato dai ragazzi del talent show \"Amici di Maria De Filippi\" e dal cantautore Aldo Donati. La colonna sonora del musical, composta da Alex, viene pubblicata anche su CD.\nIl 29 settembre 2007 registra negli studi di MTV Italia il secondo MTV Unplugged italiano. Il concerto, che rivisita i successi dell'artista in chiave completamente acustica, esce il 1\u00ba febbraio 2008 in un cofanetto speciale CD+DVD dopo essere stato trasmesso su MTV il 28 gennaio 2008. Nel concerto \u00e8 presente anche un brano gi\u00e0 apparso dell'album \"La vasca\", \"Milano\", primo singolo estratto dall'album nel gennaio 2008. L\"'MTV Unplugged\" contiene l'inedito \"Favole\", estratto come secondo singolo.\nIl 1\u00ba febbraio esce nelle sale cinematografiche \"Piacere Michele Imperatore\", commedia con Biagio Izzo diretta da Bruno Memoli, che vede anche la partecipazione di Alex Britti. Alex aveva gi\u00e0 collaborato con il comico napoletano componendo le musiche dello spettacolo teatrale \"C'\u00e8 un uomo nudo in casa\" del 2006, e realizzer\u00e0, con Edoardo Bennato e Paolo Belli, anche quelle per lo spettacolo \"Tutti con me\" del 2012.\nIl 15 febbraio i Neri per Caso pubblicano il loro undicesimo album \"Angoli diversi\", una raccolta di cover di artisti italiani maschili, interpretati insieme con i propri interpreti originali. L'album si apre con il brano \"7000 caff\u00e8\", interpretato dal gruppo a cappella e Alex Britti.\nNel 2009 Britti suona la chitarra nella canzone \"Piazza del Popolo (tema)\" per il disco \"Q.P.G.A.\" di Claudio Baglioni, celebrazione del successo discografico di 37 anni prima \"Questo piccolo grande amore\". e compone la colonna sonora di un film olandese.\nIl 25 settembre 2009 esce il singolo \"Piove\", che anticipa il quinto album di inediti: \".23\", uscito il 6 novembre. Britti condivide la nuova avventura discografica con artisti come il bassista Darryl Jones (che nel corso della propria carriera ha collaborato con musicisti come Miles Davis, Sting, Eric Clapton, Rolling Stones), il batterista Paco Sery (gi\u00e0 nel Joe Zawinul Syndacate, celebrato da Jaco Pastorius e Wayne Shorter), il sassofonista Bob Franceschini (tra gli altri, con Mike Stern) e l'arpista Cecilia Chailly (affermata solista e gi\u00e0 al fianco, tra gli altri, di Fabrizio De Andr\u00e9, Mina, Ludovico Einaudi). All'album partecipa inoltre il violinista e arrangiatore Davide Rossi, gi\u00e0 al fianco di Brian Eno, Robert Fripp, The Verve, Golfrapp, Royksopp e poco prima al lavoro per gli archi del successo mondiale \"Viva la vida\" dei Coldplay.\nIl 6 novembre dello stesso anno viene resa pubblica una nuova versione del sito ufficiale di Alex Britti (www.alexbritti.com), nel quale sono presenti due tracce strumentali inedite composte appositamente da Britti. Il 2 dicembre duetta con un ancora esordiente Marco Mengoni durante la tredicesima puntata della terza edizione italiana di \"X Facto\"r, talent show di cui Mengoni era allora concorrente, sulle note di \"Oggi sono io\". Il duetto verr\u00e0 riproposto sul palco del Palatlantico di Roma il 26 maggio successivo durante un concerto di Mengoni. Il 17 dicembre 2009 viene pubblicato \"Buona fortuna\", secondo singolo estratto da \".23\".\nNel 2010 Britti compare sulle scene solo in qualit\u00e0 di collaboratore: sua \u00e8 infatti la chitarra nel brano \"Pummarola Blues\" contenuto all'interno dell'album \"Questa \u00e8 la storia\" di Tullio De Piscopo, pubblicato a giugno. Il 5 ottobre viene invece pubblicato l'album \"Non si vive in silenzio\" di Luisa Corna, nel quale \u00e8 presente il singolo \"2 sillabe\", in cui la chitarra \u00e8 suonata da Alex.\nLa pausa e \"Bene cos\u00ec\" (2010-2014).\nDopo questa pausa, il 7 gennaio 2011 pubblica \"Immaturi\", brano contenuto all'interno della colonna sonora dell'omonimo film di Paolo Genovese. La canzone apre il primo \"Best Of\" dell'artista, pubblicato il 1\u00ba febbraio e seguito da \"Best Of - Video Collection\", un DVD che raccoglie i video ufficiali di Alex Britti.\nNello stesso anno la casa editrice Rizzoli d\u00e0 alle stampe \"Nelle mie corde\", un libro+DVD nel quale Alex, con l'ausilio del chitarrista e didatta Marco Manusso, racconta le sue passioni e influenze musicali e svela alcuni \"trucchi\" ai chitarristi.\nNell'agosto 2012 parte il progetto denominato \"Mo' better blues\", in compagnia di Stefano Di Battista (suo amico di vecchia data) al sax alto, Julian O. Mazariello al pianoforte, Roberto Pistolesi alla batteria, Daniele Sorrentino al contrabbasso e basso elettrico, Marco Guidolotti al sax baritono e clarinetto. Il gruppo, sotto il nome di Alex Britti e Stefano Di Battista Sextet, gira l'estate in tour proponendo brani del repertorio dei due artisti e standard jazz e blues.\nIl 26 gennaio 2013 all'Orion di Roma va in scena \"Jimi Hendrix Experience\", evento unico con cui Alex Britti, Mel Gaynor e Ged Grimes (batterista e bassista dei Simple Minds) celebrano il leggendario chitarrista Jimi Hendrix.\nIl 10 maggio 2013 viene pubblicato il singolo \"Baciami (e portami a ballare)\", che anticipa l'album \"Bene cos\u00ec\", uscito l'11 giugno dello stesso anno. L'album \u00e8 il primo pubblicato tramite l'etichetta indipendente di Britti \"It.Pop\" (dal nome del suo primo album di successo) e distribuito da Artist First, e come secondo singolo viene estratta la canzone che d\u00e0 il titolo al lavoro. Entrambi i singoli restano nella \"top ten\" delle classifiche radiofoniche per mesi. L'album vede alcune collaborazioni, tra cui quelle dello stesso Mel Gaynor alla batteria, di Federico Zampaglione, coautore di \"Senza chiederci di pi\u00f9\", terzo singolo estratto, e del cantautore romano Pierdavide Carone, ai cori nei brani \"Baciami (e portami a ballare)\" e \"Romantici distratti\". L'album, nel quale sono presenti due brani strumentali, \"Velox\" e \"Naomi\", \u00e8 impreziosito anche dalla presenza di \"Gli occhi dei bambini\", brano inedito di Stefano Rosso registrato per la prima volta proprio da Alex Britti.\nIl 2 giugno Britti riceve il Riccio d'Argento del celebre orafo Gerardo Sacco, premio della ventisettesima edizione di \"Fatti di Musica\", la rassegna del Miglior Live d'Autore Italiano per i suoi \"quindici anni di grandi successi\". A ottobre tiene il suo primo concerto da solista a Londra, registrando il tutto esaurito. In occasione della sua partecipazione al \"Concerto di Natale 2013\", andato in onda il 24 dicembre su Rai 2, Britti duetta con la leggenda del rock Patti Smith sulle note del brano \"Because the Night\" della cantautrice statunitense.\nNel 2014 si candida al Festival di Sanremo insieme a Bianca Atzei con \"Non \u00e8 vero mai\". Nonostante il brano non venga selezionato, la canzone \u00e8 comunque pubblicata come singolo il 14 marzo dello stesso anno, riscuotendo un grande successo radiofonico. Il 1\u00ba aprile viene invece pubblicato \"Incredibile\", secondo album in studio di Moreno, che contiene, tra le altre tracce, anche \"Giro tutto il mondo\", scritta e interpretata in duetto dal rapper genovese e Alex Britti.\nNei primi mesi del 2014 il tour acustico \"Chitarra, voce e piede\" registra il sold out nei teatri di tutta Italia, mentre durante l\u2019estate Alex sorprende con un tour in trio molto potente e d'impatto, imbracciando la chitarra elettrica dopo essersi presentato al pubblico per anni quasi sempre con la chitarra acustica, e anticipando cos\u00ec la \"svolta\" verso sonorit\u00e0 caratterizzate proprio dalla chitarra elettrica che segneranno il periodo successivo.\nIl 7 ottobre \u00e8 ospite del leggendario chitarrista Toquinho durante un concerto dell'artista brasiliano al Teatro Manzoni di Milano.\nIn occasione del Natale di quello stesso anno, Britti regala ai propri fan, attraverso il proprio sito web, \"Santo Natal (2014)\", un'interpretazione strumentale del classico natalizio \"Astro del Ciel\".\n\"In nome dell'amore\" (2015-presente).\nIl 2015 si apre con la partecipazione al Festival di Sanremo con il brano \"Un attimo importante\", che si classifica all'11\u00ba posto. In occasione della presenza di Alex al Festival, la Universal pubblica la raccolta \"The Platinum Collection\", nella quale non \u00e8 per\u00f2 contenuto il brano sanremese.\nAllo stesso tempo continua la collaborazione con Bianca Atzei, per la quale produce e arrangia la cover della celebre canzone di Luigi Tenco \"Ciao amore, ciao\", che la Atzei ha presentato nella terza serata \u2013 dedicata alle cover \u2013 del Festival di Sanremo di quello stesso anno. La canzone viene registrata in duetto ed \u00e8 contenuta, cos\u00ec come il brano \"Non \u00e8 vero mai\" dell'anno precedente, nel primo album di Bianca Atzei, \"Bianco e nero\". La cover del brano di Tenco dei due artisti viene pubblicata come secondo singolo estratto dall'album della Atzei il 13 aprile.\nBritti produce anche l'album \"Musica per persone sensibili\" dei kuTso, con il cui cantante, Matteo Gabbianelli, Alex \u00e8 amico da molto tempo. Anche la band romana aveva partecipato alla 65\u00aa edizione del Festival di Sanremo, classificandosi al secondo posto tra le Nuove Proposte con il brano \"Elisa.\" L'album dei kuTso, prodotto dall'etichetta di Britti \"It.Pop\" e distribuito da Universal, contiene anche il brano \"Spray nasale\", che vede la partecipazione, alle chitarre, proprio di Alex, e che verr\u00e0 estratto come terzo singolo dall'album.\nOtto mesi dopo la partecipazione al Festival di Sanremo 2015, il 30 ottobre Alex Britti pubblica il singolo \"Perch\u00e9?\", un brano che anticipa il nuovo album e che tratta il delicato tema della violenza sulle donne. I proventi della vendita del singolo, in cui il canto diviene un grido collettivo di denuncia e la voce della chitarra elettrica sostituisce quella dell'acustica, vengono donati alla onlus \"WeWorld\", che si occupa proprio di sostenere attivit\u00e0 a difesa di donne e bambini che hanno subito violenze.\nIl 20 novembre esce in tutti i negozi di dischi e \"digital store\" su etichetta \"It.Pop\", distribuito da Artist First, l'album \"In nome dell'amore - Volume 1\", contenente anche il brano presentato all'ultimo Festival di Sanremo.\nL'8 gennaio 2016 viene lanciato in rotazione radiofonica \"Cinque petali di rosa\", terzo singolo estratto dall'album \"In nome dell'amore - Volume 1\", che vede la collaborazione di Kaball\u00e0 e di Francesco Bianconi dei Baustelle nella composizione del brano. La pubblicazione del singolo accompagna la promozione dell'album attraverso un \"instore tour\" che parte il 10 gennaio, a cui seguiranno un tour nei teatri, che ancora una volta registrer\u00e0 il tutto esaurito in ogni citt\u00e0, e il trionfale \"In nome dell'amore Tour\" durante l'estate.\nIl 10 giugno viene pubblicato il singolo \"Sole per sempre\" di Pierdavide Carone, prodotto dall'etichetta \"It.Pop\", che segna il ritorno sulle scene musicali del giovane cantautore romano anticipandone il nuovo album, che vedr\u00e0 la produzione proprio di Alex Britti.\nDal 16 marzo 2017 partecipa alla prima edizione di \"Celebrity MasterChef Italia\", \"spin-off\" del celebre talent show culinario \"MasterChef\", in cui i concorrenti sono personaggi noti del mondo delle arti e dello spettacolo. Pur venendo eliminato durante la penultima puntata, Alex si distingue all'interno del programma anche per le sue doti culinarie.\nIl 24 marzo viene pubblicato il singolo \"Speciale\", che anticipa l\u2019uscita, avvenuta nel mese di maggio, del nuovo album \"In Nome dell\u2019Amore - Volume 2\" al quale seguir\u00e0 un tour estivo.\nIl 5 maggio 2017 viene pubblicato \"In nome dell'Amore - Volume 2\" il nuovo album di Alex Britti. Il disco segna un nuovo percorso umano e musicale di Alex Britti. Un disco importante, dove il cantautore romano si mette in gioco evidenziando la continua ricerca musicale, mentre l\u2019amore \u00e8 il sentimento protagonista. In questa occasione Alex Britti ha detto \"L\u2019amore ci migliora e ci fa sentire vivi\"\nIl 9 giugno 2017 esce in tutte le radio il nuovo singolo \"Stringimi forte amore\", secondo estratto dal nuovo album \"In nome dell'Amore - Volume 2\".\nNel 2018 Alex accetta la proposta di mettersi a disposizione del talent show \"Amici di Maria De Filippi\" in qualit\u00e0 di professore, ruolo che ricopre unicamente per la diciottesima edizione. L'estate successiva collabora al singolo del suo ex allievo Mameli, \"Anche quando piove\", pubblicato il 30 agosto 2019.\nIl 2019 \u00e8 l\u2019anno dedicato prevalentemente all\u2019attivit\u00e0 live che prevede un lungo tour in partenza il 1\u00ba di Maggio e che si protrarr\u00e0 fino alla fine di ottobre. Il 12 luglio 2019 ripartir\u00e0 in contemporanea il progetto \u201cIn missione per conto di Dio\u201d che debutter\u00e0 a Perugia come concerto inaugurale del famoso e prestigioso \u201cUmbria Jazz Festival\u201d. Ad Alex e Max si aggiunger\u00e0 in qualit\u00e0 di Special guest il grande batterista di fama mondiale Manu Katch\u00e9. Lo stesso concerto si replicher\u00e0 durante l\u2019estate in altre due citt\u00e0 italiane per poi debuttare in autunno in alcune capitali europee.\nIl 24 gennaio 2020 viene pubblicato, su etichetta It.Pop e distribuito da Artist First, il singolo \"Brittish\" prodotto da Salmo.\nIl 24 aprile 2020 viene pubblicato su etichetta It.Pop e distribuito da Artist First il singolo \"Una parola differente.\"\nDal 18 Luglio 2020 al 5 Settembre si \u00e8 svolto il Tour estivo 2020.\nNel 2020 e 2021, nonostante il covid, per sostenere il settore e le maestranze, Alex Britti sceglie di non fermare l\u2019attivit\u00e0 live. Decide quindi di svolgere una serie di concerti con presenza di pubblico contingentato. Il tour dell'estate 2021 vede la presenza sul palco con lui del grande trombettista jazz Flavio Boltro.\nIl 28 settembre 2021 Sperling &amp; Kupfer pubblica l\u2019autobiografia di Alex Britti intitolata \u201cStrade\" una vita con la chitarra in spalla, il libro che racconta il peregrinare incessante che da sempre anima il grande cantautore romano; \u00e8 la testimonianza sincera del suo bisogno di partire e rimettersi in cammino. Dall\u2019infanzia ai primi esperimenti con le sei corde, dalle collaborazioni con i nomi pi\u00f9 importanti della scena blues internazionale fino all\u2019affermazione.\nSempre nel 2021 figura nel singolo di Salmo \"A DIO\" contenuto nell'album di quest'ultimo, in cui ha suonato la chitarra.\nVita privata.\nAlex Britti \u00e8 da sempre stato molto riservato e geloso sulla vita privata.\nAlex Britti \u00e8 fidanzato dal 2013 con una ragazza di nome Nicole, di 22 anni pi\u00f9 giovane di lui, dalla quale ha avuto nel 2017 il primogenito Edoardo. Sempre nel 2017, Alex e Nicole si sono sposati in gran segreto.\nIn precedenza, Alex Britti ha avuto diverse relazioni:\n\u00c8 tifoso della Roma, di cui ha cantato l'inno per il Natale di Roma del 2020 insieme a Edin D\u017eeko, Nicol\u00f2 Zaniolo e Paulo Fonseca.\nMerchandising.\nNel 2010 l'entourage di Alex Britti mette in commercio una linea di prodotti personalizzati col nome del cantante."}
{"id": "97481", "revid": "104838672", "url": "https://it.wikipedia.org/wiki?curid=97481", "title": "Icel (monarca)", "text": "Secondo la tradizione era figlio Eomer, figlio di Angeltheow, figlio di Offa degli Angli figlio di Wermund, figlio di Wihtl\u00e6g, figlio di Woden. Seconda questa tradizione era il leader degli Angli al tempo del loro arrivo in Britannia. Sarebbe il padre di Cnebba, padre di Cynewald, padre di Creoda, primo sovrano di Mercia. Di fatto la storicit\u00e0 di questo personaggio \u00e8 dubbia."}
{"id": "97484", "revid": "1924342", "url": "https://it.wikipedia.org/wiki?curid=97484", "title": "Irene Grandi", "text": "Nel 1994 viene scoperta dal grande pubblico grazie alle canzoni \"Fuori\" e \"T.V.B.\", scritta appositamente per lei da Jovanotti, ma il grande successo giunge l'anno seguente, nel 1995, quando vende oltre 500.000 copie in Italia dell'album \"In vacanza da una vita\", trainato dal fortunato singolo omonimo, e dal successo del brano \"Bum Bum\".\nHa attraversato diversi generi musicali, tra cui rap, pop, soul, blues, rock e jazz, ma senza rinunciare alla melodia italiana, collaborando spesso con artisti del panorama musicale nazionale, tra cui, Jovanotti, Eros Ramazzotti, Claudio Baglioni, Paolo Vallesi, Pino Daniele e Vasco Rossi, Bobo Rondelli, fino ad Elio e le Storie Tese e Tiziano Ferro, cui la cantante toscana ha scritto un brano contenuto nell'album \"L'amore \u00e8 una cosa semplice\" (2011).\nIl 2008 la vede anche autrice scrittrice della sua prima autobiografia ufficiale e prima donna ad interpretare un intero album natalizio (\"Canzoni per Natale\") in Italia.\nNel corso della sua carriera ha cantato anche in spagnolo e ha eseguito duetti in tedesco, francese, hindi e in lingue africane, vendendo circa 5 milioni di dischi, premiati in Italia con un disco di diamante, nove dischi di platino e quattro dischi d'oro e posizionando nelle top-ten delle classifiche italiane 9 album e 8 singoli, di cui un singolo al numero uno.\nHa partecipato cinque volte al Festival di Sanremo, raggiungendo il secondo posto nel 2000 con il brano \"La tua ragazza sempre\". Ha inoltre preso parte, come cantante, a sei edizioni del Festivalbar, conquistando due volte il podio e vincendo il Premio Radio. Nel 2009 ha vinto un Wind Music Award e nel 2011 un Sanremo Hit Award.\nBiografia.\nGli anni novanta.\n1992: Gli esordi, Le matte in trasferta e Sanremo Giovani.\nDopo aver conseguito la maturit\u00e0 scientifica nella Firenze di fine anni ottanta, Irene Grandi, assieme a diverse band, alcune composte da sole donne - tra cui \"I Goppions\", \"La Forma\" (nella cui formazione si trovano anche Stefano Bollani e Marco Parente) e \"Le matte in trasferta\" - ha fatto la gavetta, cantando nei locali, pub e bar della Toscana (con lei l'amica Simona Bencini, futura cantante dei Dirotta su Cuba), fino a quando nel 1992 inizia a prendere corpo la sua carriera da solista.\nProprio allora inizia a scrivere le sue prime canzoni assieme a Telonio (Lorenzo Ternelli), che sar\u00e0 suo stretto collaboratore per quasi dieci anni. Nei primi anni novanta Irene Grandi \u00e8 anche corista: infatti compare in alcune produzioni discografiche di Alessandro Canino, famoso per il brano \"Brutta\", precisamente in \"Alessandro Canino\" del 1992 e in \"Crescerai\" del 1994.\nUna delle sue prime apparizioni televisive ufficiali risale al 20 novembre 1993 alla trasmissione \"Roxy Bar\" per promuovere il suo primo 45 giri \"Un motivo maledetto\". Il singolo, scritto e presentato nel 1993 in collaborazione con Telonio (Lorenzo Ternelli), cattura l'attenzione di Dado Parisini, produttore della CGD (attuale Warner Music Italia), facendole guadagnare il suo primo contratto discografico. Il brano viene presentato a Sanremo Giovani e successivamente inizia anche la sua rotazione radiofonica. Per l'occasione Irene Grandi gira anche il suo primo videoclip. Questo primo singolo spinge la casa discografica a pubblicare un CD singolo contenente quattro tracce, tra cui anche il remix edito per le discoteche.\nI primi album e il successo in Germania.\nNel 1994 partecipa al Festival di Sanremo nella categoria \"Nuove proposte\", presentando \"Fuori\". Nello stesso anno pubblica il suo primo album, \"Irene Grandi\"; il disco \u00e8 composto da otto brani inediti, pi\u00f9 una reinterpretazione \"(You Make Me Feel Like) A Natural Woman\", inoltre sono presenti anche \"T.V.B.\", brano scritto per lei da Jovanotti e Telonio, e \"\"Sposati! Subito!!\", scritta in collaborazione con Eros Ramazzotti.\nPer questo album la promozione viene effettuata in campo nazionale e in campo estero; infatti con l'aggiunta di \"Weil du anders bist\", cantata in coppia con Klaus Lage, viene pubblicata un'edizione speciale per il mercato tedesco. Questo duetto riscuote notevole successo. Dall'edizione tedesca del primo album \"Irene Grandi\" vengono estratti altri due singoli: \"Vai, vai, vai\", segu\u00ecto da \"Fuori\" in versione radio.\nSempre nel 1994 parte per il suo primo tour come ospite di diversi artisti, tra i quali Paolo Vallesi, con il quale incide \"Vedi di non montarti la testa\". Il 1995 sicuramente rappresenta l'anno della ribalta per Irene Grandi, perch\u00e9 pubblica il suo secondo album \"In vacanza da una vita\", contenente numerosi successi fra i quali \"Bum Bum\", \"In vacanza da una vita\", \"Dolcissimo amore\", \"Bambine cattive\" e \"L'amore vola\".\nAnche per questo disco le collaborazioni importanti: ancora una volta con Jovanotti e poi con Pino Daniele, con il quale parte in tour e in estate lancia il duetto \"Se mi vuoi\"\", anch'esso singolo di successo. Nel 1996 si interessa al cinema, cimentandosi nel ruolo di attrice; al fianco di Diego Abatantuono interpreta la parte di un angelo custode nel film \"Il barbiere di Rio\" di Giovanni Veronesi. Nel settembre dello stesso anno pubblica \"Fai come me\", singolo tratto dalla colonna sonora del medesimo film. Nel singolo \u00e8 contenuto anche l'inedito \"Stubi dubi a\".\n\"Per fortuna purtroppo\" \u00e8 il titolo del terzo album di inediti, uscito nel settembre del 1997, un disco assolutamente sperimentale dalle sonorit\u00e0 soul, con molti brani dai ritmi etnici e tribali un po' bossa nova. I singoli estratti dal disco sono: \"Che vita \u00e8\" (uscito anche in versione remix prodotto da Gaudi), \"Otto e mezzo\" e \"Primitiva\". Questo lavoro discografico testimonia il continuo cambiamento musicale che l'artista anche in futuro sar\u00e0 solita fare. Nella primavera del 1998 esce il suo secondo disco per il mercato estero \"Irene Grandi\" in versione spagnola, una raccolta dei suoi brani pi\u00f9 famosi incisi in spagnolo.\nCon questo nuovo progetto discografico l'artista si appresta a girare anche i videoclip promozionali e intraprende un lungo tour, che attraversa buona parte della penisola iberica. Dall'album sono stati estrapolati i singoli \"Qu\u00e9 vida es\", \"Bum bum\" e \"Cosas de grandes\". Nel 1999 esce la sua quarta opera discografica, intitolata \"Verde rosso e blu\", con cui intraprende la strada del Rock e decide di conseguenza di adeguare il suo look. Tra i brani di questo album: \"Verde rosso e blu\" ed \"Eccezionale\": sar\u00e0 proprio quest'ultima canzone a spingere Vasco Rossi ad avviare una collaborazione duratura con lei.\nGli anni 2000.\n\"La tua ragazza sempre\".\nNel 2000 partecipa ancora al Festival di Sanremo, questa volta nella categoria \"Big\" dove presenta \"La tua ragazza sempre\", canzone scritta per lei da Vasco Rossi, e si classifica al secondo posto. Si tratta della prima collaborazione con Vasco Rossi. Dopo l'esperienza sanremese, entra a far parte del cast del Pavarotti and Friends duettando con lo stesso Luciano Pavarotti in una versione di \"Guarda che luna\" rivisitata parte in chiave classica e parte in chiave jazz; inoltre partecipa al Montreux Jazz Festival in Svizzera.\n\"Francesco\" \u00e8 il secondo singolo estratto da \"Verde rosso e blu\", per la cui promozione viene adottata la versione radiofonica. Nel singolo viene inserita anche la versione remix edita per le discoteche. Nell'estate del 2001 pubblica Irek, il suo primo \"Best Of\". All'interno di questa antologia sono presenti anche due inediti, \"Per fare l'amore\" (scritta con Pio Stefanini, F. Sighieri, S. Luchi e con testo di Vasco Rossi) e \"Sconvolto cos\u00ec\". Vengono inseriti anche altri due brani riarrangiati: \"Che vita \u00e8 (acustic version)\" e \"In vacanza da una vita (2001 version)\".\nSempre nel 2001 partecipa all'Heineken Jammin' Festival di Imola. Nel 2002 Irene Grandi non pubblica un disco di nuovi brani ma esce \"Kose da Grandi\", un CD-rom allegato alla rivista TRIBE n\u00ba 36: trainato dal singolo di \"Sconvolto cos\u00ec\" contenente anche tracce video. Continua ad esibirsi in pubblico, come nei concerti ripresi dalla televisione e nell'Irek tour 2002. Partecipa al concerto del 1\u00ba maggio e al TIM Tour 2002 a iniziative musicali quali: \"Il piccolo principe\", \"Abbassa la tua radio\", \"Umbria Jazz\" al Premio Tenco, a fianco di Stefano Bollani. Sempre in quell'anno canta a Salt Lake City durante la presentazione al mondo delle Olimpiadi invernali di Torino 2006 nella cerimonia di chiusura di quelle del 2002.\n\"Prima di partire\" \u00e8 il titolo dell'album uscito nella primavera del 2003, il disco composto all'isola d'Elba con la sua vecchia band i Kinoppi, rafforza il sodalizio con Vasco Rossi e Gaetano Curreri degli Stadio. Lo stile \u00e8 rock, tra i singoli abbiamo \"Prima di partire per un lungo viaggio\", \"Buon compleanno\" scritto da Pia Tuccitto e Laura Trentacarlini, ed \"Oltre\". Irene Grandi in questo periodo \u00e8 protagonista di un tour iniziato il 5 luglio allo stadio di San Siro a Milano come ospite speciale di Vasco Rossi.\nNei primi giorni di gennaio viene pubblicato come allegato alle ricariche di un noto gestore di telefonia, il suo primo cd live dal titolo \"Irene Grandi live '03\": si tratta di una selezione di brani cantati dal vivo durante l'MTV day 2003 con l'aggiunta del remix di \"Prima di partire per un lungo viaggio\", mixato dai Planet Funk, viene pubblicato anche separatamente come singolo edito per le discoteche, la sua distribuzione avviene anche in campo estero, come ad esempio in Australia.L'edizione del Festivalbar 2004 \u00e8 presentata da Irene Grandi e Marco Maccarini, l'artista oltre a presentare e a intervistare i vari cantanti in gara, duetta con loro ad esempio con Piero Pel\u00f9 nel brano \"Regina di cuori\", con Neffa nel brano \"Prima di andare via\", e anche con Le Vibrazioni nel brano \"Vieni da me\" ecc. Il 25 settembre 2004 si esibisce prima del concerto gratuito Vascstock 2004 di Vasco Rossi.\n\"Indelebile\", realizzato tra Londra, Firenze e Milano \u00e8 uscito nella primavera del 2005, questo rappresenta il settimo lavoro della cantante toscana, dal sound rock. L'anteprima ufficiale del disco \u00e8 stata fatta a Radio Due \"Milano in Concert\", il 19 maggio dove Irene Grandi e la sua band hanno presentato dal vivo alcuni brani estratti dal disco. In diretta radiofonica dai \"Magazzini Generali\" di Milano, dalle ore 21:30; lo spettacolo \u00e8 stato trasmesso in replica il 28 maggio.\nI singoli di maggiore successo sono \"Lasciala andare\" (scritto da Gaudi e Riccardo Cavalieri) e \"Non resisto\" (scritto da James Reid), brano per cui viene incisa anche una versione inglese dal titolo \"Resist You\" in cui duetta appunto con James Reid. Il 2 luglio 2005 Irene Grandi si \u00e8 esibita al Circo Massimo a Roma per l'evento mondiale del Live8 intorno alle 18:15, durante la quale ha cantato: \"Per fare l'amore\" e \"Santissima Janis\". In veste di Special Guest, il 22 novembre 2005 Irene Grandi ha partecipato ad una serata a Tokyo organizzata dalla Camera di Commercio Italiana in Giappone.\nL'artista ha tenuto un'esibizione acustica con Riccardo Cavalieri (suo chitarrista) e con James Reid (proveniente direttamente dalla Nuova Zelanda) presentando ufficialmente il singolo \"Non Resisto\" estratto dall'album \"Indelebile\". Successivamente collabora con Edoardo Bennato per il brano \"Sono nata in una grande citt\u00e0\"; questa volta si cimenta nel genere blues. Nel novembre dello stesso anno esce anche il primo DVD live, intitolato \"Irene Grandi LIVE\" e registrato durante tre tappe del tour estivo (Siracusa, Firenze e Lanciano); tra gli extra sono presenti numerose interviste alla cantante.\nNel 2006 si dedica intensamente a progetti e campagne umanitarie: \u00e8 stata 5 giorni in India (dal 28 marzo al 3 aprile) dove ha incontrato donne e bambini indiani e ha verificato i progetti realizzati dall'associazione \"Il cuore si scioglie\" per questi ultimi. Sabato 1\u00ba aprile ha tenuto un concerto a Madaplathuruth che \u00e8 stato registrato e inserito nel DVD \"India, andata e ritorno\" per raccogliere fondi per l'adozione a distanza dei bambini indiani; la presentazione stampa del DVD \u00e8 stata il 27 settembre al Teatro Saschall di Firenze. Sempre al Saschall di Firenze si \u00e8 tenuta la conferenza stampa di presentazione di un altro DVD: \"Burkina Faso andata e ritorno\". Questo, realizzato nel paese africano, \u00e8 stata un'altra iniziativa della campagna di Unicoop Firenze il \"Cuore si scioglie\".\nNel settembre 2006 Irene Grandi ha partecipato come testimonial alla cerimonia di apertura dei Mondiali di scherma 2006 tenutasi a Torino in Piazza San Carlo sabato 30 settembre. Ha inoltre inciso la canzone \"Olimpiade Invernale\" dedicata alle Olimpiadi di Torino: la canzone non \u00e8 mai stata incisa su disco, ma \u00e8 possibile scaricarla da iTunes. Successivamente partecipa alla compilation \"Innocenti evasioni\" dedicata a Lucio Battisti, con la reinterpretazione di \"Uno in pi\u00f9\".\n2007: Il successo di \"Bruci la citt\u00e0\".\nNel maggio del 2007 esce \"Irenegrandi.hits\", una raccolta di 34 brani su due dischi, il primo contenente brani dagli esordi al 2001, il secondo con due inediti, \"Bruci la citt\u00e0\", scritta da Francesco Bianconi dei Baustelle, scartata da Sanremo e poi rivelatasi un grandissimo successo di vendite e di critica, quasi a voler rinnovare la consuetudine non scritta che vede pezzi poco fortunati a Sanremo o addirittura tagliati prima della kermesse poi trionfatori in seguito; e \"La finestra\" scritta con Paolo Grassi, pi\u00f9 quattro hits (\"Bum bum\", \"Oltre\", \"Cose da grandi\" e \"Prima di partire per un lungo viaggio\") riarrangiate in versione acustica con la sua band, i \"The Moonfish\", e le tre cover \"Sono come tu mi vuoi\" (testo di Antonio Amurri e musica del maestro Bruno Canfora), portata al successo nel 1966 da Mina (che la incise in un 45 giri) e reinterpretata da Iva Zanicchi (che la inser\u00ec nel suo LP \"Fantasia\"), \"Estate\" di Bruno Martino ed \"\u00c8 solo un sogno\" di Paolo Benvegn\u00f9.\nIncide anche altre due cover, riarrangiate in chiave jazz: \"Conversazione\" (anche questa di Antonio Amurri e del maestro Bruno Canfora), incisa da Mina e \"Senza fine\" di Gino Paoli, entrambe contenute nel cd \"PMJO\" dell'Orchestra del Parco della Musica di Roma\u00a0- Jazz orchestra. Il tour 2007 si \u00e8 articolato in due parti: il \"\"LIVE HITS SUMMER TOUR\", in estate, e il \"LIVE HITS TEATRI\"\" in inverno, che si \u00e8 svolto per la prima volta nei teatri italiani, consentendo all'artista l'esecuzione di uno spettacolo pi\u00f9 intimo e raffinato. \"Bruci la citt\u00e0\" si classificher\u00e0 invece al 13\u00ba posto dei singoli pi\u00f9 venduti e scaricati dell'anno. Il successo della raccolta e del singolo le valgono una nomination nella sezione \" Best italian act \" agli MTV Europe Music Awards 2007. Nello stesso anno la cantante viene premiata ai Venice Music Awards per il singolo Bruci la citt\u00e0.\n2008: \"Canzoni per Natale\".\nIl concerto di luned\u00ec 21 gennaio che Irene Grandi ha tenuto a Trento, presso l'Auditorium Santa Chiara, \u00e8 stato trasmesso in diretta sul portale di un noto provider italiano, dove era presente una sezione speciale dedicata all'evento. Inoltre, a partire dal 29 gennaio, il concerto \u00e8 stato reso disponibile in modalit\u00e0 \"on demand\" gratuita sempre dallo stesso provider. Irene si dedica ancora a progetti umanitari, infatti dal 15 febbraio \u00e8 possibile scaricare \"Birima\", una canzone di Youssou N'Dour del 2000, riarrangiata con la collaborazione di Irene Grandi, Patti Smith, Francesco Renga e Simphiwe Dana, contribuendo in questo modo a finanziare un progetto senegalese di microcredito.\nInoltre l'artista \u00e8 intervenuta al concerto di Youssou N'Dour tenutosi in Francia il 4 aprile. Un'altra importante collaborazione \u00e8 quella con Elio e le Storie Tese nel brano \"Heavy Samba\" contenuto nel loro disco, \"Studentessi\", uscito il 20 febbraio 2008. Ha partecipato al concerto del 1\u00ba maggio in piazza di Porta San Giovanni a Roma duettando con i Baustelle in \"Bruci la citt\u00e0\" e \"L'albero di 30 piani\", cover di Adriano Celentano, un'altra partecipazione \u00e8 stata l'8 luglio al concerto di Pino Daniele dove con Irene Grandi ha cantato \"Se mi vuoi\" e \"Napule \u00e8\".\nIl 20 maggio \u00e8 uscita la sua prima autobiografia ufficiale, \"Diario di una cattiva ragazza\" edito dalla Arnoldo Mondadori Editore, dove l'artista si racconta per la prima volta a 360 gradi. Il 23 agosto ha tenuto un concerto a Pechino durante le Olimpiadi dove ha cantato \"La tua ragazza sempre\", \"Bum Bum\", \"Cose da grandi\", \"Prima di partire per un lungo viaggio\", \"Lasciala andare\", \"Bruci la citt\u00e0\", \"Estate\", \"Sono come tu mi vuoi\", \"T.V.B.\", \"Olimpiade Orientale\", \"In vacanza da una vita\" e la reinterpretazione di Caterina Caselli \"Sono bugiarda\".\nSuccessivamente c'\u00e8 stata anche la premiazione dell'artista con un regalo. Il 14 novembre 2008 pubblica il suo primo singolo in digitale \"Bianco Natale\" in vendita su ITunes, primo estratto dell'album \"Canzoni per Natale\" uscito il 28 novembre 2008 per Warner Music. Questo \u00e8 il primo album di cover natalizie pubblicate da una donna in Italia, il disco \u00e8 una selezione di 12 brani cantati 6 in italiano e 6 in inglese; il disco viene certificato disco di platino con copie. Tra le collaborazioni spiccano quelle con Alessandro Gassman in \"Qualche stupido ti amo\" e Stefano Bollani in \"Oh Happy Day\".\nIl 16 gennaio 2009 viene lanciato in radio il singolo \"Qualche stupido ti amo\", in duetto con Alessandro Gassmann, tratto dall'album \"Canzoni per Natale\". Da luned\u00ec 19 gennaio \u00e8 andato in rotazione nei principali canali televisivi musicali il relativo video, ispirato agli inizi degli anni sessanta. Marted\u00ec 24 marzo ha tenuto un concerto al \"The Place\" di Roma, l'evento riservato ai vincitori di un concorso \u00e8 andato anche in diretta streaming sul sito del locale iniziato dalle ore 22:00 alle 22:30.\nHa partecipato al concerto-evento Amiche per l'Abruzzo., cantando \"Prima di partire per un lungo viaggio\" e \"Bum Bum\" e poi insieme a Dolcenera, Noemi e Syria ha interpretato \"La tua ragazza sempre\" e \"Blowin' in the Wind\", mentre con Elisa e Laura Pausini ha eseguito \"Luce (Tramonti a nord est)\". Infine con tutte le artiste presenti ha proposto \"Il mio canto libero\".\nHa partecipato insieme a molti artisti alla realizzazione di Q.P.G.A. di Claudio Baglioni, riedizione del disco del '72 cantato in una veste completamente diversa da quella originale, insieme hanno interpretato \"Una faccia pulita\". Il 4 dicembre \u00e8 uscito il singolo \"Wonderful Christmas Time\", terzo dell'album \"Canzoni per Natale\", ma quest'anno venduto in formato cartonato e a prezzo speciale.\nGli anni 2010.\n2010-2011: Sanremo, \"Alle porte del sogno\" e altri progetti.\nIl 18 dicembre 2009 viene ufficializzata la partecipazione di Irene Grandi al 60\u00aa edizione del Festival di Sanremo nella sezione \"Artisti\", con il brano \"La cometa di Halley\". Durante la quarta serata (19 febbraio 2010) il brano \u00e8 stato eseguito in coppia con Marco Cocci. Il brano accede alla serata finale ma non riesce a classificarsi sul podio. Il 19 febbraio 2010 \u00e8 uscito il singolo promozionale per le radio \"La cometa di Halley\", incluso nell'undicesimo album della cantante, \"Alle porte del sogno\".\nIl singolo \u00e8 stato al vertice di tutte le classifiche radiofoniche italiane per oltre 3 mesi. L'album arriva a distanza di 5 anni dall'ultimo cd di inediti ed \u00e8 considerato dalla cantante come quello che, rappresentando \u201cla riscoperta di Irene Grandi\u201d segna l'inizio di una nuova fase nella sua carriera. Gli undici inediti contenuti nell'album spaziano dalla quotidianit\u00e0 a temi \u201cgrandi\u201d che celebrano le emozioni forti come la sofferenza, l'entusiasmo, l'armonia e il desiderio. Il filo che li lega \u00e8 una riflessione sulle strade da percorrere per vivere e accogliere le emozioni senza sofferenza, aprendosi ad una nuova soglia grazie alla capacit\u00e0 di sognare.\nIn questo album, Irene Grandi ha lavorato anche come coautrice di quasi tutti i brani, condividendo la co-produzione artistica con Pio Stefanini, che gi\u00e0 in passato aveva lavorato come autore per lei, e che pi\u00f9 recentemente aveva prodotto \"Bruci la citt\u00e0\". Nel disco compaiono collaborazioni importanti come quella di Gaetano Curreri degli Stadio, di Francesco Bianconi dei Baustelle e del poeta toscano Alfredo Vestrini con il quale ha intensificato il senso delle sue poesie accompagnandole a musica.\nIl secondo singolo estratto dall'album \u00e8 \"Alle porte del sogno\", in rotazione radiofonica dal 30 aprile 2010. Malgrado abbia raggiunto per una sola settimana la Top 20, \"Alle porte del sogno\" ha resistito per ben otto mesi tra i primi 100 album pi\u00f9 venduti, anche grazie al successo del singolo omonimo, che \u00e8 stato tra i pi\u00f9 trasmessi in radio nell'estate 2010.\nSempre nel 2010 Irene diventa coproduttore assieme a Pio Stefanini di Monnalisa, pseudonimo di Lisa Kant gi\u00e0 sua corista; inoltre esce \"Discoluna\", album contenente \"Allo stadio\", singolo che successivamente diventer\u00e0 la sigla Rai 2 di \"Quelli che il calcio\" all'epoca condotto da Simona Ventura.\nNell'autunno successivo \u00e8 stato pubblicato il singolo \"Figli delle stelle\", cover dell'omonimo brano di Alan Sorrenti, disponibile sulle piattaforme di musica digitale. Dal 19 gennaio 2011 \u00e8 disponibile il libro \"I Baustelle mistici dell'Occidente\", dove si parla delle collaborazioni dei Baustelle con le donne della musica, fra cui anche Irene Grandi. Nello stesso anno canta la canzone Ciao Foresta insieme al \"Piccolo Coro \"Mariele Ventre\" dell'Antoniano\".\n2012: la collaborazione con Stefano Bollani per il nuovo album.\nIl 17 luglio 2012 la casa discografica Carosello comunica che Irene e Stefano Bollani hanno registrato insieme un album, \"Irene Grandi &amp; Stefano Bollani\", un album di cover e di due inediti, pubblicato il 23 ottobre 2012 dalle etichette discografiche Carosello e 3esessanta.[1] L'album debutta alla quinta posizione nella classifica italiana degli album.\n2015: Il ritorno a Sanremo e il nuovo album.\nIl 14 dicembre 2014 viene annunciata la sua partecipazione al Festival di Sanremo 2015, con il brano \"Un vento senza nome\", che anticiper\u00e0 l'album omonimo in uscita il 12 febbraio 2015, cambiando ufficialmente etichetta discografica con la Sony Music. Si piazza infine al 12\u00ba posto alla manifestazione.\nIl 1\u00ba maggio 2015 si esibisce durante il \"Concerto del Primo Maggio\" in Piazza San Giovanni in Laterano a Roma, insieme ad artisti come J-Ax, Noemi, Emis Killa, Alex Britti, Enrico Ruggeri, Paola Turci, Enzo Avitabile e tanti altri.\nIl 5 maggio parte il suo nuovo tour, con la \"data zero\" di Terni.\nNel giugno 2015 la cantante partecipa alla terza edizione del \"Summer Festival\" con il brano \"Casomai\", ottenendo una nomination per il \"Premio RTL 102.5 - Canzone dell'estate\".\n2016-2019: Amiche in arena, ospite a Sanremo 2019 e nuovo album.\nIl 19 settembre 2016 all'Arena di Verona in occasione dei 40 anni di carriera di Loredana Bert\u00e8, Irene Grandi duetta con Gianna Nannini ed Emma Marrone nel brano \"I maschi,\" poi con Fiorella Mannoia in \"Sally\" e \"Prima di partire per un lungo viaggio\" ed infine con la stessa Bert\u00e8 in \"Buongiorno anche a te.\"\nL'8 febbraio 2019 \u00e8 ospite durante la quarta serata del 69\u00ba Festival di Sanremo duettando con Loredana Bert\u00e8 nel brano \"Cosa ti aspetti da me.\" Il 31 maggio esce il nuovo album \"Grandissimo\", preceduto dall'uscita del singolo \"I passi dell'amore\".\n2020: il quinto Sanremo.\nIl 31 dicembre 2019 viene annunciata la sua partecipazione al Festival di Sanremo 2020, segnando il ritorno in gara della cantante sul palco dell'Ariston dopo cinque anni con il brano \"Finalmente io\", appositamente scritto per lei da Vasco Rossi, classificandosi nona nella graduatoria finale. Per la serata dedicata alle cover, sceglie di interpretare \"La musica \u00e8 finita\" con Bobo Rondelli.\nNello stesso anno la cantante ha aderito al supergruppo Italian Allstars 4 Life che ha riunito oltre cinquanta artisti italiani per l'incisione del brano \"Ma il cielo \u00e8 sempre blu\", cover corale del brano di Rino Gaetano. I ricavati del singolo, pubblicato l'8 maggio, sono stati devoluti alla Croce Rossa Italiana per sostenere \"Il Tempo della Gentilezza\", progetto a supporto delle persone pi\u00f9 fragili colpite dalla pandemia di COVID-19 del 2019-2021.\n2021: il ritorno al blues e il premio MEI.\nDal 29 giugno Irene \u00e8 impegnata in un nuovo tour, \u201cIo in blues\u201d che la vede protagonista, in uno show esclusivo, in molte rassegne musicali. Con lei sul palco anche Saverio Lanza (chitarra e tastiera), Piero Spitilli (basso e contrabbasso), Fabrizio Morganti (batteria) e Pippo Guarnera. Il tour si conclude il 2 ottobre a Faenza con il Premio \u201cRadio Rai Live\u201d al Mei 2021 assegnato a Irene per l\u2019originalit\u00e0 ed esclusivit\u00e0 del suo tour estivo.\nFormazione band.\nLa band attuale di Irene Grandi, formatasi a partire dal \"Cinecitt\u00e0 tour 2013\", \u00e8 composta da:\nPubblicit\u00e0.\nBanca Toscana (2000-2001)"}
{"id": "97487", "revid": "838137", "url": "https://it.wikipedia.org/wiki?curid=97487", "title": "249 a.C.", "text": ""}
{"id": "97489", "revid": "100114107", "url": "https://it.wikipedia.org/wiki?curid=97489", "title": "248 a.C.", "text": ""}
{"id": "97490", "revid": "1534511", "url": "https://it.wikipedia.org/wiki?curid=97490", "title": "Creoda di Mercia", "text": "Biografia.\nCome per molti dei primi re anglosassoni, si sa molto poco della sua vita. Creoda \u00e8 ricordato nella \"Anglican collection\" (genealogie dei re anglosassoni) come figlio di Cynewald, nipote di Cnebba, e pronipote di Icel, l'antenato eponimo della sua famiglia, gli \"Iclinga\".\nSebbene sia menzionato in una genealogia presente nella Cronaca anglosassone, a Creoda non \u00e8 dato il titolo di re. La sua stessa esistenza \u00e8 oggetto di discussione tra gli studiosi. La studiosa Barbara Yorke ha scritto: \"Sebbene sia possibile che alcuni tipi di liste regali siano fonti di informazioni (anche se la lista di Worcester inizia con Penda di Mercia), questi inserimenti potrebbero non essere altro che intelligenti congetture basate su nomi derivanti da Beda e dalla genealogia di Aethelred di Mercia, mentre le date sembrerebbero essere influenzate da un inserimento nella Cronaca anglosassone per quanto riguarda la morte di Creoda...le fonti che sopravvivono non ci permettono di dire con una certa sicurezza nulla in pi\u00f9 del fatto che il Regno di Mercia esistesse dalla fine del VI secolo\".\nL'opinione della Yorke fu condivisa dal professore di storia medievale Nicholas Brooks, che scrisse: \"Nonostante il tentativo del professor Davies di difendere la storicit\u00e0 di questo materiale, non si pu\u00f2 affermare con certezza che ci\u00f2 che soggiace dietro questi inserimenti sparpagliati nelle opere di Enrico di Huntingdon, Ruggero di Wendover e Matteo Paris sia qualcosa di pi\u00f9 importante di qualche ingegnosa congettura di un monaco inglese, forse di un'epoca successiva come l'inizio del XII secolo, sulla base dei nomi disponibili in Beda, nella genealogia reale merciana e nella Cronaca anglosassone. In base a questa interpretazione non sarebbe sorprendente il fatto che questi si incastrino pi\u00f9 o meno adeguatamente con i frammenti di informazioni che possediamo sulla storia della Mercia delle origini; l'autore di questi inserimenti potrebbe aver avuto accesso alle stesse fonti che sono disponibili anche a noi\".\nL'idea secondo cui Creoda sarebbe stato un re di Mercia \u00e8 presente nell'opera \"Historia Anglorum\", che fu scritta da Enrico di Huntingdon nella prima met\u00e0 del XII secolo. Questi riport\u00f2 come presunta data di morte di Creoda quella del 593, ma alla base di quest'affermazione potrebbe esserci un equivoco, perch\u00e9 in quell'anno \u00e8 riferita la morte di un uomo chiamato Crida, ma il contesto suggerisce che l'uomo morto fosse del Wessex e non della Mercia."}
{"id": "97491", "revid": "838137", "url": "https://it.wikipedia.org/wiki?curid=97491", "title": "247 a.C.", "text": ""}
{"id": "97492", "revid": "365417", "url": "https://it.wikipedia.org/wiki?curid=97492", "title": "Marca (commercio)", "text": "La marca \u00e8 un nome, simbolo, disegno, o una combinazione di tali elementi, con cui si identificano prodotti o servizi di uno o pi\u00f9 venditori al fine di differenziarli da altri offerti dalla concorrenza.\nGeneralit\u00e0.\nLa marca pu\u00f2 essere definita come una specifica relazione istituita in un dato mercato tra una determinata domanda, una determinata offerta e una determinata concorrenza. Da un punto di vista semiotico si pu\u00f2 affermare che ci\u00f2 che essa sicuramente rappresenta \u00e8 un momento o un luogo in cui a una creazione intenzionale corrisponde una determinata lettura sociale. Questa lettura, ovvero il riconoscimento identitario della marca rappresenta in questo senso un punto di arrivo di un processo che coinvolge una fase di produzione dei significati e una di ricezione. Tali due momenti determinano la natura fortemente intersoggettiva della marca in quanto questa \u00e8 generata da una serie di discorsi tenuti da pi\u00f9 attori coinvolti.\nLe imprese con l'attivit\u00e0 di marketing possono modificare questa relazione. Slogan pubblicitari come ad esempio \"Dove c'\u00e8 Barilla c'\u00e8 casa\" e \"Vodafone: tutto intorno a te\" servono a includere nella marca degli aspetti psicologici tali da indurre nei consumatori sentimenti di fiducia verso l'impresa.\nLa ricerca del nome da assegnare ad una societ\u00e0 o ad un prodotto \u00e8 divenuta un'attivit\u00e0 professionale molto apprezzata e fonte essa stessa di iniziativa imprenditoriale e di occupazione, come dimostrano molti recenti esempi, tra i quali ultimi degno di nota il caso di Marcel Botton.\nLa marca \u00e8 spesso un \"asset\" importante di una societ\u00e0, contabilizzato in bilancio fra le immobilizzazioni immateriali.\nUn'azienda talora \u00e8 acquisita al semplice scopo di poterne sfruttare il marchio, applicando tecnologie di produzione e standard qualitativi inferiori dell'acquirente.\nConcetti chiave.\nLa marca pu\u00f2 essere vista come una variabile multidimensionale che contiene e rappresenta non solo gli aspetti distintivi ma anche la storia dell'impresa, l'esperienza maturata dai consumatori verso il \"brand\", il livello di notoriet\u00e0, le aspettative dei potenziali acquirenti.\n\u00c8 per questo che nell'ambiente del marketing si usa dire che \"la marca \u00e8 nella testa dei consumatori\".\nI concetti pi\u00f9 noti e studiati legati alla marca sono:\nCategorie di marca.\nVari autori della letteratura di marketing si sono occupati della classificazione delle tipologie di marca presenti sul mercato proponendone un'infinit\u00e0.\nConoscere le caratteristiche di una marca concorrente pu\u00f2 essere utile ai brand manager dell'imprese per adottare strategie efficaci.\nQuella forse pi\u00f9 utile \u00e8 la classificazione della marca in base all'ampiezza del portafoglio di marca (\"brand portfolio\") di un'impresa:\nClassificazione in base alla relazione tra \"marca principale\" (\"master brand, marca della casa madre\") e \"marca secondaria\" (\"sub-brand\"):\nAltre interessanti tipologie:\nConcetti collegati.\nAnche se nel linguaggio comune spesso sono utilizzati come sinonimi, i seguenti concetti hanno ciascuno un proprio diverso significato:\nMarca.\nAl contrario del marchio, che \u00e8 un concetto statico di natura giuridica, la marca \u00e8 un concetto astratto e dinamico (vedi sopra).\nLa marca \u00e8 nella testa dei consumatori. Se un consumatore parla di Nike, non si riferisce solo a un'impresa produttrice di articoli sportivi, ma evoca un modo di vivere e vestire sportivo, giovanile e di moda.\n\"La marca \u00e8 quel territorio dove si aggiunge valore alla sostanza d\u2019origine. Dove \u00e8 ospitato l\u2019ingegno e l\u2019operosit\u00e0 delle persone che ci lavorano, dove c\u2019\u00e8 sacrificio e dedizione. Dentro la marca possono nascere brand di prodotto diversi, percepiti a proprio modo, da chi li acquista. Ma la marca \u00e8 anche luogo in cui ritrovo forme di pensiero, cultura, rituali, atteggiamenti e comportamenti. Elementi tipici di un territorio geografico e di una comunit\u00e0, non per forza legati all\u2019attivit\u00e0 produttiva e commerciale.\"\" \nMarchio.\nIl marchio \u00e8 un qualunque segno suscettibile di essere rappresentato graficamente. \u00c8 lo strumento con il quale le imprese tutelano giuridicamente la propria marca.\nBrand name.\nIl Brand name \u00e8 quella scritta senza una specifica formattazione che contraddistingue una marca, la parola con la quale i consumatori si riferiscono alla marca.\nLogo.\nIl logo \u00e8 l'elemento testuale che contraddistingue una marca. L'elemento pu\u00f2 presentare una componente grafica legata strettamente al testo. Quando esso \u00e8 privo della componente grafica prende il nome di logotipo. Il logotipo pu\u00f2 presentare variazioni rispetto alla scrittura tradizionale e pu\u00f2 identificarsi in acronimi in cui la disposizione delle lettere \u00e8 curata dal designer.\nDitta.\nLa ditta (\"company's name\") \u00e8 il nome commerciale con il quale chi svolge attivit\u00e0 di impresa opera nel mercato mondiale. Le ditte esistono in tutto il mondo. La ditta di una societ\u00e0 di persone \u00e8 chiamata ragione sociale mentre per le societ\u00e0 di capitali si parla di denominazione sociale."}
{"id": "97493", "revid": "125400480", "url": "https://it.wikipedia.org/wiki?curid=97493", "title": "Mariella Nava", "text": "Biografia.\nGli esordi.\nSi fa conoscere prevalentemente come autrice, dopo aver preso alcune lezioni di pianoforte da un insegnante privato e dopo essersi trasferita a Roma per motivi di lavoro dei suoi familiari. Il primo tentativo riuscito \u00e8 con la canzone \"Questi figli\", scelta personalmente da Gianni Morandi per il suo album \"Uno su mille\" del 1986. La canzone tratta le ansie di un padre o una madre verso i propri figli: Morandi fu colpito dalla abilit\u00e0 della Nava nell'immedesimarsi negli stati d'animo di un genitore.\nOttenuto quindi un contratto discografico con la RCA Italiana, nel 1987 e nel 1988 \u00e8 al Festival di Sanremo: prima con \"Fai piano\" che si qualifica alla finale ottenendo l'ottavo posto; l'anno seguente con \"Uno spiraglio al cuore\" che viene eliminata alla prima serata. Supervisore artistico \u00e8 Antonio Coggio che artisticamente parlando sar\u00e0 il suo braccio destro per diversi anni a venire.\nLe due canzoni verranno inserite nel suo primo 33 giri \"Per paura o per amore\", uscito a ridosso del Festival, e che otterr\u00e0 un tiepido successo di vendite ma conquister\u00e0 la Targa Tenco come \"Migliore Opera Prima\". In questo album, la canzone d'apertura \u00e8 dedicata a Christa McAuliffe, conosciuta come \"la maestrina dello spazio\", una giovane insegnante statunitense che mor\u00ec tragicamente nella esplosione dello Shuttle avvenuta nel 1986 il giorno 28 gennaio, che \u00e8 anche il titolo del brano.\nNel 1989 \u00e8 la volta del brano \"Il giorno e la notte\", un'opera piuttosto convincente sia per i testi che sotto il profilo musicale, dove si sente la mano di Luis Enriquez Bacalov. Una canzone ivi contenuta, \"Dentro di me\", subisce gli strali della censura a causa del suo testo ritenuto scabroso e troppo descrittivo riguardo ad alcune situazioni a sfondo sessuale: come spesso accade, quest'atto censorio diviene una chiave di volta per far parlare di s\u00e9. Maurizio Costanzo prende pubblicamente le difese della Nava, invitandola numerose volte nella sua seguitissima trasmissione televisiva e facendole eseguire diversi suoi brani, compreso quello tanto discusso.\nNello stesso anno partecipa al Festival di Sanremo come coautrice del brano di Eduardo De Crescenzo \"Come mi vuoi\". Nell'edizione 1991 della manifestazione si presenta nella duplice veste di cantautrice, con \"Gli uomini\", e di autrice, con \"Spalle al muro\", brano che si classifica secondo nell'interpretazione di Renato Zero, con cui la Nava inaugura un sodalizio. L'estate dello stesso anno partecipa al Festivalbar presentando, proprio in coppia con Zero, il brano \"Crescendo\", che d\u00e0 il titolo anche al suo terzo album, registrato a Londra dal noto arrangiatore Geoff Westley. Sempre nel 1991 la Nava prende parte anche al Cantagiro, facendo squadra con il compagno di scuderia Mike Francis e proponendo in modo particolare un altro singolo, \"Piccolo amore\".\nGli anni '90.\nNel frattempo, si fanno numerose le richieste per nuove canzoni per artisti quali Mietta, Loredana Bert\u00e8, Syria, Irene Fargo, Ornella Vanoni, Annalisa Minetti, Tosca, Mango, oltre ai gi\u00e0 citati Morandi e Zero. A questi va aggiunto Andrea Bocelli: \"Per amore\" \u00e8 stata pensata, secondo quanto testimonia la Nava stessa, per la voce stessa del cantante toscano. Inizialmente presentata al Festival di Sanremo 1995 dalla giovane cantante Flavia Astolfi, ed eliminata dopo la prima serata, \u00e8 stata inserita nell'album di Bocelli \"Romanza\" dello stesso anno. Anche grazie alla cassa di risonanza del cantante toscano, che in quell'anno aveva iniziato a scalare le vette delle classifiche mondiali, la canzone fa il giro del mondo e viene tradotta in pi\u00f9 lingue, risultando il suo maggior successo commerciale.\nTorna ancora al Festival di Sanremo nel 1992 con \"Mendicante\" (canzone dedicata alla classe politica) da cui nasce l'album \"Mendicante e altre storie\", che vede in copertina una vignetta di Giorgio Forattini in tema con la canzone principale: il brano si classifica dodicesimo dopo essersi qualificato per la finale, che quell'anno prevedeva la gara anche tra i \"big\". Nel 1994 presenta invece \"Terra mia\", che vince il Premio Volare consegnatole direttamente da Domenico Modugno: da qui l'album \"Scrivo\", a sua volta anticipato dal singolo \"S\u00e0lvati amore\".\nNell'autunno 1994 pubblica il suo ultimo album con la BMG, dal titolo \"Uscire\", disco antologico abbinato all'inedito presentato al Festival Italiano su Canale 5, dal titolo anch'esso emblematico \"Esco di scena\". Questa raccolta chiude il rapporto con la sua casa discografica degli esordi, fermo restando la collaborazione artistica con il suo gruppo di lavoro. Ammonta a quattro anni dunque il suo periodo pi\u00f9 lungo di silenzio artistico, interrotto soltanto da nuove canzoni affidate ad altri suoi colleghi. Nel 1996 vince la prima edizione del Premio Lunezia per il valore musical-letterario del brano \"Spalle al muro\" e per la qualit\u00e0 delle sue opere. \nLa ritroviamo nel 1998 con l'album \"Dimmi che mi vuoi bene\". Nel 1999 con \"Cos\u00ec \u00e8 la vita\" torna al Festival di Sanremo, ottenendo un terzo posto che \u00e8 il suo piazzamento migliore, insieme al premio come miglior melodia. L'album, che porta il medesimo titolo del brano, sanremese riscuote un discreto successo, raggiungendo le 40.000 copie vendute. Quest'ultimo riprende alcune canzoni del precedente lavoro e si avvale tra l'altro di un duetto con Mango. \"Piano inclinato\" (canzone sui malati terminali di Aids) contiene alcuni interventi a voce dell'attore Sergio Castellitto. Nell'estate, a seguito del successo sanremese, prende parte a \"Un disco per l'estate\" con un rifacimento di \"Come mi vuoi\", accompagnata dal rapper Pantarei Leon.\nGli anni 2000.\nNel 2000 con \"Futuro come te\" torna a Sanremo in coppia con Amedeo Minghi; da qui scaturisce l'album \"Pazza di te\", e nel 2002 il brano \"Il cuore mio\" (con il quale vince il premio \"Pi\u00f9 vita per la vita\" assegnatole dalla LILT) si piazza al sesto posto; segue la pubblicazione dell'album \"Questa sono io\". In quest'ultimo Sanremo conosce il giovane Simone Patrizi con il quale girer\u00e0 nella piazze italiane con la sua tourn\u00e9e e con la nuova versione del singolo \"Scrivilo negli occhi\".\nIl 26 ottobre 2003 sposa Massimo Germani ad Albano Laziale in provincia di Roma.\nNel luglio del 2004 viene premiata con la Gondola d'Oro alla carriera, riconoscimento da parte dell'\"Associazione Mario Del Monaco\" presieduta da Renzo Stevanato e Armida Tessier.\nNel novembre del 2004 \u00e8 alle prese con un doppio album intitolato non a caso \"Condivisioni\", composto per met\u00e0 da brani inediti, e per met\u00e0 da sue canzoni cantate con i colleghi che le avevano incise anni addietro e mai incluse nei suoi album. Alla sua voce si aggiungono quelle di Gianni Morandi, Renato Zero, Mietta, Tosca, Amii Stewart, Syria e Gigi D'Alessio. Duetto inedito \u00e8 invece \"It's Forever\", scelto come inno ufficiale dei campionati mondiali di sci di Bormio, cantato bilingue insieme a Dionne Warwick, e selezionato come canzone finalista al premio Amnesty International - sezione Italia.\nNel 2005, spiazzando i suoi ammiratori, decide di partecipare al reality show di Raidue Music Farm condotto da Simona Ventura.\nCon lei in questa avventura anche Mietta e Iva Zanicchi con le quali collaborer\u00e0 negli anni successivi con la realizzazione di nuovi brani, Gerardina Trovato, Dolcenera, Linda, Francesco Baccini, Franco Simone, Fausto Leali, Simone e Danny Losito.\nRimane in gara per cinquantuno giorni; considerata tra le favorite, esce di scena ad un passo dal duello finale, per mano di Dolcenera che poi vincer\u00e0 la gara.\nMariella nell'arco della trasmissione si \u00e8 cimentata in molte canzoni non sue, quali \"Vita spericolata\", \"Quello che le donne non dicono\", \"In assenza di te\", \"Almeno tu nell'universo\", \"Poster\" di Claudio Baglioni, \"Una citt\u00e0 per cantare\", \"Se telefonando\", \"Caruso\", \"Oh che sar\u00e0...\" di Chico Buarque de Hollanda col testo di Ivano Fossati e \"Insieme\" di Mogol-Battisti.\nCon l'uscita dal reality show, parte una fortunata tourn\u00e9e per l'Italia, dove propone il suo miglior repertorio trascinato dal nuovo singolo radiofonico \"Adesso canto\", presentato proprio nella serata del Gal\u00e0 di Music Farm.\nNei mesi di novembre e dicembre del 2005, sempre trascinata dal successo di Music Farm, affronta la sua prima vera tourn\u00e9e teatrale con il \"Condivisioni Tour Teatrale\" toccando citt\u00e0 come Perugia, Roma, Firenze, Pistoia, Battipaglia, Messina, Barcellona Pozzo di Gotto e Catania.\nNell'estate del 2006 viene premiata come miglior cantautrice - sezione classici al Venice Music Awards, il gal\u00e0 musicale che premia gli artisti italiani che maggiormente si sono distinti in Italia e nel mondo nel corso dell'anno. Questa cerimonia, uno degli eventi pi\u00f9 prestigiosi dell'estate lagunare, va in scena nella cornice del Palazzo del Cinema PalaGalileo al lido di Venezia.\nIl 14 luglio 2006 esce il cd singolo \"L'assaggio\" che contiene altri due brani inediti, \"Guarda gi\u00f9\" e \"La strada\", quest'ultimo dedicato a Papa Giovanni Paolo II, seguito dal cd \"Dentro una rosa\", uscito il 20 aprile 2007. La canzone che d\u00e0 il titolo all'album viene usata per uno spot pubblicitario per l'azienda Orogel.\n\u00c8 ospite fissa del \"MPZero Tour\" di Renato Zero esibendosi per tutta l'estate negli stadi d'Italia.\nL'anno dopo il brano \"Credo\" \u00e8 candidato per l'Eurovision Song Contest 2008, affidato alla voce di Massimo Bertacci in rappresentanza della Repubblica di San Marino, ma non sar\u00e0 selezionato. Il brano per\u00f2 verr\u00e0 presentato nel settembre del 2009 al Festival Internazionale Golden Stag di Bra\u0219ov in Romania come rappresentanza dell'Italia.\nNel 2008 scrive la canzone \"Stasera torno prima\", che ha come tema quello delle morti bianche. La canzone viene donata dall'autrice all'Associazione Italiana dei Mutilati e degli Invalidi (AMNIL) che ottiene cos\u00ec di poter sponsorizzare la sua causa assieme al brano sopra citato e ne deriva una campagna sostenuta e voluta fortemente dalla Presidenza della Repubblica con un videoclip molto toccante, con immagini reali di vittime sul lavoro e personaggi interpretati da attori come Elio Germano e realizzato dal regista attore Libero De Rienzo.\nSempre a favore dell'ANMIL, tra il 2008 e il 2010, si esibisce con concerti acustici in molti teatri italiani tra cui Cervia, Valenza, Ceccano, Ancona, Tortona, La Spezia, Siena, Modena.\nNel 2009 scrive la canzone \"Spera o Spara\" per Renato Zero, che verr\u00e0 inclusa nell'album \"Presente\".\nIl 21 giugno 2009 \u00e8 una delle protagoniste del concerto evento allo stadio San Siro di Milano in favore dei cittadini reduci del Terremoto dell'Aquila del 2009. Per l'iniziativa benefica intitolata \"Amiche per l'Abruzzo\", ideata da Laura Pausini, ha duettato con Andrea Mir\u00f2 e Rossana Casale in \"Spalle al muro\".\nNell'agosto del 2009 pubblica il nuovo singolo \"Sorridi sorridi\", disponibile solo sul suo sito ufficiale. Nel video, realizzato da Gabriele Cipollitti regista del noto programma televisivo SuperQuark di Piero Angela, interagisce con le famose formiche di Fabio Vettori.\nSul sito ha pubblicato anche una versione acustica del brano, disponibile solo ad alcuni orari (da qui \"Mezzanotte meno cinque\").\nGli anni 2010.\nNel 2011 scrive la canzone \"Testimone\" per Renato Zero, che verr\u00e0 inclusa nell'album \"Puro spirito\".\nIl giorno 11 maggio 2011 esce il triplo DVD di Renato Zero Sei Zero in cui, nel lungo medley del terzo DVD, appare mentre canta Spalle al muro, canzone da lei scritta per lo stesso Zero nel 1991 (anno in cui partecip\u00f2 con questa canzone al Festival di Sanremo 1991).\nAlla fine del 2011 scrive per Andrea Faustini, protagonista del talent Ti lascio una canzone, il brano \"Per me e per te\" presentato alle selezioni di Sanremo Social per accedere al Festival di Sanremo 2012 dove per\u00f2 non riesce ad arrivare.\nFirma anche le musiche di alcuni spot pubblicitari, in collaborazione con la Lorenzo Marini Group, per La Nordica-Extraflame, con un delicato tocco di piano, per la Zucchi Bassetti, in quello spot noto con Gigi Buffon e Alena \u0160eredov\u00e1 con i figli all'interno di un nido e per l'Olio Extravergine Monini.\nNel mese di marzo 2012 esce il nuovo album di inediti dal titolo \"Tempo mosso\", presentando il primo singolo \"Da domani\" nel programma di Daniele Battaglia su Raidue a London Live 2.0.\nNel marzo 2013 una sua canzone \"In nome di ogni donna\" contenuta nell'album \"Tempo mosso\", viene candidata al premio Amnesty International - sezione Italia come tra le migliori canzoni sui diritti umani dell'anno precedente.\nIl 26 marzo 2013 esce la terza antologia dal titolo Sanremo si, Sanremo no che contiene tutti i brani presentati e interpretati al Festival di Sanremo dalla Nava come interprete o come autrice dal suo esordio, compresi i brani scartati dalla gara, tutti rigorosamente realizzati in una nuova versione. L'album contiene anche due inediti. Il disco \u00e8 stato poi ripubblicato l'anno successivo in edizione limitata con l'aggiunta di altri due brani inediti, anch'essi scartati all'ultimo Festival di Sanremo.\nIl 2013 vede la Nava sbarcare in Brasile; la sua canzone \"Ci sono pensieri\" uscita nel 2012 nell'album \"Tempo mosso\" \u00e8 stata inserita nella colonna sonora della telenovela brasiliana \"Amor \u00e0 vida\" scritta da Walcyr Carrasco che ha debuttato il 20 maggio sul canale nazionale Rede Globo.\nIl 10 giugno 2016 viene pubblicato su tutte le piattaforme digitali il brano dal titolo \"Prima di noi due\". Il 18 novembre 2016 viene pubblicato un secondo nuovo brano dal titolo \"Il nostro correre\", che anticipano l'album dal titolo \"Epoca\", licenziato il 3 febbraio 2017.\nNel 2013 Mariella fonda una piccola etichetta, \"Suoni dall'Italia - Produzioni Musicali\", con la collaborazione di molti esperti del settore musicale come Fulvio Mancini, Antonio Coggio, Piero Pintucci, Franco Migliacci, Bruno Zambrini, Maurizio Fabrizio, Stefano De Sando, Carlo Mazzoni, Franco Finetti, Marti Jane Robertson, Roberto Guarino, Stefano Senesi, Elio Cipri, Pierluigi Germini, Valeria Iaquinto e Cinzia Tenducci.\nTra gli artisti rappresentati dall'etichetta in primis proprio Mariella Nava, ma anche Mimmo Cavallo, Alice Mondia, Marco Martinelli, Lidia e Andrea Di Cesare per la linea strumentale.\nGli anni 2020\nNel corso del 2019 inizia una collaborazione con le sue amiche e colleghe Grazia Di Michele e Rossana Casale, un progetto che porta il nome di \"Cantautrici\", che vede i primi due concerti in trio a Milano il 22 dicembre e a Roma il 26 dicembre. \"Segnali universali\" \u00e8 il loro primo singolo uscito nella primavera del 2020, seguito poi da \"Anime di vetro\", pubblicata il giorno della festa della donna del 2021 e \"Sotto un altro cielo\" nel dicembre 2021.\nIn contemporanea al progetto del trio, nel maggio 2020 al termine del primo lockdown pubblica il suo nuovo singolo \"Povero Dio.\""}
{"id": "97497", "revid": "782150", "url": "https://it.wikipedia.org/wiki?curid=97497", "title": "Ivana Spagna", "text": "Raggiunge la notoriet\u00e0 grazie al tormentone \"Easy Lady\" (1986), che entra in classifica in numerosi paesi europei ed extraeuropei. Nel 1987 raggiunge con \"Call Me\" il secondo posto della classifica britannica, tuttora tra le posizioni pi\u00f9 alte mai raggiunte da una cantante italiana in Inghilterra. Ultima donna ad aver vinto il Festivalbar (nel 1987 con \"Dance Dance Dance\"), ha conquistato anche la terza posizione al Festival di Sanremo 1995 grazie al brano \"Gente come noi\". Con oltre 11 milioni di dischi venduti, traguardo per il quale nel 2006 le \u00e8 stato consegnato dalla FIMI il Disco d'Oro alla carriera, \u00e8 tra gli artisti italiani che hanno avuto maggiore successo commerciale in Italia e all'estero. Nel 2008, per l'album \"Lola &amp; Angiolina Project\" con Loredana Bert\u00e8, ha vinto il Premio Lunezia Rock.\nCarriera artistica.\nGli esordi.\nI primi passi di Spagna nel mondo della musica avvengono nel 1969, quando a gennaio partecipa alla quarta edizione del concorso \"Girogarda\" con la canzone \"Quando tu sorridi\", scritta per lei da Athos Lorenzetti.\nNel 1971 viene messa sotto contratto dall'etichetta Dischi Ricordi per incidere un 45 giri con la prima versione italiana di \"Mamy Blue\" di Herbert Pagani e Hubert Giraud, \"\u00c8 finita la primavera\" sul lato B; il 45 giri non ha successo; cos\u00ec, nel 1972, dopo la pubblicazione di un 45 giri con una canzone scritta da Bruno Lauzi, \"Ari ari\", con b-side \"Dio mai\", la casa discografica non le rinnova il contratto.\nDurante gli anni settanta Spagna canta con il suo gruppo, gli \"Opera Madre\", di cui fanno parte il fratello, Giorgio Theo Spagna, e il suo compagno di allora, Alfredo Larry Pignagnoli, nelle varie discoteche e balere d'Italia, mentre i primi anni ottanta la vedono dapprima prestare la sola voce a gruppi di successo come le Fun Fun, poi cantare anche con la propria immagine, utilizzando per\u00f2 gli pseudonimi di \"Mirage\", \"Barbara York\", \"Carol Kane\" e \"Yvonne Kay\"; con quest'ultimo registrer\u00e0 \"I've got the music in me\" e \"Rise up (for my love)\", entrambi Disco d'Oro. Contemporaneamente fa la corista e lavora come autrice, firmando, tra gli altri, il brano \"Take me to the top\" del gruppo Advance.\nNel 1982 partecipa, come voce femminile, nei cori di \"Mari del sud\" di Sergio Endrigo nell'omonimo album.\nAnni '80: il successo internazionale.\nIl vero inizio della carriera e il successo arrivano nel 1986 quando Ivana, usando come nome d'arte \"Spagna\", autoproduce due canzoni in inglese dal timbro dance: \"Easy Lady\" e \"Jealousy\" (che costituisce il lato B del 45 giri), con le quali raggiunge la notoriet\u00e0 internazionale. Come da lei stessa affermato, la casa discografica non investe molto su di lei perch\u00e9 a detta loro \"Una cantante italiana che si chiama Spagna e che canta in inglese non avr\u00e0 mai successo\". Tuttavia durante l'estate la canzone ha un buon riscontro dapprima in Francia e successivamente nelle radio del mondo tedesco e anglosassone. \u00c8 cos\u00ec che la CBS mette sotto contratto Spagna, programmando il suo lancio sul mercato musicale internazionale: \"Easy Lady\" entra nella Top 5 delle classifiche europea, francese, spagnola, tedesca ed al numero 1 in Italia per 6 settimane consecutive, vendendo un totale di oltre due milioni di copie. A fine 1986 firma per Tracy Spencer il secondo singolo ufficiale, \"Love Is Like A Game\", che raggiunge la 8\u00aa posizione dei singoli pi\u00f9 venduti in Italia durante le prime settimane del 1987.\nIl 1987 \u00e8 l'anno della conferma: il nuovo singolo \u00e8 \"Call Me\" che anticipa il primo album, \"Dedicated to the Moon\".\n\"Call me\" in Italia e Gran Bretagna si posiziona al secondo posto e raggiunge il vertice della classifica europea.\nDato il buon riscontro, \"Call me\" viene anche esportata negli Stati Uniti dove si posiziona al 13\u00ba posto della classifica dei singoli dance di Billboard. In totale la canzone vende oltre due milioni di copie.\nL'album \"Dedicated to the moon\", uno dei primi ad essere stampato anche in supporto CD, raggiunge una tiratura di copie. I singoli estratti dall'album sono, oltre ai gi\u00e0 citati \"Easy Lady\" e \"Call me\", \"Dance Dance Dance\", che vince il Festivalbar del 1987, la title-track \"Dedicated to the Moon\" (la prima ballad usata da Spagna come singolo), e \"Sarah\".\nNel 1988 esce il secondo album: \"You are my energy\", edito da CBS e dedicato da Spagna alla memoria del padre recentemente scomparso; i pezzi pur rimanendo nel solco del pop e della disco, presentano sonorit\u00e0 pi\u00f9 rock. Il primo singolo estratto \u00e8 \"Every Girl and Boy\", che raggiunge la Top 5 europea e la Top 25 britannica, seguito da \"I wanna be your wife\".\nUltimo singolo estratto da questo album \u00e8 \"This Generation (IIII)\".\nSpagna partecipa inoltre al Festival di Sanremo 1989 come ospite internazionale.\nL'album include anche la prima sperimentazione etnica di Spagna, nonch\u00e9 il suo primo approccio a un tema sociale: il pezzo \"March 10,1959\" ricorda nel titolo la data della conquista del Tibet da parte della Cina e l'inizio dell'assoggettamento della cultura buddhista da parte della dittatura comunista. Il pezzo utilizza strumenti e sonorit\u00e0 orientali ed i cori sono eseguiti da monaci tibetani. Le parole del coro sono trascritte sul \"booklet\" del cd in alfabeto tibetano.\nPi\u00f9 avanti il Dalai Lama le dedicher\u00e0 una poesia che Spagna trasporter\u00e0 in musica con il titolo di \"Words of Truth\".\nAnni '90.\nNel 1990, supportata dalla Sony, si trasferisce a Los Angeles, per lavorare al suo nuovo progetto discografico che ha come obiettivo proprio il mercato discografico americano.\nAl terzo album della cantante, \"No Way Out\", collaborano nomi del panorama nordamericano come Rhett Lawrence, Diane Warren, Stephen Bray e Guy Roche. Primo estratto dall'album \u00e8 \"Only Words\", seguita dal R&amp;B \"Love at first sight\", accompagnato da un videoclip.\nLa promozione dell'album negli USA si interrompe bruscamente con la decisione della cantante di tornare in Europa (anni pi\u00f9 tardi spiegher\u00e0 che si era trattato di una decisione dovuta principalmente a una diatriba col suo ex manager italiano).\n\"No Way Out\" raggiunge comunque la Top 5 in Italia, dove l'album vende oltre copie.\nNel 1992 esce il singolo \"No more words\", che viene utilizzato come sigla della fiction \"Scoop\".\nNel 1993 esce la collezione \"Spagna&amp;Spagna: Greatest Hits\", sia in versione audio che in VHS, contenente oltre ai successi della cantante una nuova versione remixata di \"Easy Lady\" e la gi\u00e0 citata \"No more words\".\nNello stesso anno esce l'ultimo album di Spagna interamente in inglese: \"Matter of Time\", in cui collabora, tra gli altri, il chitarrista di Tina Turner. Nel frattempo la musica da discoteca \u00e8 cambiata e dalla disco degli anni ottanta si \u00e8 passati ai ritmi eurodance degli anni novanta: Spagna si adegua ed escono da quest'album \"Why me\" e \"I always dream about you\", che avranno un buon successo nei club italiani ed europei e nelle radio, posizionandosi bene nelle classifiche dei singoli (\"I always dream about you\" entra al numero 5 delle classifiche di vendita italiane con la sola promozione radiofonica).\nLo stesso periodo vede anche la cantante in veste di autrice per progetti dance come Corona e gli S-sense.\nNel 1994, durante l'estate, esce quello che per molto tempo \u00e8 rimasto l'ultimo singolo in inglese di Spagna, \"Lady Madonna\", che si posiziona quarto nella classifica dei singoli, mentre in autunno viene scelta da Elton John come voce italiana della sua \"Circle of Life\", colonna sonora del film \"Il re leone\".\nNel 1995 partecipa al Festival di Sanremo con il brano \"Gente come noi\" e conquista il terzo posto. La canzone raggiunge la Top 5 dei singoli pi\u00f9 venduti, mentre l'album \"Siamo in due\" vende oltre copie diventando l'album di un'artista femminile pi\u00f9 venduto dell'anno in Italia, a pari merito con \"Come Thelma &amp; Louise\" di Giorgia.\nSeguono i singoli \"Davanti agli occhi miei\", \"Siamo in due\" e \"Come il cielo\" che raggiunge la posizione n\u00ba 10 nella classifica dei singoli.\nNel 1996 Spagna ritenta l'avventura sanremese, raggiungendo il quarto posto con \"E io penso a te\".\nIl suo album, \"Lupi solitari\", sar\u00e0 il pi\u00f9 venduto di tutto il Festival. L'album \u00e8 infatti Doppio disco di Platino in una sola settimana e finisce col vendere complessivamente oltre copie, diventando quello che \u00e8 tuttora il maggiore successo commerciale di Spagna in italiano.\nAnche il secondo estratto, la title-track \"Lupi Solitari\", \u00e8 un grande successo e la promozione dell'album continua con altri tre singoli: \"Colpa del Sole\", \"Ti amo\" e \"Ci sar\u00f2\".\nVince anche il Telegatto 1996 come \"Miglior cantante femminile\".\nNel 1997 Spagna cambia look; esce il suo terzo album in italiano, \"Indivisibili\", che vende oltre copie e da cui vengono scelti come singoli \"Indivisibili\" e \"Dov'eri\", che diventano hit radiofoniche, seguiti da \"Fuori dal normale\".\nIn questo momento viene a mancare la madre della cantante; questo episodio coincide con la svolta di Spagna verso una scelta sempre pi\u00f9 melodica delle sue canzoni.\nNel 1998 esce la raccolta \"E che mai sar\u00e0 - Le mie pi\u00f9 belle canzoni\", primo greatest hits delle canzoni in italiano della cantautrice.\nA trainare l'album \u00e8 l'inedito omonimo, \"E che mai sar\u00e0\", che Spagna presenta al Sanremo di quell'anno. Nonostante il piazzamento basso del brano nella classifica del festival, raggiunge il Disco di Platino per le oltre copie vendute e si classifica primo nella trasmissione \"Sanremo Top\".\nIl secondo singolo estratto \u00e8 \"Il bello della vita \u2013 World Cup Song\", arrangiata da Emilio Estefan e scelta dalla FIFA come inno dell'Italia ai mondiali di calcio di Francia '98: il brano viene quindi inserito anche nella compilation ufficiale dei mondiali pubblicata nei mercati dei vari paesi.\nSegue come singolo estivo \"Lay da da\", con cui Spagna tenta di riavvicinarsi alle sonorit\u00e0 pop pi\u00f9 ritmate e ballabili.\nLo stesso anno vince il quarto telegatto a \"Vota la voce\" come \"Cantante femminile dell'anno\".\nSempre nel 1998, assieme a Samuele Bersani, Leda Battisti e Gaetano Curreri, partecipa alla colonna sonora del film d'animazione \" di Enzo D'Al\u00f2 La gabbianella e il gatto\", interpretando i brani \"So volare\" e \"Il canto di Kengah\".\nNel 1999 incide con Mario Lavezzi il brano \"Senza catene\", unico inedito dell'album-raccolta del cantautore, che ottiene un buon successo radiofonico. Scrive inoltre per Annalisa Minetti il brano \"One more time\".\nAnni 2000.\nNel 2000 Spagna torna a Sanremo con il brano \"Con il tuo nome\", che si piazza al dodicesimo posto.\nL'album che la contiene, \"Domani\", vende meno rispetto ai precedenti ma riesce comunque a raggiungere copie vendute e il Disco d'Oro. Secondo estratto dell'album \u00e8 \"Mi Amor\", canzone inserita nella compilation del \"Festivalbar\" di quell'anno.\nNel 2001, da un'idea di Rudy Zerbi, nasce il progetto di un disco di cover per Spagna, con gli arrangiamenti curati da Beppe Vessicchio, e buoni risultati commerciali, soprattutto grazie al successo del singolo \"Quella carezza della sera\", che nell'estate del 2001 vince \"Un disco per l'estate\".\nNel 2002 la cantante lascia la Sony Music per passare alla neonata etichetta indipendente B&amp;G. con la quale pubblica l'album \"Woman,\" composto da dodici canzoni cantate in inglese, spagnolo e francese. L'album raggiunge complessivamente un buon risultato con oltre copie vendute e il Disco di Platino.\nSempre nel 2002 esce nelle librerie il primo libro di Spagna, \"Briciola, storia di un abbandono,\" una fiaba che viene commercializzata anche in cofanetto con il brano \"Restiamo insieme\", scritto appositamente per il libro.\nNel 2004 esce il nuovo album \"L'arte di arrangiarsi\", in cui Spagna ripropone in versione riarrangiata alcuni dei suoi pi\u00f9 grandi successi. Il singolo di lancio dell'album \u00e8 un inedito, la ballata \"Dopotutto ti amo\", che per\u00f2 passa piuttosto inosservata.\nNel 2005 la B&amp;G chiude i battenti e Spagna firma un nuovo contratto con un'altra etichetta indipendente, la NAR International.\nLo stesso anno esce il suo nuovo album di inediti, \"Diario di bordo\", il cui singolo apripista \u00e8 \"A chi dice no\". L'album non ha molto successo non va oltre la posizione numero 64 in classifica.\nNel 2006 Spagna partecipa per la quinta volta al Festival di Sanremo con il brano \"Noi non possiamo cambiare\", scritto da Maurizio Morante. Pur non arrivando alla finalissima, il brano ottiene un discreto successo, entrando nella top 25 della classifica FIMI dei singoli pi\u00f9 venduti in Italia. Successivamente Spagna conquista il terzo posto del reality show di Rai 2 Music Farm, al termine del quale viene lanciato nelle radio il nuovo singolo \"Vorrei fossi tu\". Alla fine dell'anno Spagna viene inoltre premiata con il Disco d'Oro alla carriera per i suoi successi e gli oltre dieci milioni di dischi venduti.\nA giugno 2007 incide a Malta un brano con Ron e un cantante maltese, Tristan B, dal titolo \"You raise me up\".\nNel 2008 canta insieme a Loredana Bert\u00e8 al Festival di Sanremo, nella serata dei duetti, il brano \"Musica e Parole\". Il duo, anche grazie al \"look\" sopra le righe, riscuote gradimento da parte di pubblico e critica, ottenendo il picco degli ascolti. Per la prima volta nella storia del festival di Sanremo il duetto viene riproposto anche la sera successiva. Le due artiste registrano in studio la canzone che viene pubblicata a giugno come CD singolo.\nIl 20 febbraio 2009 esce su etichetta Edel Music l'EP \"Lola &amp; Angiolina Project\" che la vede collaborare nuovamente con Loredana Bert\u00e8. Il progetto, entra alla posizione numero 26 nella classifica FIMI degli album pi\u00f9 venduti, riportando Spagna in Top 50 per la prima volta da quando aveva lasciato la Sony. Nell'estate del 2009 vince il Premio Lunezia assieme a Loredana Bert\u00e8 nella Categoria \"Poesia rock 2009\".\nA novembre rilascia il nuovo album, \"Il cerchio della vita,\" una raccolta di cover tratte dalle colonne sonore dei cartoni animati della Walt Disney, Pixar e Dreamworks.\nSempre nel 2009, partecipa insieme a numerosi altri artisti italiani all'album Q.P.G.A. di Claudio Baglioni, cantando nel brano \"Tortadinonna o gonnacorta.\"\nAnni 2010.\nA febbraio 2010 esce in formato digitale, \"Call Me Remake 2010\", che raccoglie nuove versioni remixate dei suoi pezzi. Il 25 maggio 2010 esce il CD \"3 tituli - La compilation dei campioni\" con il nuovo inno dedicato all'Inter scritto e interpretato da Spagna \"Noi... sempre con voi (un cuore nerazzurro)\". Il CD si posiziona 2\u00ba nella classifica Fimi delle compilation pi\u00f9 vendute in Italia. \nDurante l'estate presenta il brano inedito \"Tu\", cantato su Rai Uno con Silvia Mezzanotte e Jenny B, inciso con altri brani per una compilation a fondo benefico.\nL'8 marzo 2011, tramite Azzurra Music, pubblica la sua autobiografia dal titolo \"Quasi una confessione! Tutto quello che non ho mai detto.\"\nIl 17 gennaio 2012 esce \"Four\", nuovo album di inediti in inglese, realizzato con la collaborazione di musicisti quali Brian Auger, Eumir Deodato, Dominic Miller e Lou Marini.\nL'11 marzo 2014 esce su iTunes il nuovo singolo, \"The magic of love\", un ritorno alla dance in inglese. Il brano ha debuttato nella Top 10 dei singoli dance pi\u00f9 venduti, raggiungendo la quinta posizione in classifica.\nIl 3 marzo 2015 esce il nuovo singolo dance \"Baby Don't Go\", che ha debuttato all'8\u00ba posto nella classifica dei singoli dance pi\u00f9 venduti. Il 23 giugno 2015 esce un altro singolo dance, \"Straight To Hell,\" entrato nella top50 su iTunes.\nL'8 aprile 2016 esce \"D.A.N.C.E.\", nuovo singolo in inglese, con un omaggio a \"Easy Lady\" nel testo, in occasione dei 30 anni dal suo primo successo. Il 18 novembre 2016 esce \"A Natale crolla il mondo\", inedito firmato da Andrea Nardinocchi, che segna il ritorno alla lingua italiana dopo vari singoli in inglese.\nNel 2017 torna scrittrice pubblicando \"Sar\u00e0 capitato anche a te\" (Edizioni LSWR), libro che racconta episodi insoliti della sua vita.\nIl 10 maggio 2019 esce il nuovo singolo \"Cartagena\" per la regia di Michele Vitiello.\nIl 27 settembre 2019 si annuncia l\u2019uscita del nuovo album dal titolo \u201c1954\u201d con il singolo \"Nessuno \u00e8 come te\".\nAnni 2020.\nNel febbraio 2022 partecipa come \"Big\" a \"Una voce per San Marino\", festival musicale che seleziona il rappresentante sanmarinese all'Eurovision Song Contest 2022, classificandosi quarta.\nVita privata.\nNel 1992 Spagna si \u00e8 sposata con il modello e arrangiatore francese Patrick Debort, dopo una frequentazione di otto anni, ma il matrimonio, celebrato a Las Vegas, \u00e8 durato solo una settimana.\nDal 2011 \u00e8 testimonial ufficiale dell'associazione di volontariato dei City Angels."}
{"id": "97500", "revid": "125934742", "url": "https://it.wikipedia.org/wiki?curid=97500", "title": "Sciroppo d'acero", "text": "Lo sciroppo d'acero \u00e8 un liquido zuccherino ottenuto bollendo la linfa dell'acero da zucchero e dell'acero nero. \u00c8 il terzo dolcificante naturale meno calorico (circa 260 calorie per cento grammi) superato dalla melassa e dalla stevia; ha un alto contenuto di sali minerali. Oltre a essere utilizzato nei paesi freddi, per le elevate calorie e propriet\u00e0 nutrizionali, lo sciroppo d'acero \u00e8 noto per le sue propriet\u00e0 depurative oltre che energizzanti.\nGi\u00e0 gli indiani irochesi del Canada conoscevano la lavorazione della linfa d'acero. In origine veniva trattata in modo da ottenerne cristalli che fungevano da surrogato dello zucchero di canna. Solo in seguito si scopr\u00ec la possibilit\u00e0 di ricavarne sciroppo. Viene usato come arricchimento di un piatto solitamente dolce come pancake e waffle.\nProduzione.\nLo sciroppo d'acero viene oggi prodotto dalle province orientali del Canada e in alcune zone degli Stati Uniti. La linfa viene raccolta all'inizio della primavera (in genere in marzo o aprile) quando l'acero \u00e8 in stato quiescente, in aree di coltivazione note come \"sugarbush\" o \"sugarwoods\". La linfa \u00e8 composta di sostanza solida di circa il 3-5%, in gran parte costituita da saccarosio. \u00c8 inoltre composta da acido malico, potassio, calcio, ferro, vitamine e componenti fenoliche. Lo sciroppo deriva dal processo di concentrazione della linfa, che si effettua in costruzioni \"ad hoc\" chiamate \"sugarshacks\" o \"cabanes \u00e0 sucre\"; pu\u00f2 essere classificato in base al grado di translucenza (per esempio dal pi\u00f9 al meno translucente: fancy, grade A, grade B).\nLe variet\u00e0 pi\u00f9 scure presentano un maggiore sentore minerale e un gusto pi\u00f9 marcato, per questo vengono preferite le variet\u00e0 pi\u00f9 chiare per essere servite con pancake e simili. Per ottenere un litro di sciroppo ci vogliono 40\u00a0litri di linfa d'acero. Il Canada \u00e8 responsabile di circa l'85% della produzione mondiale; la provincia del Qu\u00e9bec \u00e8 il principale produttore mondiale, con il 75% dello sciroppo d'acero prodotto ogni anno. Negli Stati Uniti d'America \u00e8 molto usato come condimento per i pancake.\nNella Nuova Inghilterra, nel Qu\u00e9bec e in parti dell'Ontario, il processo di fabbricazione dello sciroppo \u00e8 divenuto parte della cultura popolare: residenti delle regioni metropolitane visitano almeno una volta l'anno gli \"sugarshack,\" dove piatti a base di sciroppo d'acero sono serviti in un'atmosfera rustica e casareccia. La \"maple toffee\" (letteralmente: \"caramella d'acero\") o \"tire sur la neige\" \u00e8 preparata versando un sostitutivo del caramello caldo, ottenuto concentrando ulteriormente lo sciroppo, nella neve fredda; la \"caramella\" cos\u00ec realizzata viene quindi mangiata su bastoncini a mo' di lecca-lecca. Non a caso, lo stesso albero \u00e8 considerato un simbolo del Canada, in quanto sulla bandiera del Canada \u00e8 riportato il disegno di una sua foglia, di colore rosso.\nAnche in Friuli e sul Carso sloveno e triestino \u00e8 abbastanza diffusa la melata d'acero (\"dose di v\u00f4l\", \"dose volane\" o \"m\u00eel di v\u00f4l\" in friulano; \"mane javor\", \"mane jabor\" in sloveno e nei dialetti sloveni del Carso), che, anche se non prodotta tramite le stesse modalit\u00e0 dello sciroppo d'acero, vi si avvicina molto perch\u00e9 ricavata comunque direttamente dalla sua linfa, perch\u00e9 ricca di elementi minerali, perch\u00e9 \u00e8 meno dolce del miele ricavato dai fiori di tale pianta e per il sapore."}
{"id": "97501", "revid": "36426", "url": "https://it.wikipedia.org/wiki?curid=97501", "title": "Festival di Sanremo 1987", "text": "Il trentasettesimo Festival di Sanremo si svolse al Teatro Ariston di Sanremo dal 4 al 7 febbraio 1987, con la conduzione di Pippo Baudo e la partecipazione di Carlo Massarini in collegamento dal Palarock. \nPer la prima volta la durata della manifestazione venne estesa da tre a quattro serate; questo cambio di format fu deciso dai vertici della Rai dell'epoca e avallato dal comune di Sanremo sotto le forti \"pressioni\" delle case discografiche e dei pubblicitari, i quali desideravano una lunghezza maggiore dell'evento e pi\u00f9 visibilit\u00e0 per gli artisti.\nGli interventi comici furono invece affidati al Trio, che gi\u00e0 aveva ricoperto tale ruolo anche nell'edizione precedente, e a Giorgio Faletti.\nTelevisivamente furono due le novit\u00e0 di maggior rilievo di quest'edizione: la prima fu lo show di contorno al Palarock, ovvero una tensostruttura allestita presso il campo ippico di Sanremo, in cui Massarini present\u00f2 le esibizioni di ospiti internazionali di alto livello quali Europe, Paul Simon, The Smiths, Tom Robinson, Bob Geldof, i Duran Duran e Whitney Houston (che replic\u00f2 una memorabile interpretazione di \"All at Once\", la quale aveva gi\u00e0 ottenuto all'Ariston una \"standing ovation\" da parte del pubblico e la conseguente richiesta di un \"bis\", concesso in via del tutto eccezionale), mentre la seconda - nata quasi per caso - fu l'introduzione nel corso della terza serata (nelle intenzioni originarie dedicata unicamente ai cantanti della sezione \"Nuove proposte\") di un vero e proprio dibattito per discutere in merito all\u2019andamento del Festival, con la presenza di giornalisti e cantanti della sezione \"Campioni\"; tale spazio avrebbe dovuto riempire circa una mezz\u2019ora di diretta ma, a causa dell'innescarsi di accese e vivaci polemiche, esso and\u00f2 a costituire un vero e proprio show imprevisto \u2014 e di enorme successo \u2014, orchestrato con maestria da Baudo. Tale sforamento releg\u00f2 le \"Nuove proposte\" ben oltre la mezzanotte, cosa impensabile fino all\u2019anno prima dato che queste si erano sempre esibite prima dei \"Campioni\".\nQuest'edizione fu poi segnata da vari incidenti: il direttore del palcoscenico dovette ricoverarsi in ospedale per un malore pochi minuti prima della manifestazione, Romina Power disert\u00f2 le prove per la sua gravidanza inoltrata, lo stesso Baudo fu colpito da una fastidiosa influenza e Patty Pravo, venuta a conoscenza della somiglianza della sua canzone \"Pigramente signora\" con \"To the Morning\" di Dan Fogelberg, svenne per l'emozione. Da ultimo si menziona l'inconveniente avvenuto a Patsy Kensit, frontwoman degli Eighth Wonder ospiti dell'edizione, durante l'esecuzione di \"Will You Remember\": nel corso della performance una spallina dell'abito della Kensit cedette, lasciando intravedere il seno.\nDurante la serata finale, Baudo decise di interrompere la kermesse per dare la notizia che all'ospedale di Padova era morto Claudio Villa, considerato il \"Reuccio\" della canzone italiana, scatenando l'ira del TG1 che avrebbe voluto dare per primo l'annuncio nel corso del telegiornale della notte.\nL'edizione fu vinta dall'inedito trio composto da Gianni Morandi, Enrico Ruggeri e Umberto Tozzi con il brano \"Si pu\u00f2 dare di pi\u00f9\" per la sezione \"Campioni\", che risult\u00f2 uno dei brani pi\u00f9 venduti dell'anno, e da Michele Zarrillo con il brano \"La notte dei pensieri\" per la sezione \"Nuove proposte\", il quale a sua volta ottenne significativi riscontri di vendite. \nSecondo tra i \"Campioni\" fu Toto Cutugno, presente come autore con ben quattro brani che giunsero tutti tra le prime sette posizioni. Tra gli altri brani in concorso, molto successo venne ottenuto da \"Io amo\" di Fausto Leali, \"Nostalgia canaglia\" di Al Bano e Romina Power e \"Quello che le donne non dicono\" di Fiorella Mannoia, che vinse il Premio della critica.\nVi furono altres\u00ec polemiche quando venne preannunciata la partecipazione fuori concorso di Adriano Celentano, invitato a cantare una canzone sulla pace. Dovette rinunciarvi per le critiche rivoltegli dagli altri partecipanti, i quali si erano sentiti esclusi dall'iniziativa.\nFu la prima edizione del Festival rilevata dall'Auditel (entrato in funzione il 7 dicembre 1986): con una media del 68,95% di share (e con la punta del 77,50% di share medio per la serata finale) \u00e8 ad oggi, l'edizione pi\u00f9 vista di sempre.\nClassifica, canzoni e cantanti.\nSezione Campioni.\n\"Classifica finale dei Campioni stilata con i voti abbinati al concorso Totip\"\nSezione Nuove proposte.\n\"Classifica delle Nuove proposte stilata con i voti delle Giurie Demoscopiche\"\nRegolamento.\nUn'interpretazione per brano.\nOrchestra.\nNon era presente. Gli artisti hanno cantato dal vivo su basi musicali preregistrate.\nSigla.\nLa sigla di apertura del Festival di Sanremo 1987 \u00e8 la canzone \"Cantare\" del gruppo Mediterranea (partitura di Pippo Caruso), presente peraltro, in 3 delle compilation ufficiali del Festival di quell'anno. Quella di chiusura \u00e8 \"Warriors of the Wasteland\" dei Frankie Goes to Hollywood.\nAscolti.\nRisultati di ascolto delle varie serate, secondo rilevazioni Auditel.\nEsclusi.\nFra i cantanti non ammessi a partecipare nella categoria \"Campioni\" vi sono: Giuni Russo, Loredana Bert\u00e8 e Tony Cicco, Cristiano De Andr\u00e9, Riccardo Fogli, Drupi e Amedeo Minghi.\nOspiti cantanti.\nQuesti gli ospiti che si sono esibiti nel corso delle quattro serate di questa edizione del Festival di Sanremo:\nCompilation.\nIn nessuna compilation di questa edizione \u00e8 contenuto il brano vincitore dell'edizione, Si pu\u00f2 dare di pi\u00f9 cantato dal trio Gianni Morandi, Enrico Ruggeri e Umberto Tozzi, viene pubblicato solo il singolo del brano."}
{"id": "97502", "revid": "125594469", "url": "https://it.wikipedia.org/wiki?curid=97502", "title": "Festival di Sanremo 1986", "text": "Il trentaseiesimo Festival di Sanremo si svolse al teatro Ariston di Sanremo dal 13 al 15 febbraio 1986 con la conduzione di Loretta Goggi affiancata da Anna Pettinelli (gi\u00e0 valletta nel 1983), Mauro Micheloni e Sergio Mancinelli (conduttori della contemporanea edizione di \"Discoring\"), mentre il giornalista sportivo Sandro Ciotti effettuava i collegamenti dal Casin\u00f2. Gli intermezzi comici furono affidati al Trio (Massimo Lopez, Anna Marchesini e Tullio Solenghi).\nLoretta Goggi fu la prima donna a ricoprire il ruolo di conduttrice principale della kermesse; per tornare a un'altra conduzione interamente femminile bisognava risalire a venticinque anni prima, fino al 1961 con Lilli Lembo e Giuliana Calandra (la quale, tuttavia, fu sostituita prima della serata finale da Alberto Lionello) ed escludendo l'edizione del 1978 che, pur se ufficialmente condotta da Maria Giovanna Elmi, fu presentata in larga parte da Vittorio Salvetti, organizzatore di quell'edizione. \nLa Goggi fu anche l'interprete della sigla iniziale, \"Io nascer\u00f2\", scritta da Mango, che figurava in gara durante quell'edizione.\nPer la prima volta dal 1983, gli interpreti tornarono a esibirsi dal vivo seppur su base musicale preregistrata, grazie anche all'esibizione di Claudio Baglioni dell\u2019anno precedente, ospite al Festival per ritirare il premio \u201ccanzone del secolo\u201d, che convinse tutti cantando dal vivo in un'edizione dominata dal playback.\nL'edizione fu vinta da Eros Ramazzotti (gi\u00e0 vincitore delle \"Nuove proposte\" nel 1984) con il brano \"Adesso tu\", per la sezione \"Campioni\", con cui si afferm\u00f2 definitivamente sulla scena pop musicale a livello internazionale, e da Lena Biolcati con il brano \"Grande grande amore\" per la sezione \"Nuove proposte\", composta da Maurizio Fabrizio e Stefano D'Orazio, che vinse anche il Premio della critica: fu la prima volta nella storia della rassegna in cui questo premio and\u00f2 ad un vincitore effettivo.\nSul fronte del \"gossip\" figurarono un battibecco in scena tra Donatella Rettore e Marcella Bella e uno \"scandalo\" legato all'abbigliamento di Loredana Bert\u00e8, in gara con la canzone \"Re\", che si present\u00f2 sul palco con una pancia finta in modo da simulare una gravidanza inoltrata.\nClassifica, canzoni e cantanti.\nSezione Campioni.\nClassifica finale dei Big stilata con i voti abbinati al concorso Totip.\nSezione Nuove proposte.\nClassifica finale delle Nuove proposte \u00e8 stilata dai voti delle Giurie Demoscopiche della Demoskopea.\nOrchestra.\nNon era presente. Gli artisti si esibivano dal vivo su basi musicali pre-registrate (tranne nella seconda serata dove i cantanti della sezione Campioni presentarono completamente in playback un estratto della canzone).\nOspiti cantanti.\nQuesti gli ospiti che si sono esibiti nel corso delle tre serate di questa edizione del Festival di Sanremo:\nAlcuni ospiti, come i Double, cantarono lo stesso brano in due serate diverse.\nEsclusi.\nTra i big esclusi di questa edizione vi sono Drupi, Peppino Di Capri, Rita Pavone, Dori Ghezzi, Tiziana Rivale, Marisa Sannia, Fausto Leali, Sandro Giacobbe, Carmen Villani, i Dik Dik, Elisabetta Viviani, Rocky Roberts, Alberto Fortis, Don Backy, i Nomadi, Eduardo De Crescenzo, Andrea Mingardi, Morena dei Milk And Coffee, Dora dei Novecento, Mal e Raoul Casadei."}
{"id": "97504", "revid": "1494380", "url": "https://it.wikipedia.org/wiki?curid=97504", "title": "Dialetto dorico", "text": "Il dialetto dorico \u00e8 uno dei principali gruppi linguistici del greco antico. Fa parte dei cosiddetti dialetti greci antichi occidentali, ed \u00e8 per\u00f2 ben distinto dal greco di nord ovest, da cui pure subisce alcuni influssi.\nArea linguistica di diffusione.\nIl dorico era parlato nel Peloponneso sudorientale (in Laconia, Messenia, Argolide e nella zona di Corinto), nonch\u00e9 nella parte nordoccidentale di Creta, nell'isola di Rodi e in genere nel Dodecanneso, e anche nelle colonie doriche dell'Asia minore (regione della Doride) e dell'Italia meridionale, in particolare in Calabria, nella zona di Taranto (l'unica colonia fondata da Sparta), nella Sicilia (nella parte orientale, a Gela ad Akragas, specialmente a Siracusa). Piccole enclavi doriche erano presenti nella Grecia Centrale, fra Focide ed Etolia, nonch\u00e9 nella penisola Calcidica (la citt\u00e0 di Potidea).\nCol tempo, durante l'et\u00e0 ellenistica, il dorico tende a essere sorpassato dal greco comune, la cosiddetta \u03b4\u03b9\u03ac\u03bb\u03b5\u03ba\u03c4\u03bf\u03c2 \u03ba\u03bf\u03b9\u03bd\u03ae, a base esclusivamente ionico-attica. Sopravvive a lungo nel Peloponneso, nelle sedi originarie, tanto da evolvere, nell'et\u00e0 moderna, nel dialetto tsaconico, che ancora si sente parlare da minoranze ridottissime nell'entroterra del Peloponneso sudoccidentale.\nIl dorico ebbe tuttavia un ruolo fondamentale nella letteratura greca. Forte patina dorica, al di sotto della componente linguistica ionico-omerizzante, era presente nell'elegia di Tirteo. Il dorico era il dialetto di Epicarmo, autore di farse, ma soprattutto era la lingua della lirica corale di Alcmane, Stesicoro, Simonide, Bacchilide, Pindaro. In dorico erano inoltre scritti i cori della tragedia e della commedia, mentre i dialoghi erano scritti in attico, talora con lieve presenza di ionismi epici.\nIl dorico \u00e8 inoltre il dialetto delle musicali bucoliche di Teocrito, Mosco, Bione di Smirne. L'influsso e la canonicit\u00e0 del dorico siceliota di Teocrito sono tali che perfino le Bucoliche di Virgilio mostrano nomi greci e grecismi di patina dorizzante (nomi come \"Bianor\" e \"Hylas\").\nAlfabeto.\nIl dorico era originariamente scritto in un alfabeto \"epicorico\" (cio\u00e8 locale, regionale) ben distinto da quello dello ionico. In alcune aree dorizzate, specie in Magna Grecia, l'alfabeto greco impiegato non distingueva \u0395 (\"epsilon\") ed \u0397 (\"eta\") e non aveva il gamma nasale (tutte caratteristiche tipiche invece dello ionico). Le varianti del dorico parlate nella Doride (in Asia Minore) acquisiscono gi\u00e0 l'alfabeto ionico intorno al VI secolo a.C. (un esempio tipico \u00e8 l'alfabeto di Rodi)\nTratti arcaici della fonetica del dorico nell'et\u00e0 del bronzo.\nIl dorico ha da epoca antichissima, probabilmente sin dalla tarda et\u00e0 del bronzo, una fisionomia fonetica ben identificata, almeno per alcuni tratti, la cui presenza come varianti diatopiche nel Peloponneso \u00e8 attestata con chiarezza dalle tavolette micenee in scrittura Lineare B.\nIl principale di questi tratti arcaici, che lo distinguono da tutti gli altri dialetti derivati dal cosiddetto protogreco, \u00e8 la conservazione della dentale sorda indoeuropea *t davanti a vocale anteriore, per cui la terza persona plurale delle desinenze primarie del presente e del futuro ha la caratteristica forma -\u03bd\u03c4\u03b9. Tale desinenza, come accennato, \u00e8 testimoniata in alcuni testi micenei, in forme di futuro come \"do-so-nti\" (da leggersi \"dosonti\") \"daranno\".\nSi tenga presente che il dialetto miceneo altera invece la desinenza originaria *-onti mutandola in *-onsi.\nLe testimonianze delle tavolette che attestano forme come \"do-so-ti\" sono particolarmente preziose, poich\u00e9 ci forniscono indirettamente indicazioni sul panorama linguistico del greco nella tarda et\u00e0 del bronzo. Tale panorama linguistico appare gi\u00e0 articolato in dialetti, che in parte prefigurano quelli di et\u00e0 classica. Inoltre, la presenza di dorismi nella tarda et\u00e0 del bronzo sembra confutare l'idea che i Dori siano invasori, e fa pensare piuttosto che occupassero un ruolo subalterno nel sistema di dominio dei palazzi micenei, all'interno di un quadro storico pi\u00f9 complesso di quanto si pensasse. Tale subalternit\u00e0 etnica dei Dori si sarebbe rovesciata quando, con l'invasione dei Popoli del Mare provenienti dal Mediterraneo occidentale, i regni micenei sono crollati. Queste testimonianze linguistiche sono la ragione (probabilmente fondata) che induce gli specialisti che si occupano della civilt\u00e0 micenea, a non credere pi\u00f9 nell'invasione dorica, assumendo spesso una posizione di contrasto con quegli studiosi di storia greca che hanno una visione pi\u00f9 tradizionale.\nCaratteristiche fonetiche del dorico in et\u00e0 classica.\nIl dorico, come si \u00e8 accennato, presenta tratti fonetici molto arcaici, che cercheremo di tracciare per grandi linee. Questi tratti arcaici si conservano ancora nel VI-V secolo a.C. a fronte delle tendenze fortemente innovative dello ionico-attico.\nVocalismo.\nQui di seguito sono delineate le principali caratteristiche del sistema vocalico del dorico.\nNell'insieme, il vocalismo dorico si oppone a quello ionico-attico per il largo prevalere di timbri aperti o medio-bassi sui timbri chiusi.\nConsonantismo - approssimanti e contoidi.\nIl sistema di semivocali e consonanti del dorico \u00e8 anch'esso estremamente conservativo.\nPeculiarit\u00e0 morfologiche del dorico.\nI tratti conservativi e particolari del dorico, che osservavamo sul piano fonetico, hanno come corrispettivo lineamenti altrettanto peculiari sul piano morfologico. Qui di seguito le principali caratteristiche della flessione nominale, pronominale e verbale dorica.\nDeclinazione nominale.\nNella prima declinazione \u00e8 totalmente assente, per ragioni fonetiche, la distinzione fra alfa puro e impuro, visto che il timbro A lungo resta immutato in dorico. Il genitivo singolare maschile dorico esce in -\u03b1 lungo (da una forma -\u03b1\u03bf, genitivo relitto arcaico attestato in Omero). Il genitivo plurale femminile esce in -\u1fb6\u03bd. (da una forma -\u03b1\u03c3\u03c9\u03bd, attestata in Omero come -\u03b1\u03c9\u03bd)\nNella seconda declinazione, i temi in -o hanno il genitivo singolare in -\u03c9 e l'accusativo plurale in -\u03c9\u03c2, per le ragioni fonetiche viste sopra.\nNella terza declinazione, i temi in dittongo \u03b5\u03c5 non allungano la \u03b5 in \u03b7 nei casi diversi da nominativo e vocativo (ad es. \u03b2\u03b1\u03c3\u03b9\u03bb\u03ad\u03dd\u03bf\u03c2)\nNumerali.\nNegli aggettivi numerali, il dorico conserva forme molto antiche: \u03dd\u03af\u03ba\u03b1\u03c4\u03b9, \"20\"; suffisso in -\u03ba\u03ac\u03c4\u03b9o\u03b9 nelle centinaia. Queste forme hanno perfetti corrispettivi in vedico, in latino (cfr. \"viginti\") e nelle lingue germaniche e denunciano maggiore vicinanza coll'indoeuropeo, mentre altri dialetti greci antichi (lo ionico-attico, ad esempio) hanno innovato le antiche forme.\nDeclinazione pronominale.\nCome detto, nei pronomi personali il dorico mantiene inalterato foneticamente il pronome di II persona \u03c4\u03cd; inoltre, conserva, nel plurale dei pronomi, la forma pi\u00f9 arcaica di flessione: nominativo I pers. plur.\u1f01\u03bc\u03ad\u03c2, II pers. plur. \u1f51\u03bc\u03ad\u03c2; accusativo \u1f01\u03bc\u03ad, \u1f51\u03bc\u03ad.\nUna situazione analoga si trova nell'articolo: il dorico mantiene al nominativo plurale maschile e femminile una forma \u03c4\u03bf\u03af, \u03c4\u03b1\u03af, che. essendo paragonabile con il corrispondente dimostrativo sanscrito \"t\u0113\", denuncia la sua natura arcaica.\nIl pronome dimostrativo attico \u1f10\u03ba\u03b5\u1fd6\u03bd\u03bf\u03c2 \"quello\", oscilla fra la forma \u03c4\u1fc6\u03bd\u03bf\u03c2 e \u03ba\u1fc6\u03bd\u03bf\u03c2, anche se quest'ultimo dato \u00e8 anch'esso di rilevanza fonetica pi\u00f9 che morfologica.\nFlessione verbale.\nIl dorico \u00e8 estremamente conservativo anche nella flessione verbale: generalizza la desinenza di prima persona plurale indoeuropea -\u03bc\u03b5\u03c2, propria del presente, mentre gli altri dialetti greci generalizzano una desinenza secondaria -\u03bc\u03b5\u03bd. Della terza persona singolare atematica -\u03c4\u03b9, e della terza plurale tematica e atematica -\u03bd\u03c4\u03b9, abbiamo detto in ambito fonetico.\nL'infinito del dorico finisce in -\u03bc\u03b5\u03bd (contro lo ionico-attico -\u03b5\u03b9\u03bd), e deriva da accusativi di nomi neutri d'azione analoghi a quelli latini in \"-men\".\nIl futuro costituisce l'innovazione pi\u00f9 tipica per cui il dorico si differenzia dagli altri dialetti greci. Il futuro dorico, presente occasionalmente in alcuni verbi di altri dialetti, ha il caratteristico suffisso -\u03c3\u03ad\u03c9, -\u03c3\u03af\u03c9. Tale forma di futuro \u00e8 particolarmente notevole per due ragioni:\nIl dorico e l'Impero bizantino.\nIl dorico durante l'Impero Romano d'Oriente si consolid\u00f2 fra i Greci di stirpe dorica del Peloponneso e in particolare modo di Sparta, di Rodi e di Creta. Una caratteristica dorica fu la resa nella Sicilia bizantina di \u03b8 (all'epoca gi\u00e0 pronunciato ) con \"f\" e del suffisso -\u03b1\u03b9\u03bf\u03c2 (all'epoca gi\u00e0 pronunciato ) con \"eo\". La Sicilia attraverso i secoli mantenne sempre un dialetto greco d'influsso dorico; un esempio di questo influsso fu la resa dei nomi greci \u039c\u03b1\u03b8\u03b8\u03b1\u1fd6\u03bf\u03c2 e \u1f08\u03bb\u03b8\u03b1\u1fd6\u03bf\u03c2 nei nomi siciliani Maffeo e Alfeo."}
{"id": "97505", "revid": "123310617", "url": "https://it.wikipedia.org/wiki?curid=97505", "title": "Composizioni per liuto di Johann Sebastian Bach", "text": "Con composizioni per liuto BWV 995-1000 e 1006a ci si riferisce ad alcune opere di Johann Sebastian Bach, per la maggior parte raccolte in forma di suite.\nStoria.\nEscluse la BWV 995, la BWV 1000 e la BWV 1006a, che sono trascrizioni da lavori per altri strumenti, tutte queste opere vennero composte appositamente per il liuto o per il \"lautenwerk\", uno speciale strumento che imitava il suono del liuto. Nell'era moderna sono spesso diventate parte del repertorio per chitarra.\nStruttura.\nSuite in sol minore BWV 995.\nLa suite BWV 995 venne composta fra il 1727 ed il 1731 ed \u00e8 una trascrizione, armonicamente arricchita, della suite per violoncello BWV 1011. In entrambe le versioni la linea melodica deriva da un singolo accordo, ma la trascrizione per liuto appare pi\u00f9 caratteristica, in quanto gli accordi utilizzati si adattano meglio allo stile arpeggiato realizzabile sul liuto. La sarabanda contiene una citazione dell\"'Et incarnatus est\" tratto dalla Messa in Si minore BWV 232. Della suite esiste anche una versione scritta in forma di intavolatura, forse opera del destinatario, un non meglio identificato monsieur Schouster.\nSuite in mi minore BWV 996.\nLa suite BWV 996 venne probabilmente composta fra il 1707 ed il 1717. Lo spartito di questo brano, copiato da Johann Gottfried Walther, riporta l'esplicita l'indicazione \"per lautenwerk\".\nSuite in do minore BWV 997.\nComposta probabilmente dopo il 1736 e forse destinata al \"lautenwerk\", di questa suite esiste anche una versione manoscritta intavolata per il liuto in soli tre movimenti (fantasia, sarabanda e giga).\nSuite in mi\u266d maggiore BWV 998.\nComposta nel 1723.\nPreludio in do minore BWV 999.\nComposto verso il 1720.\nFuga in sol minore BWV 1000.\nComposta nel 1723. Trascrizione della sonata in quattro movimenti per violino BWV 1001. Di questa fuga esiste anche una versione per organo, il preludio e fuga BWV 539.\nSuite in mi maggiore BWV 1006a.\nComposta fra il 1735 ed il 1740. Oltre alle composizioni elencate, esiste anche una trascrizione per liuto, con alcune aggiunte, della partita per violino BWV 1006."}
{"id": "97508", "revid": "363", "url": "https://it.wikipedia.org/wiki?curid=97508", "title": "Geologia planetaria", "text": ""}
{"id": "97511", "revid": "2128848", "url": "https://it.wikipedia.org/wiki?curid=97511", "title": "Conduzione termica", "text": "In fisica, in particolare in termodinamica, per conduzione termica si intende il trasporto diffusivo del calore, ovvero la trasmissione di calore che avviene in un mezzo solido, liquido o aeriforme dalle zone a temperatura maggiore verso quelle con temperatura minore, all'interno di un corpo solo o due corpi tra loro in contatto. Oltre alla conduzione termica, esistono altre due modalit\u00e0 di trasferimento di calore, che sono la convezione e l'irraggiamento.\nDescrizione.\nSpiegazione microscopica.\nL'energia termica si manifesta a livello microscopico sotto forma di oscillazione delle molecole del materiale; tale oscillazione aumenta all'aumentare dell'energia termica accumulata nel corpo (cio\u00e8 aumenta con la temperatura).\nAd esempio mettendo sopra una fiamma l'estremit\u00e0 di una sbarra metallica, dopo qualche tempo anche l'altra estremit\u00e0 si scalda e pu\u00f2 scottare; ci\u00f2 \u00e8 dovuto al fatto che il calore somministrato dalla sorgente innalza il contenuto energetico delle molecole della parte a contatto, le quali oscillano con maggior velocit\u00e0; durante la loro oscillazione, le molecole vanno ad urtare le molecole vicine, scambiandosi reciprocamente quantit\u00e0 di moto; tale scambio di quantit\u00e0 di moto (che avviene a livello microscopico) si traduce a livello macroscopico in scambio di energia termica per conduzione; in conseguenza di tale scambio di energia termica dopo un certo tempo anche l'estremit\u00e0 opposta della sbarretta a contatto con la fiamma si riscalda, per cui il fenomeno della conduzione termica come conseguenza rende la temperatura della sbarretta pi\u00f9 omogenea possibile. In altre parole, tanto maggiore \u00e8 la conducibilit\u00e0 termica del materiale tanto pi\u00f9 facilmente un corpo sottoposto ad una variazione locale di temperatura distribuisce tale variazione di temperatura lungo tutto il corpo.\nQuindi ripetendo l'esperienza con un tubo di vetro, si osserva invece che il punto a contatto con la fiamma pu\u00f2 diventare rosso a causa dell'elevata temperatura, mentre a qualche centimetro di distanza si avverte solo un debole aumento di temperatura; ci\u00f2 \u00e8 dovuto al fatto che il vetro conduce peggio il calore rispetto al metallo.\nLe oscillazioni di ciascuna molecola causate dall'energia termica immagazzinata avvengono intorno alla posizione inizialmente occupata dalla molecola, per cui in un determinato intervallo di tempo la posizione media delle molecole \u00e8 sempre la stessa, per cui nella conduzione termica non si ha trasporto di materia, ma solo trasmissione di urti molecolari.\nConduttori e isolanti termici.\nSono buoni conduttori di calore tutti i metalli, ma non tutti nella stessa misura. Per esempio, il rame conduce il calore meglio del ferro. Una semplice prova si ottiene riscaldando alle estremit\u00e0 due sbarre con la stessa fonte di calore, una di ferro e l'altra di rame, che hanno attaccata all'estremit\u00e0 opposta una pallina fissata con una goccia di cera: la sbarra di rame lascia cadere la pallina molto prima della sbarra di ferro.\nIl miglior conduttore di calore \u00e8 l'argento. Un buon conduttore \u00e8 anche l'oro. Sono esempi di cattivi conduttori di calore tutti i semimetalli, il vetro, il legno e il sughero.\nIn genere i materiali che sono buoni conduttori di calore sono anche buoni conduttori di corrente elettrica. Bisogna comunque notare che nel caso dei metalli la corrente elettrica corrisponde al fatto che gli elettroni nel materiale, che altrimenti si muovono in modo casuale in tutte le direzioni, tendono a spostarsi nel tempo in una certa direzione, mentre i nuclei sono fermi. Invece la conduzione di calore corrisponde ad un'oscillazione dei nuclei intorno ad una posizione media di riposo nella struttura, quindi \u00e8 una trasmissione di energia cinetica (urti).\nEquazione generale.\nLo studio delle caratteristiche della conduzione richiede in primo luogo la conoscenza del campo di temperatura all'interno del corpo formula_1, dipendente dalla posizione formula_2 nello spazio. Quando il campo termico \u00e8 indipendente dal tempo si dice che la conduzione avviene in \"regime stazionario\", mentre se la temperatura \u00e8 funzione anche del tempo il regime si dice \"transitorio\". L'equazione generale della conduzione termica in regime stazionario \u00e8 espressa dalla legge di Fourier, per la quale la densit\u00e0 di corrente termica \u00e8 data da:\ndove formula_4 rappresenta il \"tensore conducibilit\u00e0 termica\". Il significato di tale equazione \u00e8 che il flusso di calore avviene in virt\u00f9 di un gradiente di temperature. La mancanza di isotropia comporta la natura tensoriale della conducibilit\u00e0 termica: il flusso di calore non si ha lungo la direzione del gradiente di temperature, bens\u00ec lungo una direzione \"distorta\" dovuta alle caratteristiche del mezzo. Se lo spazio soggetto a tale campo di temperature \u00e8 omogeneo, cio\u00e8 uniforme in ogni regione di spazio, e isotropo, vale a dire che la direzione \u00e8 inessenziale per la descrizione del flusso termico, e il tensore si riduce alla costante formula_5. Si pu\u00f2 ottenere una formulazione alternativa della legge di Newton-Stokes facendo ricorso alla diffusivit\u00e0 termica formula_6:\ndove formula_8 la densit\u00e0 e \"formula_9\" il calore specifico. Nel caso in cui il regime sia transitorio, l'equazione fondamentale che regola la conduzione termica \u00e8: \nche di fatto rappresenta una forma semplificata dell'equazione di bilancio di energia, nella quale \u00e8 presente soltanto la componente diffusiva del flusso netto. \nEquazione del calore.\nIn analisi matematica, l'equazione differenziale alle derivate parziali che ha la stessa forma di quest'ultima relazione \u00e8 detta equazione del calore: \nin particolare, essa un'equazione differenziale alle derivate parziali parabolica lineare.\nConduzione nei solidi.\nConsideriamo un solido a forma di parallelepipedo con le due superfici maggiori \"S\" distanti \"L\". Se si riscalda una delle due superfici \"S\" si viene a formare una differenza di temperatura, diciamo formula_12, tra di esse. Supponendo le superfici minori ben isolate, il calore si diffonde dentro il corpo solamente verso la superficie opposta a temperatura minore per il secondo principio della termodinamica. Sperimentalmente si vede che il calore trasferito per unit\u00e0 di tempo formula_13 \u00e8 direttamente proporzionale alla superficie e alla differenza di temperatura ed inversamente proporzionale allo spessore:\ndove la costante di proporzionalit\u00e0 \"\u03bb\" \u00e8 la conducibilit\u00e0 termica.\nSe consideriamo uno spessore infinitesimo, invece di \"L\" poniamo formula_15, invece di formula_12 poniamo formula_17 ed otteniamo l'equazione di Fourier nel caso monodimensionale:\nRiportiamo due risultati fondamentali:"}
{"id": "97512", "revid": "709565", "url": "https://it.wikipedia.org/wiki?curid=97512", "title": "Loredana Bert\u00e8", "text": "Sin dagli anni settanta \u00e8 ritenuta una delle interpreti pi\u00f9 note e poliedriche del panorama musicale italiano. Assai discussa anche per le complesse vicissitudini personali, vanta una lunga carriera musicale durante la quale ha pubblicato 17 album in studio, 5 album dal vivo, 2 EP e 4 raccolte ufficiali, vendendo oltre 7 milioni di dischi. \nDopo aver collezionato numerose esperienze come attrice e ballerina, intraprende la carriera discografica imponendosi all'attenzione del grande pubblico con il brano \"Sei bellissima\" (1975). \"Dedicato\" (1978) accresce la sua popolarit\u00e0, ma \u00e8 a cavallo del decennio successivo che la Bert\u00e8 raggiunge l'apice della fama, registrando brani quali \"E la luna buss\u00f2\", \"Non sono una signora\" e \"In alto mare\". Il suo album \"Traslocando\" (1982) \u00e8 stato inserito dalla rivista \"Rolling Stone\" al numero 24 tra i 100 migliori dischi italiani della storia, unica donna presente tra i primi 30 posti.\nNella sua carriera ha vinto numerosi premi, tra cui uno assegnato dal \"Festivalbar\", cinque da \"Vota la voce\", uno da \"Un disco per l'estate\", tre Wind Music Awards, un Premio Lunezia Rock e due RTL Power Hits Awards.\nLa sua discografia vanta importanti collaborazioni con alcuni fra i migliori artisti e produttori italiani come Alberto Radius, Mario Lavezzi, Ivano Fossati, Corrado Rustici, Fiorella Mannoia e Luca Chiaravalli.\nPer lei hanno scritto alcuni dei pi\u00f9 prestigiosi cantautori italiani, fra cui Biagio Antonacci, Edoardo Bennato, Gianni Bella, Gaetano Curreri, Pino Daniele, Ivan Graziani, Bruno Lauzi, Luciano Ligabue, Mango, Mariella Nava, Ron, Enrico Ruggeri, Renato Zero, oltre ai gi\u00e0 citati Lavezzi, Fossati e alla sorella Mia Martini, che ha anche partecipato alla realizzazione di alcuni suoi lavori, cantando con lei nell'intensa \"Stiamo come stiamo\" (1993), presentata al \"Festival di Sanremo\".\nHa partecipato complessivamente a dodici edizioni del Festival di Sanremo. Nel 2008 le \u00e8 stato assegnato il \"Premio alla carriera citt\u00e0 di Sanremo\" e nel 2019, per placare il malcontento del pubblico in sala dovuto al suo quarto posto, \u00e8 stato inventato per lei sul momento il \"Premio Pubblico dell'Ariston\", che la cantautrice non ha mai ritirato.\nBiografia.\nL'infanzia.\nLoredana Carmela Rosaria Bert\u00e8 nasce a Bagnara Calabra, in provincia di Reggio Calabria, il 20 settembre 1950, esattamente tre anni dopo sua sorella Mia Martini (nata anche lei il 20 settembre, ma del 1947), morta prematuramente nel 1995. Il padre, Giuseppe Radames Bert\u00e8 (1921\u20132017), e la madre, Maria Salvina Dato (1925\u20132003), erano entrambi insegnanti. Il padre \u00e8 stato professore di latino e greco e in seguito preside di liceo, mentre la madre era maestra elementare. La coppia ha avuto altre due figlie: Leda (nata il 1\u00ba gennaio 1946) e Olivia (nata il 28 gennaio 1958). I genitori vivevano gi\u00e0 da tempo in provincia di Macerata, dove il padre fu prima docente e poi preside a San Ginesio, per\u00f2 le quattro sorelle nacquero tutte nel paese originario dei genitori, presso la casa della nonna, come imponeva la tradizione del tempo. La famiglia visse a Porto Recanati prima e Ancona poi.\nPer molti anni la cantante non ha mai fatto pubblicamente alcun cenno alla propria infanzia. Un anno dopo la morte della sorella, la Bert\u00e8 si sfoga in un memoriale sulle pagine del settimanale \"Oggi\", dove per la prima volta ricorda la difficile situazione familiare: un padre violento e una madre assente che non amavano le figlie e imponevano loro una rigida disciplina.\nIn un'intervista concessa nel maggio 2009 a Maurizio Becker, la Bert\u00e8 attribuisce la morte della sorella ai problemi psicologici derivati da tali difficolt\u00e0; la sorella Leda ha del resto confermato le affermazioni di Loredana. La sorella Olivia nel 2019 ha ridimensionato le affermazioni di Loredana sul suo rapporto con la sorella Mim\u00ec.\nGli esordi.\nNel 1962 i genitori si separano ed in seguito, nel 1965, si trasferisce a Roma insieme alla madre e alle sorelle. \"\u201cIl periodo di Roma \u00e8 stato il pi\u00f9 felice della mia vita\u201d\", dichiarer\u00e0 moltissimi anni dopo; qui inizia a muovere i primi passi nel mondo dello spettacolo come ballerina al Piper Club (dove conosce Renato Fiacchini, successivamente affermatosi con lo pseudonimo di Renato Zero).\nNel 1966 entra nel gruppo di ballo dei Collettoni e Collettini, che accompagnavano Rita Pavone nei suoi spettacoli, iniziando cos\u00ec a lavorare con il regista Gino Landi e il coreografo Don Lurio in trasmissioni come \"Partitissima\" e \"Canzonissima\". Iniziano anche le prime esibizioni dal vivo con Renato Zero, in cui uniscono il canto, la danza e il mimo. Di ritorno da una tourn\u00e9e messicana con il gruppo di ballo che accompagna Rita Pavone, a New York assiste a una rappresentazione del musical \"Hair\": decide di presentarsi ai provini per la messa in scena del relativo allestimento italiano, a cui infine prende parte ottenendo il ruolo di Jeanie (che in una scena appare completamente nuda); la Bert\u00e8 partecipa anche alla realizzazione del disco, come corista e come voce solista in un brano.\nNel 1970 debutta in sala di registrazione, come corista assieme alla sorella per l'album di Chico Buarque de Hollanda \"Per un pugno di samba\", arrangiato da Ennio Morricone e prodotto da Sergio Bardotti; nello stesso anno partecipa anche nei cori del 45 giri \"Gingi\", pubblicato da Pippo Baudo.\nNel 1971 partecipa ai cori del primo album della sorella Mia Martini, \"Oltre la collina\".\nNel 1972 \u00e8 di nuovo in teatro con la commedia musicale \"Ciao Rudy\" di Garinei e Giovannini, ispirata alla figura artistica di Rodolfo Valentino, dove ha l'occasione di recitare con Marcello Mastroianni, Alberto Lionello, Mita Medici e Paola Borboni. Nell'album che racchiude le canzoni della commedia e che viene pubblicato l'anno successivo canta il brano \"Piaceva alle donne\". Nello stesso anno \u00e8, insieme a Penny Brown, una delle narratrici della prima opera-rock italiana \"Orfeo 9\" per la regia di Tito Schipa Jr., pellicola trasmessa da Rai 2 e tratta dall'omonimo spettacolo teatrale andato in scena nei due anni precedenti.\nNel 1973 \u00e8 tra le possibili soubrette di \"Canzonissima\", condotta da Pippo Baudo, ma viene bocciata dalla dirigenza della Rai a causa della sua prorompenza fisica, giudicata inadatta al pubblico della domenica pomeriggio (sar\u00e0 Mita Medici la prescelta). In quel periodo appare sui rotocalchi per la storia d'amore con il tennista Adriano Panatta.\nNel 1974 appare nella versione televisiva dell'operetta \"No no Nanette\" per la regia di Vito Molinari. Nello stesso anno recita nella commedia musicale \"Forse sar\u00e0 la musica del mare\" insieme a Minnie Minoprio e Lando Buzzanca, in cui canta la canzone \"L'onnipotente uomo\" con Renato Cortesi, contenuta nell'LP della colonna sonora. Inoltre posa nuda in un servizio fotografico pubblicato sulla nota rivista \"Playboy\".\n\"Streaking\" e la censura (1974).\nDopo diversi provini, alcuni dei quali successivamente incisi dalla sorella (\"Bolero\", canzone che nel 1973 Mia Martini incise nel suo album \"Il giorno dopo\", era in realt\u00e0 destinata proprio a Loredana), viene notata dal discografico Alfredo Cerruti che la vuole lanciare come cantante sexy procurandole un contratto con la CGD, che nel 1974 pubblica il suo primo LP dal titolo \"Streaking\" (in inglese: irrompere nudi tra la folla), prodotto da Enrico Riccardi. L'album, uno sperimentale \"concept\" interamente incentrato sulla tematica sessuale, mostra subito l'atteggiamento provocatorio e trasgressivo della Bert\u00e8 (il brano \"Il tuo palcoscenico\" si conclude con l'urlo della parola \"cazzo\" e una suggestiva coda di chitarra elettrica), scatenando la censura radiotelevisiva dell'epoca, che riesce a farlo ritirare dal mercato, principalmente a causa delle foto interne in cui la giovane cantante appare completamente nuda.\nLa copertina del disco (opera di Mauro Balletti) \u00e8 molto particolare, praticamente una busta contenente il vinile che si apriva in dodici facciate delle dimensioni del disco; le sei esterne comprendevano la copertina e i testi, mentre le altre sei mostravano la Bert\u00e8 completamente senza veli.\nSempre nello stesso anno (luglio 1974) appare completamente nuda per un servizio fotografico sulla rivista \"Playboy\", immortalata da Angelo Frontoni.\nIl successo.\nDa \"Sei bellissima\" a \"Dedicato\" (1975-1978).\nIl successo discografico arriva nel 1975 con \"Sei bellissima\", canzone che esalta le sue capacit\u00e0 vocali ed espressive, divenuta nel tempo un vero e proprio classico della musica italiana. Scritta da Claudio Daiano per il testo e da Gian Pietro Felisatti per la musica, \"Sei bellissima\" viene arrangiata da Vince Tempera, ispiratosi a \"Bella senz'anima\" di Riccardo Cocciante.\nLa Bert\u00e8 partecipa dunque a \"Un disco per l'estate 1975\", ma viene eliminata, sfavorita nuovamente dalla censura per i versi \"\u201ca letto mi diceva sempre / non vali che un po' pi\u00f9 di niente\u201d\". Nel complesso la Rai giudica il testo troppo forte, pertanto \"Sei bellissima\" esce in due versioni: una con i versi incriminati e un'altra con i versi sostituiti da un innocuo \"\u201ce poi mi diceva sempre / non vali che un po' pi\u00f9 di niente\u201d\"; il 45 giri \u00e8 il primo disco della cantante a entrare in classifica, dove rimane per quattordici settimane, raggiungendo l'ottava posizione della hit-parade.\nTra il 1970 e il 1976 la Bert\u00e8 appare in quattro film: \"Quelli belli... siamo noi\" di Giorgio Marluzzo, \"Il padrone e l'operaio\" di Steno, \"Movie rush - La febbre del cinema\" di Ottavio Fabbri e \"Attenti al buffone\" di Alberto Bevilacqua.\nDopo la rottura del fidanzamento con Adriano Panatta e dopo un breve flirt con il bassista dei Pooh Red Canzian, la Bert\u00e8 intraprende una lunga relazione sentimentale con Mario Lavezzi, che \u00e8 anche l'inizio di un fortunato sodalizio artistico. \"Normale o super\" (1976), LP a partire dal quale inizia il suo vero discorso musicale, \u00e8 il primo dei cinque lavori in cui proprio Lavezzi figura non soltanto come autore, ma anche come produttore. L'album contiene, fra gli altri, anche \"Per effetto del tempo\" (primo brano scritto per lei da Ivano Fossati, insieme a Oscar Prudente), \"Indocina\" (in cui parla del lungo e sanguinoso conflitto in Vietnam) e il singolo \"Meglio libera\", che rimane in classifica per ben diciannove settimane e che continua, per quel che riguarda il testo, il filone femminista, confermato l'anno dopo anche con il successivo 45 giri \"Fiabe\" (anche questo un discreto successo di classifica, molto trasmesso dalle emittenti libere).\nNel 1977 interpreta la soubrettina Dori in \"Bambole, non c'\u00e8 una lira\", storico variet\u00e0 televisivo a puntate sul tema dell'avanspettacolo scritto da Maurizio Costanzo e Dino Verde per la regia di Antonello Falqui: \u00e8 anche l'ultimo programma Rai girato in bianco e nero. Successivamente viene pubblicato il suo terzo LP, \"TIR\". All'album, promosso anche attraverso lo special in onda sulla Rai intitolato \"Un viaggio in TIR\", partecipano anche Fausto Leali, con cui rilegge insieme a Lavezzi la battistiana \"Le tre verit\u00e0\", e Mia Martini ai cori.\nNello stesso anno viene eletta miglior interprete femminile nell'ambito del popolare concorso \"Vota la voce\", indetto dal settimanale \"TV Sorrisi e Canzoni\", rinnovando la vittoria nel 1979, nel 1982, nel 1985 e nel 1986, stabilendo un record al femminile.\nNel 1978 collabora nuovamente con Ivano Fossati, che dopo aver scritto proprio per Loredana il testo di \"Pensiero stupendo\" (da lei rifiutato e successivamente interpretato dall'amica Patty Pravo) le offre la possibilit\u00e0 di interpretare un brano a scelta fra \"La mia banda suona il rock\" e \"Dedicato\", canzone che la Bert\u00e8 incide, consacrandosi come \u00abinterprete seria, toccante, per la quale si schiude un successo a 360 gradi.\u00bb \"Dedicato\" le apre definitivamente le porte dei circuiti televisivi, malgrado la censura del verso \"\u201cai politici da fiera\u201d\", in favore di un inoffensivo \"\u201calla faccia che ho stasera\u201d\"; la Bert\u00e8, comunque, dal vivo canter\u00e0 sempre la canzone con il verso originale. Dopo il successo di questo singolo, che raddoppi\u00f2 le vendite di \"Sei bellissima\", nel 1979 \"Dedicato\" venne ripresa da Dalida con il titolo \"D\u00e9di\u00e9 \u00e0 toi\", dando anche il titolo all'omonimo album.\nDal reggae al funky (1979-1981).\nNel 1979 \u00e8 di nuovo in classifica con \"E la luna buss\u00f2\", hit scritta da Daniele Pace, Oscar Avogadro e dal produttore Mario Lavezzi, con cui viene definitivamente legittimato il reggae in Italia. Accolto positivamente anche in vari paesi europei e sudamericani, il singolo giunge sino al 6\u00ba posto della hit-parade italiana, rimanendo in classifica per ventidue settimane consecutive e trainando l'intero album \"Bandabert\u00e8\" (il primo dei suoi lavori a raggiungere un importante riscontro commerciale). Il disco contiene anche \"Colombo\" (composta da Ivan Graziani) e due sue personali versioni di \"Prendi fra le mani la testa\" e \"Macchina del tempo\" di Lucio Battisti: \u00abla Bert\u00e8 \u00e8 ora una delle migliori interpreti italiane, con toni arrochiti e sofferti che non le impediscono di arrampicarsi su registri impervi.\u00bb\nNel 1980 pubblica un nuovo 33 giri intitolato \"LoredanaBertE\"', in cui sfrutta le sonorit\u00e0 funky (all'epoca particolarmente all'avanguardia nel panorama musicale italiano), lanciando un'altra delle sue pi\u00f9 grandi hit: \"In alto mare\", scritta ancora una volta da Daniele Pace, Oscar Avogadro e Mario Lavezzi. L'album contiene anche \"Bongo Bongo\" e \"Prima o poi\", composte da Alberto Radius, mentre \"Un po' di tutto\" e \"Buongiorno anche a te\" sono firmate da Pino Daniele.\nL'anno successivo trascorre alcuni mesi negli Stati Uniti per incidere con i Platinum Hook (band che la seguir\u00e0 anche nei live) l'album \"Made in Italy\", che contiene la hit \"Ninna nanna\". A New York entra in contatto con Andy Warhol e la sua Factory, dove viene realizzato il videoclip del brano \"Movie\". Nel frattempo i suoi dischi circolano gi\u00e0 da qualche anno in paesi come Spagna, Francia, Germania, Paesi Bassi.\nI primi anni Ottanta.\nProdotta da Ivano Fossati (1982-1984).\nTra il 1982 e il 1984 vende complessivamente oltre un milione di dischi con tre produzioni curate da Fossati: \u00abun trittico di insuperato valore per la ragazza ribelle,\u00bb in cui emergono infatti alcune delle sue interpretazioni pi\u00f9 raffinate e al tempo stesso incisive. Nel 1982 ottiene consensi clamorosi al \"Festivalbar\" con \"Non sono una signora\", suo vero manifesto musicale, scritto e prodotto da Ivano Fossati e incluso nel long playing \"Traslocando\" e registrato negli Stati Uniti (con la partecipazione ai cori di Mia Martini).\nL'album contiene \"Per i tuoi occhi\" (secondo singolo estratto) e \"Stella di carta\" di Maurizio Piccoli, \"Stare fuori\", \"Traslocando\" e \"J'adore Venice\" di Ivano Fossati, e \"Notte che verr\u00e0\" di Mia Martini e Guido Guglielminetti. Con \"Traslocando\" la Bert\u00e8 ottiene il suo primo disco di platino per le oltre 200.000 copie vendute. Trent'anni dopo l'album viene inserito nella classifica dei \"100 dischi italiani pi\u00f9 belli di sempre\" di \"Rolling Stone Italia\" alla posizione numero 24, la pi\u00f9 alta raggiunta da un'interprete femminile.\nUn sondaggio Doxa effettuato nel mese di giugno vede Loredana Bert\u00e8 al 9\u00ba posto fra i cantanti italiani pi\u00f9 popolari, terza fra le donne dopo Mina e Ornella Vanoni.\nNel 1983 incide \"Il mare d'inverno\" di Enrico Ruggeri, una delle prove pi\u00f9 importanti della sua carriera d'interprete, racchiusa nell'album \"Jazz\", che segna il passaggio alla multinazionale CBS, bissando il successo del precedente \"Traslocando\" e spingendosi sino al 4\u00ba posto della classifica degli LP pi\u00f9 venduti, restando per due mesi consecutivi nei primi dieci posti e ventidue settimane nei primi 50: \u00e8 il lavoro di maggior successo commerciale della cantante.\nProdotto da Ivano Fossati, il disco viene registrato tra Londra e New York con l'apporto di alcuni tra i pi\u00f9 importanti musicisti statunitensi del momento (Yogi Horton, Tinker Barfield, Harry Withaker, Doc Powell); il brano che d\u00e0 il titolo all'album, \"Jazz\" (\"Sina\" in originale, successivamente incisa in inglese anche dai Manhattan Transfer con il titolo \"Soul food to go\", giunta al 25\u00ba posto nella Billboard's Top Adult Contemporary Chart), segna anche l'incontro tra la Bert\u00e8 e il musicista brasiliano Djavan.\nNello stesso anno la CGD pubblica \"Lorinedita\", una raccolta non autorizzata dall'artista contenente nove brani inediti appartenenti alle sessioni dei precedenti lavori discografici, tra cui spiccano \"Al mercato dell'usato\" (scritta da Renato Zero) e \"Professore\". Inoltre appare brevemente nel ruolo di se stessa nel film \"Storia di Piera\" cantando \"Sei bellissima\".\nIl 30 dicembre 1983 sposa a St. Thomas, nelle Isole Vergini, Roberto Berger, figlio di Tommaso Berger, il miliardario fondatore dell'industria del caff\u00e8 Hag e proprietario delle acque Sangemini. I due non vivranno mai stabilmente insieme e il matrimonio termina dopo quattro anni a seguito della denuncia fatta dalla cantante contro il marito per inadempienza degli obblighi coniugali.\nNel 1984 registra in Unione Sovietica uno speciale televisivo interamente incentrato su di s\u00e9 in cui vengono riproposti alcuni dei suoi brani pi\u00f9 rappresentativi in forma di videoclip; il programma viene trasmesso anche dalla Rai. A Londra registra \"Savoir faire\": uscito in piena estate, \u00e8 il terzo LP consecutivo prodotto da Ivano Fossati (che nei crediti appare come \"Il Volatore\", segno di un'ultima e sofferta collaborazione tra i due) a cui partecipa anche Phil Palmer. Ad aprire l'album \u00e8 una reinterpretazione di \"Ragazzo mio\" di Luigi Tenco, ma spiccano anche \"Una sera che piove\" (scritta per lei da Bernardo Lanzetti), la sua interpretazione di \"Non finir\u00e0\" (uno dei migliori brani di Enrico Ruggeri), nonch\u00e9 \"Petala\", secondo omaggio a Djavan, con testo italiano firmato dallo stesso Fossati.\nMalgrado non riesca a raggiungere i primi posti in classifica come i due lavori precedenti, \"Savoir faire\" riesce comunque a stazionare per venti settimane nella top 50 dei 33 giri pi\u00f9 venduti.\n\"Carioca\" (1985).\nNel 1985 vola in Brasile, dove realizza \"Carioca\", album in cui appare per la prima volta anche in veste di produttrice: \nIl disco \u00e8 interamente dedicato al repertorio di Djavan, cantautore da lei molto amato, che mescola le tradizionali atmosfere brasiliane al rock e al jazz.\n\"Carioca\" viene inizialmente concepito in lingua portoghese ma su imposizione della casa discografica viene inciso in italiano con gli adattamenti di Bruno Lauzi ed Enrico Ruggeri. Dall'album, che giunge sino al 6\u00ba posto della classifica degli album pi\u00f9 venduti con una permanenza complessiva di venti settimane, viene estratto il singolo \"Acqua\", \u00abun pezzo corale di spirito pacifista\u00bb il cui videoclip (girato proprio in Brasile) viene scelto anche come sigla d'apertura del \"Festivalbar\", nella cui finale all'Arena di Verona si esibisce con la sua band in uno speciale miniconcerto.\nNello stesso anno prende parte al progetto discografico di beneficenza in favore dell'Africa cantando \"Nel blu dipinto di blu\" insieme a numerosi altri artisti italiani; inoltre il 18 settembre si esibisce al concerto \"Italy for Italy\" (realizzato per raccogliere fondi per il disastro della Val di Stava e della Val di Fiemme) cantando \"Non farti cadere le braccia\", accompagnata alla chitarra dal suo autore, Edoardo Bennato.\nLe polemiche a Sanremo (1986).\nAll'apice del successo, nel 1986 decide di partecipare per la prima volta al \"Festival di Sanremo\" col brano \"Re\" (scritto da Mango assieme a suo fratello Armando), portando in scena una coreografia pensata per lei da Franco Miseria in cui simula una gravidanza, che suscita notevoli polemiche sulla stampa.\nAncor prima dell'esibizione, il paroliere Alberto Salerno e Mango le propongono diversi brani, in particolare \"Io nascer\u00f2\", ma la Bert\u00e9 risponde: \u00abio a Sanremo ci vado con questa\u00bb. \"Io nascer\u00f2\" diventer\u00e0 la sigla d'apertura della kermesse, cantata dalla conduttrice Loretta Goggi.\nNel medesimo anno esce la raccolta \"Fotografando... i miei successi\" e la stessa \"Fotografando\" (lato B di \"Re\", anch'essa scritta da Mango) viene presentata in molte trasmissioni televisive riscuotendo un buon successo nelle radio e al \"Festivalbar\": \u00abCi sono molte belle canzoni del repertorio della Bert\u00e8 ed \u00e8 la conferma che Loredana \u00e8 una delle poche, pochissime interpreti di grande talento che abbiamo in Italia.\u00bb\nMa i dissensi generati dalla sua esibizione sanremese spingono la CBS alla rottura del contratto discografico; sfuma cos\u00ec il progetto di un intero album con Mango, artista col quale la Bert\u00e8 avr\u00e0 comunque modo di duettare nella trasmissione tv \"Italia Sera\" con la hit \"Oro\".\nL'album \"IO\" e l'incontro con Borg (1988-1989).\nDue anni dopo si ripresenta al \"Festival di Sanremo 1988\" con il brano \"Io\", singolo apripista dell'omonimo album inciso per la RCA e realizzato a San Francisco con la produzione di Corrado Rustici: \u00e8 il primo lavoro in cui compare un numero significativo di brani firmati dalla stessa cantante: \"Proiezioni\", \"Senza di te... pazza di te\", \"Qui in citt\u00e0\" e \"Rai &amp; T.V.\" (sigla del Campionato europeo di calcio 1988, scritta con Mario Lavezzi).\nL'uscita del disco, caratterizzato da sonorit\u00e0 prevalentemente pop (a differenza dei precedenti LP), sembra per\u00f2 registrare un certo calo di consensi, che ne limita anche gli esiti commerciali; malgrado ci\u00f2, il disco riesce a stazionare per diciotto settimane nella classifica degli album pi\u00f9 venduti supportato dai brani \"La corda giusta\" e \"Angelo amerikano\", presentati al Festivalbar da una Bert\u00e8 sempre pi\u00f9 eccentrica.\nNell'estate del 1988, dopo la fine del matrimonio con Roberto Berger, durante un incontro in occasione di una tappa del Festivalbar a Ibiza, intraprende una burrascosa relazione con il campione di tennis Bj\u00f6rn Borg, presentatole la prima volta dal suo ex compagno Adriano Panatta all'Open di Francia del 1973.\nAl fidanzamento segue un lungo periodo di allontanamento dall'Italia e dal mondo della musica. Borg si dimostra, sin da subito, del tutto insofferente ai suoi impegni musicali, discografici e promozionali: la cantante annulla anche un'importante tourn\u00e9e organizzata da David Zard, uno tra i manager pi\u00f9 importanti a livello internazionale.\nIl 7 febbraio 1989 Borg tenta il suicidio ed \u00e8 proprio la Bert\u00e8 a salvarlo.\nIl matrimonio con Bj\u00f6rn Borg (1989-1992).\nIl 4 e il 5 settembre 1989, prima con rito civile e poi con rito religioso, viene celebrato il matrimonio con Bj\u00f6rn Borg. Durante questo periodo sono frequenti gli attacchi della stampa scandalistica italiana e soprattutto quella svedese. Al fianco del marito la Bert\u00e8 \u00e8 spesso ospite delle sedi rappresentative di alcune delle pi\u00f9 importanti nazioni al mondo, prima fra tutte la Casa Bianca a Washington, dove in seguito racconter\u00e0 di aver incontrato per due volte proprio Osama bin Laden insieme ai fratelli, ospite di George H. W. Bush.\nNel 1991 ritorna alla canzone d'autore con una fugace apparizione al \"Festival di Sanremo 1991\", dove interpreta \"In questa citt\u00e0\", \u00abballata urbana che mette in risalto la splendida vocalit\u00e0 della Bert\u00e8\u00bb, scritta per lei da Pino Daniele e inserita nella raccolta \"Best\". Nonostante le due buone performance sul palco dell'Ariston (al netto di un problema con l'orchestra insorto durante la prima serata nel passaggio finale del ritornello), il brano non ha un'accoglienza entusiasta, probabilmente anche a causa di un testo \u00abche non concede nulla alla facilit\u00e0.\u00bb\nDue mesi dopo, la mattina del 24 aprile, la cantante viene ricoverata all'ospedale Fatebenefratelli a Milano in seguito a un tentato suicidio, a due anni di distanza da quello del marito:\nL'11 aprile 1992 la cantante viene nuovamente ricoverata per un collasso da stress ed \u00e8 in quest'occasione che la sorella Mia Martini riesce a riallacciare il loro rapporto dopo anni di rottura.\nNello stesso anno la cantante lascia Bj\u00f6rn Borg e la citt\u00e0 di Stoccolma preparandosi a un ritorno alla musica con la firma di un nuovo contratto discografico con la Sony e l'inizio della stesura di nuovi testi. Successivamente attribuir\u00e0 la responsabilit\u00e0 della fine dell'unione con Borg non soltanto al carattere possessivo del tennista e al suo stile di vita basato, all'epoca, sul consumo abituale di sostanze illecite, ma anche alla non accettazione del loro matrimonio da parte della famiglia di lui, al punto che quest'ultima si opponeva a che i due potessero avere un figlio insieme, eventualit\u00e0 assai sperata dalla cantante.\nNel 2002 il tennista svedese si sposer\u00e0 in terze nozze con Patricia \u00d6stfeldt. In seguito a questo terzo matrimonio Borg viene denunciato dalla Bert\u00e8 per bigamia: per l'anagrafe i due risultano ancora sposati. La Bert\u00e8 chieder\u00e0, inoltre, cinque milioni di euro di danni per il mantenimento mai versato.\nIl ritorno da cantautrice (1993-1998).\nNel 1993 Loredana Bert\u00e8 duetta con Mia Martini al \"Festival di Sanremo\" in \"Stiamo come stiamo\", \u00abcanzone assolutamente splendida sul disagio dei nostri tempi\u00bb, che introduce un nuovo corso musicale con l'album \"Ufficialmente dispersi\", uno dei suoi lavori pi\u00f9 convincenti, in cui la cantante \u00e8 anche autrice di quasi tutti i testi: \u00abun disco di rabbia e disagio che coniuga musica moderna a pulsioni antiche, viscerali e al recente impegno politico e civile della Bert\u00e8\u00bb.\nIn estate partecipa al \"Festivalbar\" con il successo \"Mi manchi\", uno dei diversi pezzi dell'album dedicati all'ex marito Bj\u00f6rn Borg, che le restituisce una grossa quantit\u00e0 di passaggi in radio.\nNel 1994 partecipa nuovamente al \"Festival di Sanremo\" con \"Amici non ne ho\", un pezzo particolarmente autobiografico, che rivela \u00abuna Bert\u00e8 pi\u00f9 dura che mai, ripercorrendo nel testo la sua vicenda personale, anche negli aspetti pi\u00f9 dolorosi (come il tentato suicidio di alcuni anni prima), ma soprattutto la propria immagine \"scomoda\", che non scende a compromessi...\u00bb. Il brano ottiene un buon riscontro di pubblico e critica: due mesi dopo la Bert\u00e8 risulta al 5\u00ba posto nella classifica degli artisti pi\u00f9 venduti fra i \"campioni\" in gara quell'anno. \"Amici non ne ho\" viene inserito nel suo primo album dal vivo, intitolato \"Bertex - Ingresso libero\", che viene pubblicato da Fonopoli, storica etichetta discografica appartenente a Renato Zero, dove duetta ancora una volta con Mia Martini.\nAl \"Festival di Sanremo 1995\" si presenta con una sorta di ballata rock dal titolo \"ANGELI &amp; angeli\", che per\u00f2 non riesce a bissare il successo di \"Amici non ne ho\". La raccolta uscita dopo il festival, \"Ufficialmente ritrovati\", rimanda all'album di due anni prima sia nel titolo che nella selezione dei brani. Nel mese di maggio dello stesso anno avviene la tragica morte della sorella Mia Martini, evento che segner\u00e0 la vita della Bert\u00e8 e che sar\u00e0 motivo ricorrente di ispirazione dei brani futuri.\nNel 1996 l'artista avrebbe dovuto pubblicare un album prodotto da Renato Zero, ma durante la lavorazione del disco i due entrano in disaccordo e alla Bert\u00e8 non resta che svincolarsi. Zero chiede per\u00f2 all'amica la somma di cento milioni di lire per i nove brani realizzati presso lo studio di registrazione di Fonopoli. La Bert\u00e8 intraprende un'azione legale per appropriazione indebita e tentata estorsione. In seguito sar\u00e0 lei stessa la produttrice dell'album in una incisione ex-novo con gli arrangiamenti di Mauro Paoluzzi e l'aggiunta di altre due tracce. Il disc\u00f2 viene pubblicato l'anno successivo su etichetta Sony Music. \nPartecipa al \"Festival di Sanremo 1997\" con \"Luna\", un \u00abrock blues\u00bb contrassegnato da immagini evocative assai ispirate: il brano non viene premiato dalle giurie, ma in compenso due mesi dopo il disco risulta essere fra i pi\u00f9 venduti di quell'edizione: l'album \u00e8 \"Un pettirosso da combattimento\" (verso da \"La domenica delle salme\" di Fabrizio De Andr\u00e9), lavoro dalle sonorit\u00e0 marcatamente rock in cui esprime le sue amarezze di quel periodo con la sua tipica forza interpretativa.\nFra i brani che compongono il lavoro spiccano \u00abper la straordinaria intensit\u00e0 che possiedono\u00bb \"Treno speciale\" e \"Zona venerd\u00ec\", con riferimento al giorno di morte della sorella, alla quale \u00e8 dedicato: molti anni dopo il brano verr\u00e0 chiaramente menzionato all'interno della sceneggiatura originale del film premio Oscar \"La grande bellezza\" di Paolo Sorrentino (suo estimatore, che l'ha spesso citata in libri e interviste), anche se la scena in questione verr\u00e0 poi tagliata.\nNell'album viene incisa anche una poesia dell'artista dal titolo \"Buon compleanno pap\u00e0\", che allude in maniera criptica al tema dell'eutanasia: il disco viene presentato a \"Domenica In\", dove Mara Venier la invita come ospite fissa, e contemporaneamente ritorna a esibirsi dal vivo.\nLo scrittore Aldo Busi, colpito dall'intensit\u00e0 della performance sanremese della Bert\u00e8, le dedica a sorpresa un componimento intitolato semplicemente \"L'amore\", pubblicato sulle pagine del quotidiano \"La Stampa\" il 22 febbraio 1997:\nNel 1998 raccoglie i suoi pi\u00f9 grandi successi nel CD \"Decisamente Loredana\", interamente registrato con l'Orchestra Aurora (60 elementi), diretta dal maestro Mario Natale, che ha accompagnato la cantante nel concerto tenuto al Testaccio Village di Roma il 3 agosto dello stesso anno. Sulla copertina la Bert\u00e8 indossa una parrucca blu elettrico per celebrare la nazionale di calcio dell'Italia al Campionato mondiale di calcio 1998. Dell'album fanno anche parte gli inediti \"Solitudini\" e \"Portami con te\", brano che riscuote un discreto successo radiofonico, partecipando anche a \"Un disco per l'estate\", dove riceve il premio della critica.\nNel 1999 registra \"Non ho che te\", un intenso duetto con Giovanni Danieli prodotto da Red Canzian dei Pooh.\nGli anni Duemila.\nNel 2000 \u00e8 rimarchevole la sua performance al teatro Carlo Felice di Genova, dove insieme a numerosi artisti di livello, partecipa su invito dell'amica Dori Ghezzi al tributo \"Faber amico fragile\", un anno dopo la scomparsa di Fabrizio De Andr\u00e9: Loredana offre una toccante interpretazione di \"Una storia sbagliata\", brano dedicato alla scomparsa di Pier Paolo Pasolini. Nello stesso anno conosce Asia Argento durante la realizzazione di una puntata del programma Rai \"Milano-Roma\", e dall'incontro con l'attrice nasce il progetto \"Loredasia\", che comprende tre video di altrettanti tre pezzi registrati dalla Bert\u00e8 in quello stesso periodo: \"Notti senza luna\", \"Io ballo sola\" e l'omaggio a Janis Joplin \"Mercedes Benz\".\nNel 2001 si inizia a parlare di un suo ritorno discografico: nella stagione estiva la Bert\u00e8, evidentemente appesantitasi nel decennio precedente, appare in ottima forma fisica nel revival televisivo \"La notte vola\" condotto da Lorella Cuccarini su Canale 5, dedicato ai successi musicali degli anni ottanta. Alla fine dell'anno si apprende dalla stampa che il suo management \u00e8 ora affidato a Beghet Pacolli e Gianni Belleno, i due ex-mariti di Anna Oxa che nel frattempo hanno fondato l'etichetta discografica B&amp;G, con cui la Bert\u00e8 firma un nuovo contratto discografico.\nNel 2002 si presenta al \"Festival di Sanremo 2002\" col brano \"Dimmi che mi ami\" ma le sue esibizioni destano perplessit\u00e0 sul suo stato personale, tanto che poche settimane prima della kermesse viene ipotizzata una sostituzione \"in extremis\" con Ivana Spagna (anche lei appartenente alla nuova scuderia B&amp;G). Immediatamente dopo il festival esce il minialbum \"Dimmi che mi ami\", contenente - oltre la canzone sanremese - anche i tre brani gi\u00e0 utilizzati per il progetto \"Loredasia\": il disco ottiene un discreto successo di vendite ma la Bert\u00e8 continua ad apparire in evidenti difficolt\u00e0 e la collaborazione con la B&amp;G si interrompe bruscamente.\nAlla fine del 2003 partecipa al programma del sabato sera di Rai 1 \"Torno sabato... e tre\" di Giorgio Panariello, dove presenta per la prima volta l'inedito \"Mufida\" (in arabo \"sorella\"), dedicato ancora a Mia Martini e inizialmente destinato al \"Festival di Sanremo 2003\". Nel 2004 partecipa alla prima edizione del reality \"Music Farm\", esperienza che le restituisce una maggiore visibilit\u00e0 e che le d\u00e0 gli introiti necessari per terminare l'autoproduzione di un album inciso in analogico, acquistare alcune azioni del giornale \"Il manifesto\" e fare una donazione di ventimila euro. Nello stesso anno i 2Black ripropongono il ritornello di \"In alto mare\" nella loro hit \"Waves of Luv\" rinnovandone cos\u00ec la popolarit\u00e0.\nIl successo di \"Babybert\u00e8\" (2005-2007).\nIl 9 settembre 2005 esce \"Babybert\u00e8\", \u00abalbum fortemente voluto e che la vede in ottima forma,\u00bb caratterizzato ancora una volta \u00abdal sapore aspro e deciso\u00bb che aveva contraddistinto gli inizi della sua attivit\u00e0 di autrice. \u00abUn disco emotivamente faticoso, sostanziale, di grande impatto, esistenzialmente doloroso\u00bb in cui la Bert\u00e8 \u00e8 per la prima volta autrice e produttrice insieme oltre che cantante.\nAccolto da ottime critiche, l'album debutta direttamente al 2\u00ba posto in classifica, diventando in pochi mesi disco d'oro per le oltre 50.000 copie vendute. Il singolo \"Non mi pento\" riscuote un discreto successo radiofonico, mentre al programma televisivo di Adriano Celentano \"Rockpolitik\" presenta la sua versione de \"I ragazzi italiani\" di Francesco De Gregori e Ron.\nNel febbraio 2006 esce il secondo singolo, \"Strade di fuoco\", accompagnato da un videoclip realizzato dal collettivo artistico ConiglioViola. Il 26 maggio dello stesso anno esce l'edizione speciale di \"Babybert\u00e8\" comprensiva di un DVD contenente i tre videoclip realizzati in precedenza con la regia di Asia Argento. Il 2 marzo 2007 esce il doppio CD \"Babybert\u00e8 Live 2007\", un album dal vivo autentico e senza ritocchi, con alcune interpretazioni suggestive intercalate da bizzarri monologhi, peculiarit\u00e0 della nuova Bert\u00e8. L'album contiene anche un inedito registrato in studio dal titolo \"L'araba fenice\", canzone scartata dalla commissione ascolti per il \"Festival di Sanremo 2007\".\nL'esclusione a \"Sanremo 2008\".\nNel 2008 partecipa al \"Festival di Sanremo 2008\" con il brano \"Musica e parole\", del cui testo \u00e8 autrice su musica di Alberto Radius (nei crediti appare anche Oscar Avogadro). Nella giornata successiva alla prima esibizione si scopre che la musica di Radius non \u00e8 inedita bens\u00ec risulta gi\u00e0 incisa nel 1988 dalla cantante Ornella Ventura con un altro testo e il titolo \"L'ultimo segreto\". I compositori e la Bert\u00e8 si sono giustificati sostenendo i primi che si era trattato di una svista e la seconda di essere completamente all'oscuro di tutta la faccenda (versione sostenuta dal canto suo anche da Ivana Spagna, in duetto con lei).\nIl brano viene escluso dalla gara, ma per volere della direzione artistica la cantante si esibisce sia nella serata dei duetti che nella serata finale, sempre accompagnata da Ivana Spagna. Alla Bert\u00e8 viene anche consegnato uno speciale premio alla carriera istituito dalla citt\u00e0 di Sanremo, oltre al \"Premio Sala Stampa Radio Tv\" per la sezione \"campioni\".\n\"Musica e parole\" \u00e8 stato inserito nel cofanetto \"Bertilation\", contenente le esibizioni dal vivo registrate alla RTSI, la televisione svizzera in lingua italiana, nel 1980 e nel 1984 (sia in CD che in DVD) unitamente a una selezione di brani da \"Babybert\u00e8 Live 2007\". Nel booklet sono presenti scatti inediti tratti da un servizio fotografico per \"Vanity fair\" del 2006. Il 13 giugno 2008 \"Musica e parole\" esce su CD singolo in duetto con Ivana Spagna con due versioni del brano da solista. Il 21 luglio 2008 partecipa al \"Venice Music Awards\" aggiudicandosi il riconoscimento quale \"Miglior interprete femminile dell'anno\".\nAgli inizi del 2009, in collaborazione con Ivana Spagna, pubblica l'album \"Lola &amp; Angiolina Project\": \"Lola\" era il nomignolo con cui Loredana era chiamata da sua sorella Mim\u00ec, mentre \"Angiolina\" \u00e8 il secondo nome di Ivana Spagna. Il minialbum, distribuito da Edel AG, contiene sei tracce, di cui tre cantate dalla Bert\u00e8 e tre da Spagna. Nel brano \"Comunque vada\", originariamente registrato dalla Bert\u00e8, solo successivamente passato a Spagna, partecipano ai cori Aida Cooper e la stessa Loredana. Il disco vale alle due artiste il Premio Lunezia nella categoria \"Poesia Rock\".\nSempre nel 2009 partecipa insieme a numerosi altri artisti italiani all'album \"Q.P.G.A.\" di Claudio Baglioni cantando nel brano \"Tortadinonna o gonnacorta\".\nGli anni Duemiladieci.\nIl 9 aprile 2010 una caduta accidentale le causa la rottura del femore destro, motivo per cui nei giorni successivi viene operata al Galeazzi di Milano. Ritorna in televisione in autunno come ospite del programma \"Ti lascio una canzone\" e partecipa all'album \"Donne\" dei Neri per Caso, con i quali la Bert\u00e8 duetta in \"E la luna buss\u00f2\".\nNello stesso anno registra un duetto in coppia con l'emergente Loredana Errore nel brano scritto da Biagio Antonacci intitolato \"Cattiva\" ed \u00e8 per la prima volta ospite del serale di \"Amici\", dove duetta con la giovane Francesca Nicol\u00ec in \"Non sono una signora\". Partecipa poi alla 9\u00aa edizione di \"O' Sci\u00e0\", tenutasi sempre a Lampedusa, e nuovamente a \"Ti lascio una canzone\", dove omaggia anche Ivano Fossati con un'interpretazione de \"La mia banda suona il rock\".\nNel 2012 partecipa al \"Festival di Sanremo 2012\" in coppia con Gigi D'Alessio con il brano \"Respirare\", piazzandosi al 4\u00ba posto nella classifica finale, ricevendo anche il 60\u00ba Premio AFI, istituito dall'Associazione fonografici italiani, \"per la grinta e la passione che contraddistingue le Sue interpretazioni\". Inoltre, durante lo stesso festival, si esibisce con Macy Gray e lo stesso D'Alessio cantando \"Almeno tu nell'universo\". Il 3 marzo \u00e8 ospite, sempre con D'Alessio, del programma \"Ballando con le stelle\" tra i \"ballerini per una notte\".\nIl 1\u00ba giugno ritorna con un nuovo singolo, \"Ma quale musica leggera\", scritto da Edoardo Bennato e prodotto da Mario Lavezzi), che per\u00f2 non viene promosso su radio e televisione.\nNel 2013 torna, dopo sei anni, a esibirsi dal vivo insieme a un nuovo gruppo musicale e all'amica corista Aida Cooper.\nIl quarantennale di carriera (2014-2015).\nIl 18 gennaio 2014 l'artista intraprende il \"Bandabert\u00e8 1974-2014 tour\", una lunga serie di concerti in tutta Italia per festeggiare i suoi quarant'anni di carriera, partendo dal teatro Verdi di Montecatini Terme. Il 16 e il 23 aprile 2014 \u00e8 special coach nel programma \"The Voice of Italy\" per il team di Piero Pel\u00f9, mentre il 4 maggio \u00e8 ospite insieme a Ornella Vanoni della sesta puntata di \"Amici\", dove duetta con la squadra blu capitanata da Miguel Bos\u00e9.\nDal 18 aprile 2015, insieme a Sabrina Ferilli e Francesco Renga, \u00e8 giurata fissa nella quattordicesima edizione di \"Amici di Maria De Filippi\", un impegno grazie al quale riguadagna una grossa visibilit\u00e0 e il favore della critica, che la definisce \"il vero pilastro di questa quattordicesima edizione\".\n\"Traslocando\": l'autobiografia ufficiale.\nNel novembre 2015 viene annunciata la pubblicazione della sua autobiografia per Rizzoli Editore. Il libro, dal titolo \"Traslocando\", come l'album del 1982, \u00e8 un racconto nel quale la cantante ribadisce anche le pesanti accuse nei confronti del padre, denunciandone non solo il comportamento violento ma anche gli abusi gi\u00e0 menzionati nell'intervista apparsa sul mensile \"Musica Leggera\" nel 2009.\n\"Amici non ne ho... ma amiche s\u00ec!\" e \"Amiche in Arena\" (2015 - 2017).\nCon il suo ritorno in tv nella primavera del 2015 l'artista annuncia di essere al lavoro per la realizzazione di ben due album, uno di inediti e uno celebrativo per i suoi quarant'anni di carriera composto da duetti al femminile e prodotto da Fiorella Mannoia.\nIl 26 giugno si esibisce, per la prima volta dopo trent'anni, al fianco di Fiorella Mannoia, duettando con lei in una nuova versione del successo \"In alto mare\" al \"Summer Festival\".\nIl brano prescelto per il duetto della Bert\u00e8 con Patty Pravo \u00e8 \"Mi manchi\". Una prima collaborazione risale al 1997, quando entrambe si ritrovano a condividere il medesimo produttore (Mauro Paoluzzi), il medesimo manager (Nando Sepe) e la medesima etichetta discografica: quell'anno Loredana firma insieme a Roberto Vecchioni, su musica dello stesso Paoluzzi, il testo di \"Treno di panna\", uno dei brani dell'album \"Notti, guai e libert\u00e0\".\nDopo vari annunci e successivi rinvii, l'uscita di \"Amici non ne ho... ma amiche s\u00ec!\" viene fissata per il 1\u00ba aprile 2016. L'album \u00e8 anticipato l'11 marzo dal singolo \"\u00c8 andata cos\u00ec\", scritto per lei da Luciano Ligabue. Nel disco sono presenti anche una nuova versione di \"Ma quale musica leggera\", brano scritto da Edoardo Bennato, riarrangiato e cantato in duetto con Aida Cooper, una nuova versione di \"E la luna buss\u00f2\" con Antonella Lo Coco e un duetto virtuale con Mia Martini nella nuova versione di \"Stiamo come stiamo\", il pezzo presentato dalle due sorelle al \"Festival di Sanremo 1993\".\nChiude l'album la corrosiva e ironica \"Il mio funerale\", inedito scritto dalla stessa Bert\u00e8, contraddistinto da sonorit\u00e0 reggae con venature rock, definito anche come il suo miglior brano degli ultimi anni.\nL'album riporta la Bert\u00e8 ai vertici delle classifiche debuttando al 2\u00ba posto della classifica italiana degli album pi\u00f9 venduti, dove rimane per 16 settimane consecutive, e contemporaneamente anche al 1\u00ba posto nella classifica dei vinili pi\u00f9 venduti, pubblicata dalla FIMI l'8 aprile 2016.\nIl 6 giugno si esibisce all'Arena di Verona insieme a Fiorella Mannoia durante la prima serata dei \"Wind Music Awards 2016\" nella nuova versione de \"Il mare d'inverno\".\nContestualmente viene annunciata per il 19 settembre 2016 la data conclusiva del tour estivo \"Amiche s\u00ec\", con la partecipazione di Fiorella Mannoia e tante altre artiste ospiti.\nInsieme alle padrone di casa si avvicendano sul palco dell'Arena di Verona: Patty Pravo, Gianna Nannini, Irene Grandi, Paola Turci, Elisa, Emma, Alessandra Amoroso, Noemi, Nina Zilli, Irene Fornaciari, Bianca Atzei, Elodie, Antonella Lo Coco, Aida Cooper, sedici artiste nel corso dei 32 brani in scaletta.\nIl concerto \u00e8 sold out, e con oltre 12.000 spettatori raccoglie 150.000 euro, successivamente devoluti all'associazione D.i.Re. - Donne in rete contro la violenza, a sostegno dei 77 centri antiviolenza appartenenti alla rete e dislocati su tutto il territorio italiano.\nL'evento \"Amiche in Arena\" diventa anche un progetto discografico, che viene pubblicato l'11 novembre in due versioni: \"Standard 2 CD + DVD\" e \"Deluxe 2 CD + DVD con libro fotografico\". Il ricavato delle vendite \u00e8 devoluto anch'esso all'associazione D.i.Re.\nL'album entra in vetta alla classifica FIMI nella sezione compilation e viene certificato disco d\u2019oro per le 25.000 copie vendute dopo 7 settimane consecutive di permanenza al 1\u00ba posto.\nL'album \"Comunisti col Rolex\" di Fedez e J-Ax del 2017 contiene anche una partecipazione di Loredana Bert\u00e8 al brano \"Allergia\", che viene proposto dal vivo il 18 marzo al PalaLottomatica di Roma nel corso di un concerto dei due rapper.\nDal 17 febbraio la cantante \u00e8 giurata fissa insieme a Nek e Romina Power nel programma \"Standing Ovation\", condotto da Antonella Clerici in prima serata su Rai 1.\nNei mesi di luglio, agosto, settembre e ottobre 2017 gira l'Italia con l\"'Amiche S\u00ec Summer Tour 2017\", seconda parte della serie di concerti partita nel 2016: la tourn\u00e9e, che si conclude il 30 ottobre al Teatro Nazionale di Milano, registra oltre 200.000 spettatori, risultando una delle pi\u00f9 importanti dell'artista.\nIl 6 novembre il singolo digitale \"Non sono una signora\" riceve dalla FIMI un disco d'oro per le vendite. Il 24 novembre esce nelle sale cinematografiche degli Stati Uniti \"Chiamami col tuo nome\" (\"Call Me by Your Name\"), film premio Oscar di Luca Guadagnino la cui colonna sonora contiene il brano di Loredana Bert\u00e8 del 1982 \"J'Adore Venise\".\n\"Non ti dico no\", l'album \"LiBert\u00e9\" e il ritorno a \"Sanremo\".\nIl 4 maggio 2018 viene pubblicato il singolo realizzato con i Boomdabash intitolato \"Non ti dico no\", che raggiunge la posizione 8 della classifica ufficiale FIMI dei brani pi\u00f9 venduti in Italia. \"Non ti dico no\" conquista inoltre il primo posto della classifica dei brani pi\u00f9 trasmessi dalle radio italiane, primato che conserva per nove settimane, di cui sette consecutive. Il successo del singolo permette a Loredana e al gruppo salentino di ottenere la certificazione del doppio disco di platino per le vendite e il premio EarOne al \"Summer Festival\" e di vincere al \"Power Hits Estate 2018\" di RTL 102.5 all'Arena di Verona.\nNel giugno 2018 \u00e8 giurata e coach nella prima edizione di \"Ora o mai pi\u00f9\" su Rai 1, condotta da Amadeus. Il suo allievo \u00e8 Alessandro Canino.\nIl 6 settembre svela il titolo del nuovo album, \"LiBert\u00e9\", in uscita il 28 settembre, a cui segue un tour teatrale. Il disco, prodotto da Luca Chiaravalli, vede la Bert\u00e8 tornare a collaborare con Ivano Fossati a 34 anni di distanza da \"Savoir faire\". Tra gli autori, oltre alla stessa cantante, ci sono Gaetano Curreri, Gerardo Pulli, Maurizio Piccoli e Fabio Ilacqua. Il 21 settembre vengono pubblicati i singoli \"Babilonia\" (canzone scartata da \"Sanremo 2018\") e \"Maledetto luna park\". Il 16 luglio 2021 l'album ottiene da FIMI il disco d'oro per le vendite.\nIl 6 febbraio 2019 pubblica, in occasione del \"Festival di Sanremo 2019\", il singolo \"Cosa ti aspetti da me\", con il quale si classifica al 4\u00ba posto nonostante le tre standing ovation ottenute dal pubblico del Teatro Ariston al termine delle esibizioni (fatto mai avvenuto nella storia del Festival). Al brano viene assegnato il premio \"Pubblico dell'Ariston\", creato ad hoc in seguito alle clamorose proteste del pubblico in sala all'annuncio dei primi tre artisti classificati. In occasione dell'uscita del singolo, l'album \"LiBert\u00e9\" torna nei negozi in una versione denominata \"Sanremo Edition\" contenente il brano sanremese e due medley registrati durante il \"LiBert\u00e9 Tour teatrale 2018/2019\", che proseguir\u00e0 anche durante l'estate.\nIl singolo \"Cosa ti aspetti da me\" debutta al 6\u00ba posto della classifica ufficiale FIMI dei brani pi\u00f9 venduti in Italia e viene certificato disco d'oro in tempi record. In poco tempo diventa disco di platino.\nIl 16 marzo viene ufficializzata come giurata dalla diciottesima edizione di \"Amici di Maria De Filippi\".\nIl 10 maggio viene pubblicato il singolo, prodotto da Takagi &amp; Ketra e scritto da Calcutta e Tommaso Paradiso, dal titolo \"Tequila e San Miguel\". Due mesi dopo, il 10 luglio, esce \"Senza pensieri\", brano di Fabio Rovazzi realizzato con Loredana e J-Ax. Il singolo viene certificato disco d'oro in poco pi\u00f9 di un mese per poi diventare disco di platino. Durante l'estate il singolo digitale di \"Sei bellissima\", storico successo del 1976, viene certificato disco d'oro dalla FIMI.\nIl 31 ottobre esce al cinema \"La Famiglia Addams\": Bert\u00e8 presta la sua voce al personaggio di Nonna Addams, cimentandosi per la prima volta nel ruolo di doppiatrice cinematografica.\nGli anni Duemilaventi.\nDal 28 febbraio 2020, insieme a Vanessa Incontrada e Gabry Ponte, \u00e8 giudice della diciannovesima edizione di \"Amici di Maria De Filippi\", ma dalla terza puntata in poi \u00e8 costretta a rinunciare all'incarico a causa delle restrizioni imposte per la COVID-19. Nello stesso anno prende parte al supergruppo Italian Allstars 4 Life, che riunisce oltre cinquanta artisti italiani per l'incisione del brano \"Ma il cielo \u00e8 sempre blu\", cover corale del brano di Rino Gaetano. I ricavati del singolo, pubblicato l'8 maggio, vengono devoluti alla Croce Rossa Italiana per sostenere \"Il tempo della gentilezza\", progetto a supporto delle persone pi\u00f9 fragili colpite dalla pandemia di COVID-19 del 2019-2021.\nIl 14 ottobre 2021 annuncia sui suoi canali social l'uscita del suo diciottesimo album di inediti, intitolato \"Manifesto\", la cui pubblicazione \u00e8 fissata per il 5 novembre 2021. Dopo il successo del singolo \"Figlia di...\", pubblicato a marzo, annuncia la pubblicazione del secondo singolo \"Bollywood\", scritto da Riccardo Zanotti frontman dei Pinguini Tattici Nucleari.\n\"70th - One Year Celebrating\".\nIn occasione del settantesimo compleanno di Loredana, il 20 settembre 2020, viene annunciato il progetto \"70th One Year Celebrating\", un intero anno di celebrazioni con svariati progetti e attivit\u00e0 che dureranno sino al 20 settembre 2021. Il 18 settembre esce la ristampa in vinile picture disc di \"Loredanabert\u00e8\", il primo appuntamento della \"70Bert\u00e8 \u2013 Vinyl collection\": la serie di ristampe prevede la pubblicazione in vinile di altri quattro dischi\nTra novembre e dicembre 2020 \u00e8 coach nella prima edizione del nuovo programma \"The Voice Senior\", trasmesso in prima serata su Rai 1: a vincere \u00e8 Erminio Sinni, concorrente del suo team.\nIl 2 marzo 2021 \u00e8 ospite durante la prima serata del \"Festival di Sanremo 2021\", dove presenta un medley di alcuni suoi celebri brani e interpreta per la prima volta il nuovo singolo \"Figlia di...\" La settimana seguente va in onda in prima serata su Rai 1 \"A grande richiesta: Non sono una signora - Loredana 70\", una serata-tributo condotta da Alberto Matano durante la quale la cantante si esibisce con diverse sue canzoni. Il 2 aprile il nuovo singolo \"Figlia di...\" raggiunge la Top 20 della classifica dei brani pi\u00f9 trasmessi dalle radio italiane, mentre il 9 agosto ottiene da FIMI il disco d'oro per le vendite. Il 24 aprile la cantautrice Giordana Angi pubblica \"Tuttapposto\" in duetto con Loredana, primo singolo dall'album \"Mi muovo\" della Angi. Il 4 giugno esce \"Che sogno incredibile\", primo singolo estratto dall'album \"Best of Me\" di Emma Marrone, cantato in duetto tra Marrone e Bert\u00e8. Il 20 settembre il singolo ottiene il disco d'oro per le vendite. Il 30 luglio a Cosenza parte il Figlia di... Summer Tour 2021 che porta Bert\u00e8 ad esibirsi per la prima volta in tourn\u00e9e dopo lo stop forzato dovuto alla pandemia di COVID-19. Il 10 settembre, nel corso dei Music Awards in onda su Raiuno dall'Arena di Verona, viene insignita del Premio Speciale SMA per \"la trasversalit\u00e0\" dimostrata nel corso della carriera. Il 27 settembre ottiene il disco di platino per le vendite del singolo digitale di \"Non sono una signora\".\nManifesto.\nIl 5 novembre pubblica il diciannovesimo album di inediti in carriera, \"Manifesto\", anticipato dal singolo \"Bollywood\". L'album debutta al primo posto della classifica ufficiale FIMI dei vinili pi\u00f9 venduti in Italia. Dal 26 novembre torna a vestire i panni di coach per la seconda edizione di \"The Voice Senior\" trasmesso in prima serata su Rai 1. \nTelevisione.\nCarosello.\nLoredana Bert\u00e8 ha partecipato a due serie di \"sketch\" della rubrica pubblicitaria televisiva \"Carosello\" pubblicizzando nel 1969, con Nini Rosso e Marina Malfoglia, il digestivo Alka-Seltzer e nel 1972 e 1973, con le Bluebelles, le calze da donna e i \"collant\" della Omsa."}
{"id": "97514", "revid": "810736", "url": "https://it.wikipedia.org/wiki?curid=97514", "title": "Neal Asher", "text": "Il suo lavoro comprende molti argomenti classici della fantascienza compreso il mondo regolato da Intelligenze artificiali, gli androidi, le menti collettive, gli alieni e il viaggio nel tempo. I suoi romanzi sono caratterizzati da azioni veloci e scontri violenti. \u00c8 difficile stabilire con precisione a quale sottogenere della fantascienza appartengano le sue opere perch\u00e9, nonostante i suoi lavori siano molto spesso di portata epica come avviene solitamente nella space opera, il suo stile e i suoi toni aggressivi assomigliano al cyberpunk."}
{"id": "97523", "revid": "688967", "url": "https://it.wikipedia.org/wiki?curid=97523", "title": "Patty Pravo", "text": "Nella sua lunga carriera ha attraversato svariati stili musicali, reinventando continuamente la propria immagine: da esponente del beat a interprete della canzone d'autore italiana e francese, quindi sperimentatrice del pop rock nelle sue varie declinazioni. Successi come \"La bambola\" (1968), \"Pazza idea\" (1973), \"Pensiero stupendo\" (1978) e \"...E dimmi che non vuoi morire\" (1997) si annoverano fra i suoi brani pi\u00f9 celebri.\nLa peculiare timbrica bassa e sensuale, le provocazioni e gli eccessi ne hanno fatto un'icona di trasgressione, che ha contribuito all'evoluzione del costume e dei canoni legati alla figura dell'interprete femminile in Italia. Ha ispirato artisti come Lucio Fontana, Tano Festa e Mario Schifano, e per lei hanno scritto cantautori quali L\u00e9o Ferr\u00e9, Vin\u00edcius de Moraes, Lucio Battisti, Paolo Conte, Francesco Guccini, Gino Paoli, Riccardo Cocciante, Francesco De Gregori, Bruno Lauzi, Antonello Venditti, Ivano Fossati, Vasco Rossi, Mango, Lucio Dalla, Roberto Vecchioni, Enrico Ruggeri e Franco Battiato. Nel 2014, la cantautrice statunitense Lana Del Rey l'ha citata come modello di gestualit\u00e0.\nSu dieci partecipazioni al Festival di Sanremo ha raggiunto nove volte la finale e si \u00e8 aggiudicata 4 Premi della Critica, che si aggiungono ad altri riconoscimenti nazionali e internazionali.\nBiografia.\nNicoletta Strambelli \u00e8 nata a Venezia nel 1948, in una famiglia di umili origini: il padre Aldo Strambelli (1919-1991) era motoscafista, mentre la madre Bruna Caporin (1927-2018) casalinga. Trascorre i primi anni dell'adolescenza a Venezia, a Santa Marta nella casa di Calle dei Secchi della nonna Maria a cui i genitori, che abitano coi due figli minori a Mestre, la affidano. A Venezia ha occasione di conoscere, fra gli altri, il cardinale Angelo Giuseppe Roncalli (il futuro papa Giovanni XXIII) e il poeta statunitense Ezra Pound. Fin da piccolissima studia danza e pianoforte presso il Teatro la Fenice di Venezia; all'et\u00e0 di dieci anni entra al Conservatorio Benedetto Marcello, seguendo per quattro anni anche un corso di direzione d'orchestra.\nDopo la morte del nonno Domenico, avvenuta nel 1962, fugge a Londra, ma dopo soli due giorni torna in Italia trasferendosi a Roma, dove comincia a farsi notare col nome di Guy Magenta.\nL'avvocato e agente Alberigo Crocetta la scopre durante una serata al Piper Club, celebre locale notturno della capitale, motivo per cui Patty Pravo verr\u00e0 soprannominata \"La ragazza del Piper\". La scelta del cognome d'arte Pravo, viene fatta dalla cantante in riferimento al prologo dell\u2019Inferno dantesco (\"guai a voi anime prave\", cio\u00e8 malvagie). Secondo una testimonianza di Renzo Arbore, alla scoperta ha contribuito anche Luigi Tenco, invitando la giovane al suo tavolo (era assieme ad Arbore, Crocetta e Gianni Boncompagni) dopo un'apprezzata performance sulla pista da ballo.\nGli esordi: gli anni sessanta.\nLa ragazza del Piper (1966-1967).\nNel 1966 irrompe sulla scena musicale incidendo per l'etichetta ARC (appartenente alla RCA) il suo primo singolo, \"Ragazzo triste\" (versione italiana di \"But you're mine\" di Sonny &amp; Cher con traduzione di Boncompagni) col quale partecipa alla trasmissione televisiva \"Scala Reale\" (esibendosi in smoking nero Yves Saint Laurent il 12 novembre 1966) e che detiene un primato: \u00e8 la prima canzone pop ad essere trasmessa da Radio Vaticana, mentre la Rai censura il verso:\nritenuto eccessivamente contestatario, che si trasforma in:\nIl personaggio catalizza immediatamente l'attenzione del pubblico grazie alla sua presenza scenica e alla fortissima personalit\u00e0 interpretativa:\nPer la \"Ragazza del Piper\" \u00e8 solo il primo di una lunga serie di successi con canzoni a met\u00e0 tra il beat e il melodico: prime, nel 1967, \"Qui e l\u00e0\" (cover dell'originale \"Holy Cow\" di Lee Dorsey) che ammicca ancora all'immaginario della libert\u00e0 giovanile, con cui si esibisce alla trasmissione televisiva \"Partitissima\" il 23 settembre 1967, e la romantica \"Se perdo te\" (versione italiana del brano \"The time has come\", di P. P. Arnold, molto pi\u00f9 lenta dell'originale), destinata a rimanere un classico del suo repertorio, nonch\u00e9 una delle sue pi\u00f9 importanti interpretazioni. Quasi subito scandalizza la stampa e i benpensanti con interviste molto provocatorie per quegli anni, esprimendosi a favore dell'aborto, del divorzio, della piena libert\u00e0 sessuale per le donne come per gli uomini.\nSempre nel 1967 figura tra gli artisti che aprono la tourn\u00e9e italiana degli Who ed appare nel cortometraggio \"Passeggiando per Subiaco\", esibendosi nel brano \"Qui e l\u00e0\", girato e prodotto da Tullio Piacentini; tra gli altri attori \u00e8 presente il giovane Lucio Dalla con la canzone \"Il cielo\".\nLo stesso anno prende parte alla serie \"TuttoTot\u00f2\" nella puntata \"Tot\u00f2 Ye Ye\", in veste di presentatrice. Alla fine della puntata si esibisce col brano \"Sto con te\". Partecipa anche ad alcuni musicarelli, tra i quali: \"Una ragazza tutta d'oro\", dove interpreta \"Ragazzo triste\" e \"Respect (Rispetto)\", \"L'immensit\u00e0\", \"I ragazzi di Bandiera Gialla\", \"Il ragazzo che sapeva amare\" e \"La coppia pi\u00f9 bella del mondo\"; nei quali si esibisce con \"Qui e l\u00e0\".\nIl successo de \"La bambola\": la consacrazione (1968-1969).\nSu insistenza della casa discografica, nel 1968 pubblica \"La bambola\", brano che non le \u00e8 mai piaciuto perch\u00e9 la costringeva a immedesimarsi in uno stereotipo di donna completamente dipendente dal suo uomo. Il 45 giri che il 4 maggio 1968 raggiunge la prima posizione per nove settimane ottiene per\u00f2 un successo planetario, diventando immediatamente il suo \"marchio di fabbrica\" con oltre nove milioni di copie vendute (che negli anni a venire diventeranno 40 milioni, in totale, in tutto il mondo). Con \"La bambola\", Patty si esibisce al programma televisivo \"Canzonissima\" il 28 settembre 1968. In Italia, \"La bambola\" sar\u00e0 il secondo 45 giri pi\u00f9 venduto del 1968, mentre con la sua versione in spagnolo entrer\u00e0 fra le prime 10 nelle \"hit parade\" dell'Argentina e della Spagna, con la versione italiana in Austria, nei Paesi Bassi, in Finlandia con una versione in finlandese (\"Pieni nukke\").\nSuccessivamente entrano in classifica anche \"Sentimento\" e \"Tripoli 1969\" (di Paolo Conte); brani con cui partecipa alla trasmissione \"Canzonissima\" 1968.\nPubblica, sempre sotto l'etichetta ARC (RCA), il suo album di debutto intitolato \"Patty Pravo\" che contiene i suoi primi successi quali \"La bambola\", \"Ragazzo triste\", \"Se perdo te\" e \"Qui e l\u00e0\", pi\u00f9 altri brani gi\u00e0 pubblicati su 45 giri e altre versioni di brani celebri (\"Yesterday\" dei Beatles). L'album \u00e8 il quarto pi\u00f9 venduto dell'anno e verr\u00e0 inserito dalla rivista \"Rolling Stone\" tra i 100 dischi italiani pi\u00f9 belli di sempre.\nNumerose le partecipazioni a trasmissioni televisive, caroselli e pubblicit\u00e0 per il marchio di gelati Algida, per cui realizza anche degli spot, nei quali si esibisce con \"Qui e l\u00e0\", \"Se c'\u00e8 l'amore\", \"Ci amiamo troppo\", \"La bambola\" e \"Vecchio mondo\". Bionda, esile e molto bella, disinibita e portabandiera della generazione sessantottina (oltre che dotata di un'inconsueta voce roca e profonda), Patty ha un'immagine magnetica, scanzonata ed energica che la far\u00e0 diventare simbolo dell'emancipazione femminile e idolo beat attraverso l'imposizione di un ideale femminile nuovo e spregiudicato per i canoni degli adolescenti italiani, che la seguono e la imitano anche nello stile.\nTuttavia \u00e8 di questo periodo il suo rifiuto di prender parte ad \"Il giardino dei Finzi-Contini\", film di Vittorio De Sica dal romanzo di Giorgio Bassani: il grande regista le aveva proposto addirittura il ruolo della protagonista; mentre intraprende il ruolo di doppiatrice in un film di Gianni Bisiach, nel ruolo di \"Jacqueline Kennedy\". Per i concerti e i dischi ingaggia un gruppo inglese che si esibisce al Piper Club, i Cyan Three, e si fidanza con il batterista, Gordon Angus Faggetter. Il gruppo l'accompagner\u00e0 fino al 1971.\nSempre al Piper conosce dei giovanissimi Pink Floyd, che si esibiscono in due serate, il 18 e il 19 aprile 1968.\nAccompagnata dal corrispondente Rai Ruggero Orlando, visita il Centro spaziale della NASA a Houston, in Texas, per incontrarvi gli astronauti che l'anno successivo sbarcheranno sulla luna.\nNel 1969 si esibisce ad Uzhgorod (Ucraina) per i soldati dell'Armata Rossa, impegnati nelle riprese del film di coproduzione italo-sovietica \"Waterloo\". Nello stesso anno esce \"Il paradiso\", scritta da Mogol e Lucio Battisti, ma non si trattava di un brano inedito. Era gi\u00e0 stato pubblicato un anno prima col titolo \"Il paradiso della vita\" da Ambra Borelli (in arte \"La Ragazza 77\"), passando per\u00f2 inosservato. Subito dopo il gruppo britannico Amen Corner la incide in inglese (\"If Paradise Is Half As Nice\"), decretandone il successo europeo. Ed \u00e8 allora che la RCA decide di rilanciare la canzone anche in Italia, affidandola a Patty Pravo, con un nuovo arrangiamento curato da Piero Pintucci.\nIl produttore Lilli Greco le cuce addosso un progetto ambizioso: un album sul cui lato A viene inciso un vero e proprio \"concerto\" di 12 minuti circa, in cui la giovane cantante spazia da un'aria all'altra col supporto di un'orchestra di 90 elementi. \"Concerto per Patty\" si rivela un vero e proprio esperimento, che musicalmente anticipa certi sviluppi del progressive. La seconda facciata funge da traino, con brani gi\u00e0 usciti su 45 giri quali \"Tripoli 1969\" e \"Il paradiso\" e altri brani, fra cui \"Un'ora fa\" di Fausto Leali e la versione strumentale di \"With a Little Help from My Friends\" dei Beatles, eseguita al pianoforte dalla stessa Patty Pravo. \u00c8 anche protagonista di uno speciale televisivo curato da Antonello Falqui (\"Stasera: Patty Pravo\"), con la partecipazione di Don Lurio, Luciano Salce, Wanda Osiris, Franca Valeri, Donyale Luna, Paolo Villaggio ed Aldo Fabrizi.\nNell'autunno del 1969 presenta a \"Canzonissima\" un nuovo 45 giri, che comprende sul lato A la melodrammatica \"Nel giardino dell'amore\" (cover del brano \"Rain\" di Jos\u00e9 Feliciano), con cui accede alla seconda fase, e sul lato B la meno fortunata \"Ballerina ballerina\", che le preclude l'accesso alla semifinale.\nGli anni settanta.\nIl cambiamento di repertorio: dal beat alla melodia (1970).\nDubbiosa sull'immagine di lei su cui Crocetta puntava, rompe i rapporti col manager in favore dell'astrologa e guida spirituale Linda Wolf, che sar\u00e0 per lei un punto di riferimento:\nNel 1970 arriva al Festival di Sanremo con \"La spada nel cuore\" in coppia con Little Tony, classificandosi al quinto posto e vincendo un premio giornalistico istituito per lei. Pubblica il 45 giri \"La spada nel cuore/Roma \u00e8 una prigione\" e incide \"Per te\", (scritta per lei da Lucio Battisti), con cui si esibisce a \"Canzonissima\" il 17 ottobre, che inserisce nel suo secondo album omonimo, poi soprannominato \"Cimiteria\" per l'immagine gotica e crepuscolare di copertina, disegnata da Gordon Angus Faggetter (il batterista dei Cyan Three). \u00c8 l'anno dell'abbandono definitivo del beat in favore di un repertorio pi\u00f9 maturo e raffinato, con una particolare attenzione verso la canzone d'autore italiana e internazionale; la ragazza ribelle viene soppiantata nell'aspetto da una figura severa ed enfatica, a tratti drammatica, coi capelli tirati indietro in uno \"chignon\".\nA settembre partecipa alla Mostra Internazionale di Musica Leggera di Venezia con un brano del cantante canadese Robert Charlebois intitolato \"La solitudine\", pubblicato anche su 45 giri (\"La solitudine/1941\"). Partecipa a Canzonissima 1970, alla fine dell'anno, con due delle sue pi\u00f9 grandi interpretazioni: \"Non andare via\" (adattamento in italiano di Gino Paoli del classico \"Ne me quitte pas\" di Jacques Brel), che interpreta il 17 ottobre 1970 e che pubblica anche su 45 giri (\"Non andare via/Un poco di pioggia\"), e la maestosa \"Tutt'al pi\u00f9\", con cui partecipa il 21 novembre 1970, che pubblica su 45 giri (\"Tutt'al pi\u00f9/Chiss\u00e0 come finir\u00f2\") e che entrer\u00e0 in classifica anche in Francia raggiungendo la quarta posizione. Consolida il proprio successo oltralpe realizzando lo speciale televisivo a colori \"Bravo Pravo\" (che sar\u00e0 anche il titolo del nuovo LP) diretto da Jean-Christophe Averty ed interamente incentrato su di lei, in onda alla tv francese il 31 dicembre 1970. Un simile onore, mai riservato prima a un'artista non francese, e l'intensit\u00e0 recitativa delle sue interpretazioni (in \"Ne me quitte pas\" la tensione emotiva \u00e8 tale da non riuscire a trattenere le lacrime) le valgono l'appellativo di \"\u00c9dith Piaf italiana\".\nPartecipa, all'inizio dell'anno successivo, alle riprese dello sceneggiato televisivo \"A come Andromeda\" nel ruolo della protagonista (l'aliena Andromeda, un essere sintetizzato da un calcolatore), ma dopo un mese circa, si ritira dal set per motivi mai chiariti. Verr\u00e0 sostituita dall'attrice Nicoletta Rizzi.\nLa trilogia Phonogram (1971-1972).\nNel 1971 lascia, non senza qualche polemica, la RCA e passa alla Phonogram: il primo dei numerosi cambi di etichetta musicale effettuati dalla cantante, che non esiter\u00e0 a rompere contratti esclusivi pur di essere lasciata libera di gestire la propria vita artistica secondo l'inclinazione del momento, indipendentemente dalle logiche commerciali.\nPer la nuova etichetta Patty Pravo incide tre album di assoluto pregio, da lei interamente prodotti che prendono il nome di \"Trilogia Phonogram\" (o \"Trilogia Philips\"). Il primo della trilogia \u00e8 \"Di vero in fondo\" (1971), da cui viene estratto il 45 giri \"Love Story/Di vero in fondo\" (\"Love Story\" \u00e8 ispirato all'omonimo romanzo di Erich Segal, nonch\u00e9 all'omonimo film). Nell'album duetta con Vin\u00edcius de Moraes (\"Samba-Preludio\"), e interpreta i brani \"Canzone degli amanti\" di Jacques Brel (testo italiano di Sergio Bardotti e Duilio Delprete), \"E torn\u00f2 la primavera\" di Francesco Guccini, \"Emozioni\" di Lucio Battisti e la stessa \"Di vero in fondo\", scritta da Gino Paoli.\nIl 16 ottobre e il 20 novembre 1971 partecipa a \"Canzonissima\", dando prova della sua grande capacit\u00e0 d'interpretazione, rispettivamente con \"Non ti bastavo pi\u00f9\" e \"Preghiera\", quest'ultima tratta dal nuovo LP \"Per aver visto un uomo piangere e soffrire Dio si trasform\u00f2 in musica e poesia\", secondo lavoro realizzato con la Phonogram, coi sofisticati arrangiamenti dei futuri premi Oscar Bill Conti e Luis Bacalov. Il disco, interamente concepito senza hit, rappresenta il culmine della sua espressione pi\u00f9 matura e teatrale.\nIl 12 dicembre 1971, poco dopo un concerto, in provincia di Lucca, una donna (precedentemente internata in un manicomio) le lancia un pesante posacenere di cristallo in viso, che la colpisce in fronte e nel mento, provocandole un trauma facciale e la rottura di tre incisivi. Si riprende presto dall'incidente, tornando sulla scene gi\u00e0 il 31 dicembre, nello show di fine anno \"Cento di queste sere\". Dopodich\u00e9 debutta a Caracas, ospite della tv venezuelana.\nNel 1972 pubblica l'ultimo album della trilogia, \"S\u00ec... Incoerenza\", affidandosi a personalit\u00e0 del calibro di L\u00e9o Ferr\u00e9, del quale incide \"Col tempo\" (probabilmente il brano che la stessa Pravo preferisce all'interno del proprio repertorio), \"Piccino\" e \"La solitudine\". Fra le altre, l'album contiene: \"Per me amico mio\", cover del famoso brano del duo Sonny &amp; Cher \"A cowboy's work is never done\"; \"Non so perch\u00e9 mi sto innamorando\", versione italiana di \"The Way of Love\" (ancora di Cher); e \"A Modo Mio\" (un'altra delle sue migliori prove d'interprete), cover della celeberrima \"My Way\" di Frank Sinatra, e il cui testo italiano, costruito sulla personalit\u00e0 della cantante, porta la firma della stessa Pravo, di Alberto Testa e di Andrea Lo Vecchio.\nDall'album viene estratto anche un 45 giri (\"Io/Un po' di pi\u00f9\"), che non ottiene successo probabilmente anche a causa di uno scarso missaggio del brano inciso sulla facciata principale: \"Io\" di Bigazzi/Cavallaro. Il 2 febbraio 1972 sposa a sorpresa e con grande clamore mediatico l'arredatore romano Franco Baldieri (da cui divorzier\u00e0 subito dopo), sancendo la rottura del discusso sodalizio con Linda Wolf. Verso la fine dell'anno si lega al componente dei Pooh Riccardo Fogli.\n\"Pazza idea\" e il secondo periodo RCA (1973-1976).\nSuccessivamente ritorna a una dimensione pop (anche a livello estetico) e alla sua etichetta storica, la RCA Italiana, dopo aver risolto alcune incomprensioni che avevano determinato la rottura due anni prima. Compie un viaggio in Persia, esibendosi per dieci giorni nel pi\u00f9 grande locale notturno di Teheran e in uno spettacolo privato per la famiglia dello Sci\u00e0.\nNell'estate 1973 ottiene un clamoroso successo con il 45 giri \"Pazza idea\", ennesimo brano scritto su misura per lei che diventer\u00e0 un vero e proprio classico della musica italiana, conquistando la prima posizione in classifica sia col singolo (oltre un milione di copie vendute) che con l'omonimo album, registrato con le migliori tecniche dell'epoca messe a disposizione dalla casa discografica: un vero e proprio record per i tempi.\nNell'album include \"Poesia\", scritta dall'allora esordiente Riccardo Cocciante, e \"I giardini di Kensington\", adattamento in italiano di \"Walk on the Wild Side\" di Lou Reed. Incide e include anche altri due brani di Maurizio Monti, \"Sono cosa tua\" (\"Dipendi da me\") e \"Morire tra le viole\"; quest'ultimo retro del 45 giri \"Pazza idea/Morire tra le viole\". L'album viene inciso anche in spagnolo e il singolo esce in vari paesi e in diverse lingue, a riprova del suo successo internazionale; vengono pubblicate versioni in lingua inglese (\"Crazy Idea\"), spagnola (due versioni: \"Una locura\" e \"Loca idea\") e tedesca (\"Was f\u00fcr ein tag\"). Col brano partecipa anche al Cantagiro 1973 e al Festivalbar. L'album e il 45 giri risulteranno rispettivamente il sesto e il secondo pi\u00f9 venduti in Italia dell'anno 1973. Al tour estivo coreografato da Don Lurio e Franco Miseria seguono spettacoli, partecipazioni televisive e tourn\u00e9e in Spagna, Francia, Germania, Stati Uniti, Canada, Messico, Argentina, Australia e Giappone nei quali Patty, ora coadiuvata dal manager Adriano Aragozzini, ottiene sempre un grande successo; a Las Vegas assiste allo spettacolo dei Jackson 5, dove un giovanissimo Michael Jackson si esibisce con i suoi fratelli e le sue sorelle.\nDel brano \"Pazza idea\" verranno incise quattro versioni di altri artisti, di cui, la pi\u00f9 famosa delle quali \u00e8 di Iva Zanicchi, contenuta nell'album \"Care colleghe\" (1987).\nNel 1974 lavora con lo stesso team di autori di \"Pazza idea\" (Maurizio Monti e Giovanni Ullu) ad un nuovo album, delicato e poetico, \"Mai una signora\", che, trainato dal successo commerciale dell'Lp precedente, riuscir\u00e0 a bissarne il successo grazie al singolo \"La valigia blu\" raggiungendo ancora una volta la prima posizione nella classifica dei primi dieci album pi\u00f9 venduti dell'anno. \"Mai una signora\", infatti, risulter\u00e0 il secondo album pi\u00f9 venduto dell'anno 1974. Col brano d'apertura dell'album, \"Quale signora\", partecipa al Festivalbar 1974. Dedicato ad argomenti di estrema attualit\u00e0 come quelli della maternit\u00e0 e della pillola anticoncezionale, il brano viene per\u00f2 bandito dalle radio.\nContro il volere della RCA, \u00e8 la prima artista italiana a posare nuda per la rivista \"Playboy\", nel servizio fotografico di Angelo Frontoni.\nNel 1975 (sfumata la realizzazione di un LP prodotto da Maurizio Vandelli), incide in tre giorni e una notte l'album \"Incontro\" che include testi di Francesco De Gregori (\"Mercato dei fiori\"), Antonello Venditti (\"Le tue mani su di me\"), e Bruno Lauzi (\"Roberto e l'aquilone\"), e varie cover tradotte da Sergio Bardotti, che firma l'omonima \"Incontro\" (dove la Pravo torna a recitare nella strofa). Viene, inoltre, pubblicato il 45 giri \"Incontro/Mercato dei fiori\". Si conferma \"regina dell'estate\" con il coreografico tour \"Magico incontro\".\nCol brano \"Incontro\" partecipa al Festivalbar 1975.\nNello stesso periodo rifiuta due ulteriori proposte cinematografiche di grandi registi quali Federico Fellini, che la vorrebbe nel suo \"Casanova\", ed Andy Warhol: il maestro della Pop art si era recato personalmente nella casa romana della cantante per proporle la parte da protagonista di un suo film.\nNel 1976 realizza ai Nemo Studios di Londra l'album \"Tanto\", arrangiato dall'illustre compositore greco Vangelis (ex Aphrodite's Child). Include nell'album \"Io ti venderei\" (quarto brano di Lucio Battisti e Mogol nella produzione della Pravo) e \"Dove andranno i nostri fiori\", versione italiana di \"Where Have All the Flowers Gone?\" di Pete Seeger. Tre canzoni (\"Per te che mi apri l'universo\", \"Per amarti d'amore\" e \"La mia stagione in pi\u00f9\") sono firmate da un giovanissimo Giuseppe Mango, poi noto semplicemente come Mango.\nCol brano \"Tanto\" partecipa al Festivalbar 1976, come ospite fuori concorso.\nThe \"Biafra record\" (1976-1977).\nNello stesso anno intraprende un nuovo corso musicale denso di sperimentazioni rock, funky e new wave, grazie all'utilizzo di strumenti quasi \"sconosciuti\", quali \"moog\" e \"sintetizzatori\", con un Lp dal titolo \"Patty Pravo\" (Lp omonimo) pubblicato dalla milanese Ricordi, in seguito ribattezzato \"Biafra\" per il disegno di copertina, che far\u00e0 scalpore, che la ritrae scheletrica su sfondo nero coperta soltanto da una bambola di pezza: uno degli album a cui la Pravo rimane legatissima negli anni a venire, che considera \"originale, fresco, maturo\".\nMusicalmente avanti rispetto alla produzione italiana del momento, l'album si riveler\u00e0 essere il suo primo grande insuccesso di pubblico e critica, solo successivamente rivalutato come una delle sue migliori prove discografiche di sempre.\nSei degli undici brani dell'album sono versioni italiane di brani esteri: \"La mela in tasca\" (\"Starvation\"), \"Jmanja\" (\"A Day in a Heaven\") e \"Piramidi di vetro\" (\"Queen of the Universe\") dei Socrates, \"Grand hotel\" (\"Motel\") di Renato Zero, \"Stella cadente\" (\"Shooting Star\") di Harry Chapin e \"Sconosciuti cieli\" (\"So long ago, so clear\") di Vangelis.\nViene pubblicato il 45 giri \"Grand hotel/Innamorata io\". Nel 1977 pubblica il 45 giri \"Tutto il mondo \u00e8 casa mia/Da soli noi\", quest'ultimo cover di un brano di Boz Scaggs, \"We're all alone\". I due brani sarebbero dovuti essere le sigle di uno special televisivo, del 1976, condotto da Patty Pravo, registrato e mai andato in onda. Ha comunque raggiunto il vertice della classifica aggiudicandosi il terzo posto nel 1977.\nRotto il contratto (milionario) con la Ricordi, la cantante scompare misteriosamente dalle scene.\n\"Pensiero stupendo\" e il nuovo ritorno alla RCA (1977-1979).\nAlla fine del 1977 viene richiamata per la terza volta alla RCA, dove riprende quota grazie alla sensualissima interpretazione di \"Pensiero stupendo\", scritta da Ivano Fossati e Oscar Prudente e presentata per la prima volta il 25 dicembre 1977 al programma \"Sim Salabim speciale Natale\" dopo alcuni anni di volontaria assenza dai teleschermi italiani; riappare magrissima, con lunghi capelli rossi e il trucco accentuato, in linea con le tendenze glam rock del periodo, mentre la sua voce abbandona progressivamente il caratteristico \"vibrato\". Incide un brano rock dal titolo \"Miss Italia\", versione italiana di \"Miss America\" degli Styx, che, interpretato dai discografici come una presa di posizione contro la Democrazia Cristiana, viene censurato e rimarr\u00e0 inedito per diversi anni:\nNonostante ci\u00f2, \"Miss Italia\" verr\u00e0 cantata in tour e sar\u00e0 comunque il titolo del nuovo album, da cui vengono estratti i 45 giri \"Pensiero stupendo/Bello\" e \"Sentirti/Notti bianche\": \"Sentirti\" \u00e8 firmata ancora da Mango (con cui la Pravo aveva collaborato gi\u00e0 nel 1976), mentre \"Notti bianche\" \u00e8 una celebre versione italiana di Bonnie Tyler (\"It's a Heartache\").\nDell'album fanno parte altre versioni italiane, quali \"Marva\" (\"Sometimes Man\") di Marva Jan Marrow, \"Bello mio\" (\"Bella mia\") di Maurizio Monti, \"Bello\" (\"Love (goes to) building on fire\") dei Talking Heads e \"Dai sali su\" (\"Come sail away\") degli Styx. \nQuattro brani dell'album (assieme all'inedito \"Vola\" di Fossati) vengono promossi all'interno del controverso programma \"Stryx\" su Rai 2 da una Pravo sempre pi\u00f9 eccentrica, ambigua e trasgressiva. Scandalizza nell'esecuzione del brano \"Johnny\", che la vede aprire la giacca mostrando il seno nudo con un punto di domanda disegnato sul torace a sottolineare la propria androginia.\nIl grande successo di \"Pensiero stupendo\" si classifica al nono posto tra i 45 giri pi\u00f9 venduti in Italia nell'anno 1978, e Patty Pravo viene eletta \"cantante femminile dell'anno\" nell'ambito del concorso \"Vota la voce\"; la sera della premiazione al palasport di Bologna per\u00f2, salita sul palco in stato alterato ed irritata dall'imposizione del playback, scaglia il microfono in testa al direttore di \"TV Sorrisi e Canzoni\" Gigi Vesigna ed inveisce pesantemente contro il pubblico e i carabinieri accorsi a sedare gli animi, guadagnandosi una denuncia per turpiloquio.\nNegli stessi giorni, alla guida della propria Mercedes coi ragazzi del gruppo, perde il controllo dei freni e si schianta a tutta velocit\u00e0 contro un guard-rail vicino a Brescia. Ne usciranno illesi, ma l'auto distrutta.\nNel 1979 realizza a Monaco di Baviera il \"Munich Album\", un album all'avanguardia per le sonorit\u00e0 elettroniche e le atmosfere di derivazione punk (che ritroviamo anche nel nuovo look), cantato per met\u00e0 in inglese e per met\u00e0 in italiano, che viene accolto tiepidamente ma in seguito rivalutato. Dell'album fanno parte la controversa e dirompente \"Male Bello\", composta dall'Ivan Cattaneo sperimentale e provocatorio d'inizio carriera e le reinterpretazioni di altri due brani: l'omonima \"New York\" di Lorella Pescerelli e \"Tie a ribbon round my soul\" di Bernie Paul. Viene pubblicato il 45 giri \"Autostop/New York\". L'uscita del disco coincide con un momento personale piuttosto critico per la cantante, a dir poco esausta dopo 13 anni di eccessi e di superlavoro.\nGli anni ottanta.\nIl periodo \"statunitense\" (1980-1983).\nAll'inizio del nuovo decennio, la Pravo sembra insistere nel suo allontanamento rispetto ai media, allontanamento iniziato alcuni anni prima anche a causa dei continui attacchi sul piano personale da parte della stampa scandalistica, che la vorrebbe sul lastrico e consumata dalla droga. Pertanto lascia l'Italia per un periodo di vita e di ricerca musicale in California. Nel 1980 compare nuda di nuovo su \"Playboy\" e quindi su \"Playmen\" (1981). Agli inizi del 1982, sempre negli Stati Uniti d'America, lavora all'album rock \"Cerchi\" con l'aiuto del musicista statunitense Paul Martinez, di David Kahne, e del suo autore di sempre Maurizio Monti.\nL'album, la cui gestazione \u00e8 lunga e fitta di misteri, viene registrato all'Automatt Studio di San Francisco e pubblicato dalla CBO (etichetta del produttore Corrado Bacchelli). Vi spiccano pezzi come \"Parole\", \"La viaggiatrice - You\", \"Let's go\", \"Harlem rock\" e \"Safari Park\", ma il disco risulta ermetico e astratto al grande pubblico e non ottiene il successo sperato, cos\u00ec come anche il relativo tour, annullato dopo poche date. Nello stesso anno sposa il chitarrista statunitense John Edward Johnson, dei Flamin' Groovies, attirandosi dall'Italia l'accusa di bigamia.\nDopo l'esperienza statunitense (ed essersi spogliata per \"Penthouse\"), suscitano un certo clamore gli sconcertanti nudi di gruppo apparsi su \"Men\" e \"Le Ore\", note riviste pornografiche, nel 1983.\nIl ritorno a Sanremo e la CGD (1984-1985).\nQuando ormai i pi\u00f9 la davano per finita e sepolta dagli scandali, nel 1984 ritorna dopo quattordici anni al Festival di Sanremo col brano autobiografico \"Per una bambola\" (di Maurizio Monti), prodotto dalla CGD di Caterina Caselli. Si presenta sulla scalinata con uno stile di ispirazione giapponese, elegantissimo ed estremamente elaborato, con abiti in maglia di metallo Oroton appositamente creati per lei da Gianni Versace e l'acconciatura di Marcello Casoni e, in proposito, il giornalista e scrittore Vincenzo Mollica ricorda:\nLa canzone resta lontana dalle posizioni di vertici, classificandosi decima, ma il fascino ieratico dell'esibizione e l'operazione di talento ed immagine le assicurano il Premio della Critica. Malgrado le rimostranze dell'artista, la CGD decide comunque di pubblicare l'album \"Occulte persuasioni\", prima della sua definitiva stesura: musicalmente rarefatto ed elettronico, il disco si avvale della rinnovata collaborazione di Riccardo Cocciante (\"Passeggiata\") e di Paolo Conte, nascosto dallo pseudonimo \"Solingo\". Pubblica il 45 giri \"Per una bambola/Viaggio\".\nIn quello stesso anno, il brano \"Occulte persuasioni\" (scritta proprio da Paolo Conte) viene scelto come sigla finale del programma televisivo \"Giallo sera\" (viene realizzato anche un videoclip). Partecipa, verso la fine del 1984, allo spettacolo di Canale 5 \"Premiatissima\", con una stravagante interpretazione scenica e canora di alcune tra le pi\u00f9 belle canzoni del primo Novecento, quali: \"Il terzo uomo\" (tre esecuzioni), \"Mille lire al mese\", \"Come le rose\" (due esecuzioni), \"La danza di Zorba\" (tre esecuzioni), \"Che m'\u00e8 'mparato a fa\"' e \"Il negro Zumbon\"; brani che proporr\u00e0 anche durante il nuovo tour (\"Occulte persuasioni tour\"), aiutata nell'impostazione scenica dal mimo giapponese Hal Yamanouchi.\nNel 1985 si presenta al Festivalbar con \"Men\u00f9\", singolo dalle vendite non esaltanti sgradito alla stessa Pravo, che sancisce anche la fine del tormentato rapporto con la CGD; il 18 settembre si esibisce al concerto \"Italy for Italy\" (realizzato per raccogliere fondi per il disastro di Stava e della Val di Fiemme), cantando alcuni suoi successi, tra cui \"Poesia\" di Cocciante, eseguita al pianoforte in duetto con Ornella Vanoni.\nDa \"Pigramente signora\" a \"Contatto\" (1986-1987).\nIl 31 agosto 1986 mette in scena uno spettacolo particolare, nell'ambito di una manifestazione dal titolo \"L'altra met\u00e0 della scena\". Firma un nuovo contratto con la Virgin e presenta al Festival di Sanremo 1987 il brano \"Pigramente signora\", in una pregevolissima interpretazione con tanto di legg\u00eco. Proprio durante lo svolgimento della kermesse, per\u00f2, la Pravo viene accusata di plagio poich\u00e9 il suo brano risulta identico alla canzone \"To the Morning\" di Dan Fogelberg, di cui per altro la cantante aveva gi\u00e0 registrato un provino in lingua originale.\nIn seguito all'accaduto, viene annullato il contratto con la Virgin, e di conseguenza sfuma anche l'album di inediti inizialmente previsto. Il 45 giri di \"Pigramente signora\" verr\u00e0 pubblicato in un'unica tiratura e mai pi\u00f9 ristampato. Dichiaratasi estranea all'intera faccenda, la Pravo risulta per\u00f2 accreditata come autrice assieme a Franca Evangelisti e deve pagare i danni a Fogelberg.\nL'evento in questione segna una battuta d'arresto in questi anni gi\u00e0 difficili per la cantante, alla ricerca di nuove elaborazioni artistiche che il pubblico non sempre comprende.\nA distanza di pochi mesi, firma con l'etichetta francese Carr\u00e8re per l'incisione di un altro particolarissimo 45 giri, dal titolo \"Contatto\", con cui partecipa al Festivalbar e in molte altre trasmissioni televisive.\n\"Oltre l'Eden...\" (1989).\nDurante il periodo di silenzio seguito alla controversa partecipazione al Festival di Sanremo del 1987, l'artista concepisce e realizza assieme a Paolo Dossena e Giovanni Ullu l'album \"Oltre l'Eden...\", registrato quasi in \"presa diretta\", realizzato in assoluta libert\u00e0.\nIl progetto rimane in attesa di essere pubblicato fino al 1989, quando la Pravo firma un nuovo contratto con la Fonit Cetra, che per\u00f2 pretende e ottiene delle modifiche alla scaletta originale del progetto, soprattutto negli arrangiamenti, e relativamente a brani come \"Ragazza passione\" e \"La viaggiatrice - Bisanzio\".\nL'album, che risulter\u00e0 comunque tra i pi\u00f9 affascinanti e raffinati della sua discografia, viene prodotto da Paolo Dossena e dalla stessa Patty Pravo, che firma quasi tutti i pezzi (tranne \"Terra di nessuno\", \"Penelope\" e \"Un amore\"). In occasione dell'uscita dichiarer\u00e0 di essere delusa e insoddisfatta, probabilmente a causa delle modifiche apportate che hanno fatto perdere la spontaneit\u00e0, ma alquanto stupita al tempo stesso, per le critiche lusinghiere ottenute.\nGli anni novanta.\nDonna con te: il ritiro dalla 30\u00aa edizione del Festival di Sanremo\nNel 1990 Patty Pravo avrebbe dovuto presentare il brano \"Donna con te\" al Festival di Sanremo in abbinamento con i Kaoma, ma alla vigilia della manifestazione, nonostante il singolo fosse gi\u00e0 pronto, (Donna con te/Locura me llamaras\nItalia 1990 \u2013 EPIC 6556957), nega la sua presenza, giudicando il testo volgare e inadeguato al proprio personaggio.\nAl primo ascolto la Pravo accetta di interpretare il brano, ma non nasconde qualche perplessit\u00e0; le assicurano che il testo pu\u00f2 essere cambiato ma a pochi giorni dal festival, questa possibilit\u00e0 le viene negata:\nIl pezzo viene poi interpretato da Anna Oxa. Una delle versioni incise dalla Pravo, dal titolo \"Fandango\" \"(Donna con te)\", \u00e8 stata finalmente pubblicata all'interno della raccolta in tiratura limitata \"Angelo diavolo\", su etichetta P&amp;P records, nel 2019.\nNel corso del 1990 partecipa alla manifestazione \"Una rotonda sul mare\" con \"La bambola\" e il sempreverde \"Pazza idea\", con cui vince la competizione, davanti ai Dik Dik con \"L'isola di Wight\".\nIncide un nuovo album (\"Pazza idea eccetera eccetera...\") con tutti i suoi successi e altri brani del suo repertorio, riarrangiati. Coinvolta nel 1989 in un'inchiesta su un giro di cocaina nel veronese, nel 1992 viene arrestata per possesso di hashish e incarcerata in isolamento nella sezione femminile di Rebibbia, esperienza da cui uscir\u00e0 con notevole disinvoltura: al terzo giorno, non appena la scarcerano, le detenute la salutano in coro, intonando \"Ragazzo triste\".\nIl viaggio in Cina e l'album \"Ideogrammi\" (1994-1995).\nAll'inizio del 1994 riappare come madrina all'inaugurazione del Carnevale di Venezia, vestendo un prezioso abito di Versace largo 2 metri e pesante decine di chili e annunciando il suo nuovo viaggio artistico.\nParte infatti per la Cina, diventando la prima artista italiana a cantare in lingua \"pechinese\" e ad esibirsi in terra cinese. Durante il viaggio, Patty Pravo trova ispirazione per un nuovo progetto, fortemente influenzato dalla musica tradizionale locale: l'album \"Ideogrammi\" (pubblicato il 21 maggio 1994) interamente prodotto in Cina, per l'etichetta del grande manager David Zard. Vengono inoltre realizzati dal regista Zhang Yuan dei videoclip di tre brani appartenenti all'album, quali: \"Bye bye indicativo\" (girato sulla Grande Muraglia), \"Sogni\" e \"Indiachina\"\nDurante il soggiorno a Pechino incontra il vice ministro della Cultura cinese e si esibisce al \"Beijing International Tv Week\", il pi\u00f9 importante Festival televisivo cinese, col brano \"Bye bye indicativo\" e duetta in \"Friends, I will remember you\" col famoso cantante pechinese Zhao Dengfeng. Il programma tv, trasmesso in diretta via satellite su tutta la Cina e l'Asia, ottiene un ascolto impressionante per gli standard occidentali, superiore al miliardo e trecento milioni.\nA proposito del viaggio in Cina, il giornalista e critico musicale Gino Castaldo scrisse:\nDopo ben otto anni, nel 1995, la Pravo torna in gara al Festival di Sanremo con \"I giorni dell'armonia\", scritta da Maurizio Monti e Giovanni Ullu, (gi\u00e0 autori di \"Pazza Idea\" e di altri successi). In origine il brano era una sorta di romanza e durava ben ventuno minuti: composto negli anni ottanta e dimenticato in un cassetto, il brano fu poi ripescato e ridotto a quattro minuti per motivi discografici.\nMa il pezzo, a causa della sua complessit\u00e0, non viene capito ed apprezzato dal pubblico e non ottiene successo, finendo all'ultimo posto della graduatoria finale e la Pravo si dir\u00e0 stanca di esibirsi per un pubblico sanremese di \"beduini\" incapace di capire la musica di qualit\u00e0. \"I giorni dell'armonia\" esce comunque su cd singolo, \"I giorni dell'armonia/La vita/Sogni\", insieme ad altri due brani appartenenti all'album \"Ideogrammi\", sempre per l'etichetta di David Zard.\nIl successo con \"...E dimmi che non vuoi morire\" (1996-1997).\nRistabilitasi da un improvviso intervento chirurgico, Patty riscopre il desiderio di esibirsi in concerto: nel settembre 1996 riparte col nuovo, attesissimo \"Warm-Up Tour\", in cui l'artista ripercorre le tappe fondamentali della sua carriera, riprendendo gran parte dei suoi successi storici, e preparandosi cos\u00ec al grande rilancio dell'anno successivo. A distanza di trent'anni, la Pravo torna ad esibirsi al Piper Club di Roma. Alcune date vengono trasmesse in diretta radiofonica da \"RTL 102.5\"; inoltre, durante il tour viene registrato quello che sar\u00e0 anche il suo primo album dal vivo.\nNel 1997 torna nuovamente al Festival di Sanremo interpretando \"...E dimmi che non vuoi morire\", brano scritto per lei dall'amico Vasco Rossi con musica di Gaetano Curreri (Stadio) e Roberto Ferri. Questa nuova partecipazione, che la vede esibire uno stile sobrio e minimale analogo a quello degli esordi, visibilmente emozionata, sancisce il suo definitivo rilancio dopo molti anni. Malgrado l'ottavo posto nella classifica finale, Patty Pravo riceve il Premio della critica Mia Martini e il \"Premio per la Miglior Musica\".\nLa Pravo ritorna, dunque, in testa alle classifiche con il cd singolo \"...E dimmi che non vuoi morire/Qui e l\u00e0\" e soprattutto con l'album live \"Bye Bye Patty\" (pubblicato sotto la sua nuova etichetta Pensiero Stupendo, distribuita dalla Sony Music), doppio disco di platino per le oltre 300.000 copie vendute. Il 16 aprile dello stesso anno, le vendite del nuovo disco vengono premiate nel programma televisivo \"Sanremo Top\". Il 23 settembre prende parte al programma \"Vota la voce\", esibendosi col brano \"...E dimmi che non vuoi morire\" e aggiudicandosi il Telegatto come \"migliore interprete femminile\". Col nuovo e trionfale \"Bye Bye Patty Tour\", registra ogni sera il tutto esaurito.\nUn nuovo album d'autore: \"Notti, guai e libert\u00e0\" (1998-1999).\nNel 1998 conferma il grande successo dell'anno precedente con l'album \"Notti, guai e libert\u00e0\", considerato come uno dei migliori della sua intera produzione discografica, dal quale vengono estratti ben quattro singoli: \"Les etrangers\", \"Strada per un'altra citt\u00e0\", \"Emma Bovary\" ed \"Angelus\". All'album collaborano alcuni dei pi\u00f9 grandi autori della canzone italiana: Ivano Fossati (\"Angelus\"), Franco Battiato (\"Emma-Bovary\"), Lucio Dalla (\"Les etrangers\"), Enrico Ruggeri (\"Strada per un'altra citt\u00e0\"), Roberto Vecchioni e Loredana Bert\u00e8 (\"Treno di panna\"), Mario Lavezzi (\"Per un sogno vincente\"), Francesco Guccini (\"Una casa nuova\"), Alex Baroni (\"Sweet love\"), Luca Madonia (\"Baby blu\").\nIl 19 luglio 1998 parte il curatissimo \"Notti, guai e libert\u00e0 Tour\" e in ottobre si aggiudica la \"Targa Tenco\" come miglior interprete femminile dell'anno. Nel 1999 vince il premio \"Maschera d'argento per la musica\" e, pubblicato su cd singolo il remix di \"Angelus\", riparte in concerto (\"Patty live '99\").\nGli anni 2000.\nPatty Pravo come un angelo da collezione (2000).\nDal 25 marzo al 22 aprile 2000 a Villa Caruso di Bellosguardo a Lastra a Signa si \u00e8 tenuta una mostra avente come tema la cantante italiana, in cui cinquanta artisti italiani e stranieri hanno esposto le proprie opere ispirate a Patty Pravo. Tra gli artisti che hanno partecipato al progetto, si ricorda Silvano Campeggi che ha disegnato la copertina del catalogo, edito da Tarab Edizioni, a cura di Riccardo Benelli ed Emanuele Bardazzi.\n\"Una donna da sognare\" (2000-2001).\nNel maggio 2000 esce l'album \"Una donna da sognare\", prodotto da Vasco Rossi e Gaetano Curreri scritto in collaborazione con Pia Tuccitto e Bettina Baldassari. L'album, composto da brani \"brevi e mielosi ma allo stesso tempo selvaggi\" (Lino Terlati), la riporta ai primi posti delle classifiche. Vengono pubblicati ben tre singoli: \"Una donna da sognare\", \"Una mattina d'estate/Count down\" e \"Se chiudi gli occhi/Parliamone\". Il video di \"Una donna da sognare\" mostra Patty Pravo e Vasco Rossi in studio di registrazione durante la realizzazione dell'album, la canzone \u00e8 inoltre utilizzata come sigla della soap opera di Rai 1, \"Ricominciare\"; estremamente pi\u00f9 curato \u00e8 il video utilizzato per la promozione estiva, del brano \"Una mattina d'estate\", con cui partecipa per l'ultima volta al Festivalbar.\nNel 2001 viene pubblicato, contro il volere dell'artista, un doppio album dal vivo (\"Patty Live '99\"), tratto dal \"Notti, guai e libert\u00e0 tour\". Il 29 maggio partecipa al Pavarotti &amp; Friends, dove canta \"...E dimmi che non vuoi morire\" e \"Pazza idea\", quest'ultima in duetto con Luciano Pavarotti.\n\"Radio station\" (2002-2003).\nNel 2002 torna a Sanremo con il suggestivo brano \"L'immenso\" (di Lara Tempestini, Roberto Pacco e Fabrizio Carraresi), qualificandosi al sedicesimo posto. Escono due singoli (\"L'immenso\" e \"Noi di l\u00e0\") e un nuovo album: \"Radio Station\", che si presenta come un lavoro particolare, eterogeneo nelle sonorit\u00e0 proposte e che vede la collaborazione dei Cugini di Campagna (cori) nel brano \"Lontano\" e che viene registrato fra Roma, Londra e il Brasile. Il 18 luglio 2002 parte il \"Rehearsal Tour\" e il 23 luglio dell'anno successivo con lo \"Stupiscimi Tour\". Lo stesso anno, inoltre, partecipa al programma televisivo \"Portici d'estate\" e riceve un Premio alla carriera.\nUn progetto all'avanguardia: \"Nic - Unic\" (2004-2006).\nNel 2004 pubblica il nuovo singolo \"Che uomo sei/Tender chiara\" seguito da un altro lavoro piuttosto innovativo e all'avanguardia, \"Nic - Unic\" (Nicoletta Unica), l'ultimo pubblicato dalla Sony, per il quale Patty si affida al talento di giovanissimi autori. Il 27 aprile 2004 parte col nuovo \"Nic Unic Tour\" e il 13 marzo 2005 parte col nuovo tour estivo \"Unplugged\" e il 24 aprile 2005 intraprende un nuovo tour estivo: apre con un omaggio all'amica Gabriella Ferri, da poco scomparsa, cantando e dedicandole proprio la sua canzone pi\u00f9 famosa, \"Sempre\". Il 1\u00ba aprile 2006 parte col \"Tour della Felicit\u00e0\", ma ad ottobre, durante un concerto a Siracusa, cade sul palco ferendosi al viso; l'incidente non le permetter\u00e0 di continuare ad esibirsi, costringendola dunque a fermare il tour e ad annullare le date successive.\nL'omaggio a Dalida: \"Spero che ti piaccia...Pour toi\" (2007).\nNel 2007 registra l'album \"Spero che ti piaccia...Pour toi\", un tributo alla cantante italo-francese Dalida, a vent'anni dalla sua scomparsa. Il cd raccoglie brani tratti dal repertorio di Dalida in francese, italiano e arabo (\"Salma ya salama\" e \"Darla dirla dada\"), con nuovi arrangiamenti. L'album \u00e8 prodotto dall'etichetta francese Kyrone Gp Music. Il 2 ottobre 2007 esce nelle librerie il libro \"Bla, bla, bla...\", un'autobiografia scritta da Patty Pravo col giornalista musicale Massimo Cotto, edito da Arnoldo Mondadori Editore. Esce anche un volume illustrato, dal titolo \"Patty Pravo - Discografia illustrata\", di Fernando Fratarcangeli. Il libro ripercorre il percorso artistico di Patty e descrive, fin nei minimi dettagli, tutte le uscite discografiche, le pubblicazioni e le emissioni (anche estere), dal 1966 con \"Ragazzo triste\" al 2004 con \"Nic - Unic\".\n\"La bambola\" compie quarant'anni (2008).\nNel 2008 esce nelle radio e nelle piattaforme digitali il singolo \"La bambola 2008\", per celebrare i quarant'anni dalla sua uscita. La nuova versione del brano, nata per gioco grazie ai musicisti durante le prove del tour, \u00e8 accompagnata da un video in cui Patty Pravo omaggia Amy Winehouse attraverso il caratteristico stile. Il 16 aprile 2008 parte col nuovo tour estivo, non solo nelle piazze, ma anche nei teatri (\"Sold Out - Promo Tour\"), riscuotendo un certo successo. Il 18 settembre si esibisce in un concerto-evento all'Arena di Verona, che viene utilizzato per la registrazione del successivo album live.\nIn occasione del suo sessantesimo compleanno, la scrittrice Barbara Alberti le dedica una poesia, pubblicata su una sua rubrica di giornale:\nIl ritorno al Festival ed i nuovi concerti (2009-2010).\nNel 2009 partecipa al Festival di Sanremo con il brano \"E io verr\u00f2 un giorno l\u00e0\", composto dal giovane Andrea Cutri, accompagnata al basso, alla batteria e alla chitarra da musicisti statunitensi d'eccezione quali Dave Weckl, Nathan East e Todd Rundgren, durante la serata dedicata alle collaborazioni. Arriva in finale senza tuttavia passare alla seconda parte; ma aggiudicandosi il Premio AFI.\nPubblica il doppio album \"Live Arena di Verona - Sold Out\", registrato in occasione dell'ultima tourn\u00e9e. Il disco comprende, oltre all'inedito sanremese, anche una cover del brano \"E mi manchi tanto\" degli Alunni del sole. Alla fine dell'anno raccoglie alcuni filmati realizzati dai fan durante i suoi ultimi concerti in un DVD intitolato \"Circola un video su di me...\", in cui \u00e8 inserito anche il contenuto speciale \"Comunicando\": un incontro, registrato il 28 ottobre, con studenti e fan all'Universit\u00e0 \"Studio 3\" di Roma.\nIl DVD viene presentato e promosso poi alla Fnac di Milano il 10 febbraio 2010. Verso la fine del 2009 la cantante riceve in Campidoglio il \"Premio Personalit\u00e0 Europea\" e il \"Premio Ciampi alla carriera\", per il quale si esibisce a Firenze il 14 novembre. Nello stesso periodo prende parte alla trasmissione di beneficenza Telethon, esibendosi con i brani \"Pensiero stupendo\", \"La bambola\" e \"...E dimmi che non vuoi morire\".\nAnni 2010.\nAgli inizi del 2010 il regista Ferzan \u00d6zpetek decide di inserire due brani di Patty Pravo nel film \"Mine vaganti\", e cio\u00e8 \"Pensiero stupendo\" e l'inedito \"Sogno\", candidato al \"David di Donatello\" e premiato col \"Nastro d'argento\" e il \"Premio Lunezia\" per il miglior brano originale e per la qualit\u00e0 musical-letteraria del brano.\nIl 12 aprile si esibisce in Giordania, cantando anche l'araba \"Salma ya salama\", in occasione di un evento benefico di moda e musica organizzato dall'Ambasciata Italiana ad Amman, alla presenza delle massime autorit\u00e0 giordane.\nIl 14 maggio riparte col nuovo \"Serza vergogna Tour - Reprise\", prendendo parte inoltre all'iniziativa Enel \"Correnti musicali\". Il 22 ottobre 2010 inaugura ed \u00e8 madrina della Mostra del Cinema di Subiaco, un memoriale al regista Tullio Piacentini, reputato il creatore dei videoclip, che si tiene presso il Chiostro di San Francesco, in cui viene per la prima volta proposta la visione del musicarello \"Passeggiando per Subiaco\", considerato il primo format televisivo al mondo sui videoclip e nel quale la Pravo si esibisce con \"Qui e l\u00e0\" (1967).\n\"Nella terra dei pinguini\" (2011).\nNel 2011 Patty Pravo partecipa nuovamente al Festival di Sanremo col brano \"Il vento e le rose\", scritto da Diego Calvetti e Marco Ciappelli. Nella seconda serata della manifestazione canora viene temporaneamente eliminata dalla giuria demoscopica, avendo comunque la possibilit\u00e0 di esibirsi col brano \"Mille lire al mese\" durante la terza puntata, dedicata alle celebrazioni per il 150\u00ba anniversario dell'Unit\u00e0 d'Italia; al termine della serata, viene eliminata definitivamente dalle votazioni del pubblico e dell'orchestra.\nNon ha potuto quindi eseguire la propria canzone in gara con un artista esterno durante la quarta serata, il 18 febbraio 2011; a duettare con lei sarebbe stato il cantante Morgan. Il 16 febbraio 2011, a distanza di sette anni dall'ultimo, pubblica per la casa discografica Carosello l'album di inediti \"Nella terra dei pinguini\" che contiene brani scritti da Diego Calvetti, Emiliano Cecere, Ania e Giuliano Sangiorgi, anticipato dal singolo \"Unisono\", scritto anch'esso dal cantautore Giuliano Sangiorgi. Il 26 marzo 2011 parte col nuovo \"Nella terra dei pinguini Tour\" dalla citt\u00e0 di Fermo, per poi raggiungere alcuni tra i pi\u00f9 importanti teatri italiani.\nIl tour teatrale si concluder\u00e0 il 28 aprile 2011 nella citt\u00e0 di Genova. Dal 13 maggio viene trasmesso in tutte le radio il nuovo singolo \"La vita \u00e8 qui\", terzo brano estratto dall'album \"Nella terra dei pinguini\", dopo \"Unisono\" e \"Il vento e le rose\". Dal 25 maggio 2011 Patty Pravo partecipa al programma televisivo condotto da Carlo Conti \"Lasciami cantare!\" in veste di giurata, affiancata da Gianni Boncompagni, Rosita Celentano, Paolo Limiti e Camila Raznovich.\n2012-2015.\nIl 13 gennaio 2012 viene lanciato in radio il nuovo singolo \"Com'\u00e8 bello far l'amore\", scritto da Bruno Zambrini, storico autore de \"La bambola\"; il pezzo viene inserito nella colonna sonora dell'omonimo film di Fausto Brizzi, in uscita il 10 febbraio nelle sale in formato 3D. Il 18 febbraio partecipa al Ballo della Cavalchina al Teatro la Fenice di Venezia, entrando in scena su un cavallo bianco. Sempre nel 2012, Patty Pravo rinnova la collaborazione con Vasco Rossi e Gaetano Curreri, incidendo il singolo \"La Luna\".\nIl 3 luglio 2012, riceve dai giornalisti della stampa estera accreditati in Italia, il premio cinematografico Globo d'oro alla miglior musica per la sua interpretazione di \"Com'\u00e8 bello far l'amore\" (dall'omonimo film). Il 10 luglio 2012 viene inoltre insignita del Premio Lunezia insieme ai Nomadi, Antonello Venditti e i Subsonica.\nDopo essere stata colpita da un attacco di panico durante un concerto in Sicilia la sera del 13 agosto, Patty Pravo sospende per circa tre mesi i propri impegni professionali, per poi in autunno ritornare in tv a \"Domenica In,\" e successivamente a due serate-tributo in onda sempre su Rai 1 in ricordo di Lucio Battisti e Lucio Dalla.\nNel 2013 viene annunciata l'uscita di \"Meravigliosamente Patty\", un triplo cofanetto antologico contenente 48 brani scelti dall'artista all'interno del suo repertorio, unitamente ad un booklet corredato di immagini e di una intervista.\nDopo l'uscita del singolo estivo \"Non mi interessa\" (in duetto col giovane Ermal Meta) prodotto da Diego Calvetti, Patty Pravo dona alla Galleria del Costume di Palazzo Pitti quattro abiti di scena indossati ai Festival di Sanremo del 1984, 1987 e 2002 e firmati rispettivamente da Gianni Versace, Gucci e Roberto Cavalli, che vengono esposti in una mostra permanente dedicata al guardaroba delle donne protagoniste del Novecento. Quindi pone all'asta 22 ulteriori abiti a scopi umanitari, in favore di Emergency.\nNel 2014 \u00e8 ospite del programma televisivo di Massimo Ranieri \"Sogno e son desto\", dove per la prima volta duetta con il cantante napoletano bench\u00e9 i due si conoscano gi\u00e0 dai tempi del Piper. Per la regia del greco Panos H. Koutras, esce nelle sale il film \"Pazza idea\", in cui la cantante \u00e8 presente sia con le sue canzoni, colonna sonora della vicenda drammatica di due fratelli alla ricerca del padre, che con un piccolo cameo nel ruolo di s\u00e9 stessa. Il film ha partecipato al Festival di Cannes 2014 in concorso nella sezione Un Certain Regard.\n\"Eccomi\" e il cinquantennale di carriera (2016).\nIl nuovo lavoro della cantante, intitolato \"Eccomi\", viene lanciato dal brano \"Cieli immensi\", scritto da Fortunato Zampaglione e presentato in gara al Festival di Sanremo 2016, in concomitanza con i suoi cinquant'anni di carriera. Durante la prima serata di Sanremo 2016, il pubblico dell'Ariston le tributa una lunga ovazione, mentre durante la serata \"cover\" del Festival, Patty Pravo \u00e8 l'unica concorrente a rieseguire un brano del suo repertorio, il classico \"Tutt'al pi\u00f9\", in una versione per\u00f2 rivisitata, con gli inserimenti rap del giovane Fred De Palma e sfoggiando una stravagante acconciatura in omaggio a David Bowie (da poco scomparso).\n\"Cieli immensi\" riscuote infatti un immediato successo, totalizzando in soli cinque giorni oltre un milione di visualizzazioni on-line, ed entrando stabilmente nella top-ten dei singoli pi\u00f9 scaricati su iTunes e altre piattaforme digitali, cos\u00ec come l'intero album da cui \u00e8 tratta. Patty Pravo conclude la gara al 6\u00ba posto, bench\u00e9 si classifichi al 3\u00ba posto nella graduatoria dei finalisti pi\u00f9 televotati. Alla cantante viene riconosciuto, per la terza volta in carriera, il Premio della Critica del Festival della canzone italiana \"Mia Martini\". Il brano, inoltre, ottiene il disco d'oro per le oltre 25.000 copie vendute, certificate dalla FIMI.\nIl 12 febbraio 2016 esce per la Warner Music Italy il suo nuovo album. Prodotto da Michele Canova Iorfida, \"Eccomi\" contiene collaborazioni con artisti quali Rachele Bastreghi dei Baustelle (\"Ci rivedremo poi\"), Fred De Palma, Tiziano Ferro (\"Per difenderti da me\"), Emis Killa (col quale duetta in \"Non siamo eroi\"), Gianna Nannini (\"Possiedimi\"), Giuliano Sangiorgi (\"A parte te\"), Samuel dei Subsonica (\"Se\"), Zibba (\"Qualche cosa di diverso\"), ma anche con autori esordienti come Francesca Xteferis (\"Un uomo semplice\") e Tullio Mancino (\"Se chiudo gli occhi\").\nIl disco esordisce al 6\u00ba posto nella Classifica FIMI dei 100 album pi\u00f9 venduti, raggiungendo anche il 1\u00ba posto nella graduatoria dei vinili.\nIl 1\u00ba aprile 2016 esce l'album celebrativo per i 40 anni di carriera dell'amica Loredana Bert\u00e8 (secondo cui Patty Pravo avrebbe \"dato le chiavi di casa a un'intera generazione\"), intitolato \"Amici non ne ho... ma amiche s\u00ec!\", e contenente tra i vari duetti, quello con la stessa Pravo nel brano \"Mi manchi\". Una prima collaborazione risale al 1997, quando entrambe si erano ritrovate a condividere il medesimo produttore (Mauro Paoluzzi), il medesimo manager (Nando Sepe) e la medesima etichetta discografica.\nA settembre le viene assegnato a Venezia il premio Kin\u00e9o Excellence Award per la musica in occasione della 73\u00aa Mostra Internazionale d'Arte Cinematografica, e il \"FIM Award - Rock Elegance\", conferitole a Erba dalla Fiera Internazionale della Musica.\nLa nuova autobiografia \"La cambio io la vita che...\" e il quarto album \"live\" (2017-2018).\nIl 7 novembre 2017 esce una seconda autobiografia dal titolo \"La cambio io la vita che...\", edita da Einaudi.\nIl 30 aprile 2018 Pino Strabioli presenta su Rai 3 lo speciale \"In arte Patty Pravo\" in occasione del suo settantesimo compleanno.\nDall'8 giugno 2018 \u00e8 giurata e coach della prima edizione di \"Ora o mai pi\u00f9\" su Rai 1, condotto da Amadeus e duetta con Massimo Di Cataldo cantando nella prima puntata \"Pensiero Stupendo\", nella seconda \"Il Paradiso\", nella terza \"E dimmi che non vuoi morire\" e nella quarta \"Pazza idea\". Di Cataldo riuscir\u00e0 ad arrivare terzo nella classifica finale.\nPer tutto il 2018 \u00e8 impegnata in un nuovo tour nei pi\u00f9 importanti teatri italiani. A coronamento del progetto, a dicembre dello stesso anno viene pubblicato il doppio album \"Live Teatro Romano di Verona &amp; La Fenice di Venezia\": la prima parte consiste nell'esecuzione del repertorio di alcuni classici degli anni '60 e '70, con l'accompagnamento dell'Orchestra del Maestro Mauro Ottolini, mentre il secondo segmento riproduce le canzoni pi\u00f9 rock dell'artista, coadiuvata dalla sua band. Nel mese di dicembre 2018 l'album viene pubblicato in vinile e - ad ulteriore testimonianza dell'evento - viene pubblicato anche un DVD.\nIl decimo Sanremo e il nuovo album \"Red\" (2019).\nIl 21 dicembre 2018 viene annunciata, da Fabio Rovazzi e da Pippo Baudo durante Sanremo Giovani 2018, la sua partecipazione al Festival di Sanremo 2019 con il brano \"Un po' come la vita\" in coppia con il rapper Briga, scritto da Diego Calvetti, Marco Rettani, Zibba e lo stesso Briga con il quale si classifica al 21\u00ba (quartultimo) posto. Pravo annuncia il nuovo lavoro discografico \"Red\" in uscita l'8 febbraio 2019, in occasione della settimana sanremese per l'etichetta discografica Museo dei Sognatori. Viene pubblicato sia in versione cd che in vinile, oltre al 45 giri del singolo \"Un po' come la vita\". Nell'album compaiono autori di rilievo come Giuliano Sangiorgi (\"Dove eravamo rimasti\"), Ivan Cattaneo (\"La carezza che mi manca\"), Giovanni Caccamo (\"Pianeti\"), Marco Rettani (\"La peccatrice\"),(\"Un giorno perfetto\") e Franco Califano nel toccante inedito \"Io so amare cos\u00ec\", lasciato personalmente in eredit\u00e0 a Patty Pravo nel proprio testamento artistico.\nAnni 2020.\nMinaccia Bionda - Il libro fotografico (2020).\nIl 1\u00b0 dicembre 2020 esce un nuovo libro fotografico a cura di Pino Strabioli e Simone Folco (suo assistente). Nelle pagine del nuovo libro Patty Pravo si racconta attraverso immagini scattate da grandi fotografi, provini, istantanee e prospettive inedite, ripercorrendo non solo la sua lunga carriera ma il suo continuo cambiamento e innovazione nell'ambito stilistico. Il 20 febbraio 2021 Rai 1 le dedica una puntata speciale della serie A grande richiesta, dal titolo \"Minaccia bionda\". A tale evento, oltre a raccontare alcuni momenti della propria carriera e cantare alcune delle sue famose canzoni, sono intervenuti: Antonello Venditti, Elettra Lamborghini, Nina Zilli, Giovanni Caccamo, Elio e Francesco De Gregori.\nVita privata.\nPatty Pravo \u00e8 sempre stata sotto i riflettori della cronaca rosa, che negli anni le ha attribuito innumerevoli flirt, perlopi\u00f9 con musicisti, tra cui Giorgio D'Adamo dei New Trolls (1971), Bill Conti (1972), Maurizio Vandelli dell'Equipe 84 (1975), Red Canzian dei Pooh (1976) e Vasco Rossi (1984).\nNon ha avuto figli e si \u00e8 sposata ben cinque volte, divorziando poi in tutte le occasioni. I mariti sono stati:\nNel 1973 ha inoltre sposato a Gretna Green (Scozia) l'ex-Pooh Riccardo Fogli, che per lei aveva abbandonato il gruppo, con un rito celtico non valido in Italia e nemmeno in Scozia (dove peraltro erano entrambi gi\u00e0 sposati con altri coniugi: la Pravo con Baldieri e Fogli con Viola Valentino).\nTelevisione.\nPartecip\u00f2 inoltre dal 1967 al 1969, insieme a Sabina e Virginia Ciuffini, a una serie di \"sketch\" della rubrica pubblicitaria televisiva di \"Carosello\", pubblicizzando i gelati Algida."}
{"id": "97524", "revid": "125979896", "url": "https://it.wikipedia.org/wiki?curid=97524", "title": "Festival di Sanremo 1985", "text": "Il trentacinquesimo Festival di Sanremo si tenne a Sanremo dal 7 al 9 febbraio 1985, fu presentato da Pippo Baudo, alla sua seconda conduzione consecutiva, affiancato da Patty Brard.\nL'edizione fu vinta dai Ricchi e Poveri (dati ampiamente come i favoriti alla vigilia) con il brano \"Se m'innamoro\" per la sezione \"Campioni\" e da Cinzia Corrado con il brano \"Niente di pi\u00f9\" per la sezione \"Nuove proposte\". \nClaudio Baglioni intervenne per ritirare il premio, decretato dal voto popolare della trasmissione televisiva \"Fantastico 5\" (anch'essa condotta da Pippo Baudo), per la sua \"Questo piccolo grande amore\", la quale risult\u00f2 vincitrice del concorso \"Canzone d'amore del secolo\". \nIl secondo posto se lo aggiudic\u00f2 il nuovo astro nascente della musica latino-americana, ovvero il messicano (ma di madre italiana) Luis Miguel, prodotto da Toto Cutugno, con \"Noi, ragazzi di oggi\", mentre al terzo posto si piazz\u00f2 Gigliola Cinquetti con \"Chiamalo amore\", tornata sulla scena festivaliera dopo 12 anni di assenza. Eros Ramazzotti, posizionatosi al sesto posto della kermesse con \"Una storia importante\", debutt\u00f2 tra i \"Campioni\" dopo aver trionfato nelle \"Nuove proposte\" dell'edizione precedente. Tra gli altri partecipanti di quest'ultima sezione vi furono Mango con \"Il viaggio\", che non riusc\u00ec a passare il turno per la finale pur ricevendo il Premio della critica, e Antonella Ruggiero, cantante genovese e omonima dell'allora voce solista dei Matia Bazar (che tra l'altro erano anch'essi presenti alla gara con il brano \"Souvenir\", vincitore del Premio della critica), tanto che in seguito per distinguersi da quest'ultima, adott\u00f2 lo pseudonimo Dionira, pur scomparendo ben presto dalla scena musicale. Dunque questa edizione del Festival vide in gara due cantanti omonime.\nDurante la presenza a Sanremo dei Duran Duran, ospiti della serata finale, accaddero scene di isteria collettiva e svenimenti che non si vedevano, in Italia, dai tempi dei Beatles.\nParticolarmente imponente e futuristica risult\u00f2 la scenografia, ricca di luci e di elementi digitali all'avanguardia per l'epoca, volta a celebrare il mondo nascente dell'informatica e dei computer (infatti il sopra palco \u00e8 una tastiera QWERTY e la grande scalinata discende da un \"monitor\" stilizzato in luci al neon).\nClassifica, canzoni e cantanti.\nCategoria Campioni.\nClassifica finale fatta con i voti abbinati al concorso Totip.\nRegolamento.\nUna interpretazione per brano. Prima serata: 22 Big tutti in finale. Seconda serata: 16 Nuove Proposte di cui 8 in finale (gara separata).\nOrchestra.\nNon presente. Gli artisti gareggianti e gli ospiti cantarono in playback, eccetto Claudio Baglioni che fu l'unico a esibirsi live.\nSigla.\n\"Le Mele Verdi\" di Mitzi Amoroso - \"L'amore \u00e8 un topolino\" (versione strumentale)\nOspiti cantanti.\nQuesti gli ospiti che si sono esibiti nel corso delle tre serate di questa edizione del Festival di Sanremo:\nEsclusi.\nCome ogni anno non esiste un elenco ufficiale dei cantanti esclusi. Dalle notizie riportate dalla stampa, risulta che le canzoni pervenute sarebbero state 147. Ecco alcuni nomi di cantanti scartati alle selezioni: Bobby Solo, Sergio Endrigo, Angela Luce, Tiziana Rivale, Tony Dallara, Mino Reitano, Carmen Villani, Fred Bongusto, Little Tony, Mia Martini (Spaccami il cuore), Tullio De Piscopo, Alan Sorrenti, Bertin Osborne, Passengers, Stefano Rosso, Viola Valentino (Amore Stella), Gary Low, Rosanna Ruffini, Peppino Gagliardi, Leano Morelli, Antonio e Marcello, Sergio Caputo, Cugini di Campagna, Milk and Coffee, Roberta Voltolini."}
{"id": "97526", "revid": "92920", "url": "https://it.wikipedia.org/wiki?curid=97526", "title": "Festival di Sanremo 1984", "text": "Il trentaquattresimo Festival di Sanremo si svolse al Teatro Ariston di Sanremo dal 2 al 4 febbraio 1984 e fu condotto da Pippo Baudo, al rientro al Festival dopo il suo esordio nel 1968, affiancato da Edy Angelillo, Elisabetta Gardini, Iris Peynado e Tiziana Pini (quest'ultima al suo secondo festival, dopo quello del 1976) e, nel ruolo di damigelle, Isabella Rocchietta e Viola Simoncioni, che all'epoca avevano rispettivamente 6 e 7 anni.\nAncora una volta, e come nelle precedenti tre edizioni, il Festival fu un successo e cattur\u00f2 l'attenzione degli italiani, che alla fine risultarono circa 80 milioni ripartiti nelle tre serate e ben 6 milioni e mezzo furono i votanti tramite il Totip. Grandioso e costoso l'allestimento scenografico, imponente la presenza di addetti ai lavori, con ben 2700 pass per giornalisti e commentatori accreditati.\nFu l'edizione che vide l'esordio di una competizione parallela, quella delle \"Nuove proposte\" di fianco a quella principale, ribattezzata \"Big\".\nIl festival \u00e8 caratterizzato fin da subito da polemiche. In un'intervista Loretta Goggi ha smentito categoricamente di aver mai deciso di partecipare al festival con il brano \"Un amore grande\", o di essersi ritirata, leggenda metropolitana viva ancora oggi, ma semplicemente di non aver mai accettato di parteciparvi, in quanto in quel periodo conduceva con successo la seconda edizione di \"Loretta Goggi in quiz\" aggiungendo che fu presentata una lettera di adesione che aveva una sua firma malamente contraffatta. La Goggi ha dichiarato nella stessa intervista di aver vinto una causa legale contro chi ha portato come prova la lettera di adesione falsa e ha messo in giro le voci di un suo forfait all'ultimo momento.\nIl brano fu proposto in un primo momento anche a Giuni Russo, ma i dissapori della cantante con la sua casa discografica di allora, la CGD, e quelli privati con Caterina Caselli non le permisero di partecipare alla kermesse, e fu infine ereditato da Pupo, che ne prese il posto e risult\u00f2 alla fine quarto. Otto anni pi\u00f9 tardi, l'artista rivel\u00f2 di aver pilotato quel piazzamento investendo 75 milioni di lire in schedine del Totip (il cui acquisto dava diritto a votare per i concorrenti in gara al festival). \nL'edizione fu vinta da Al Bano e Romina Power con il brano \"Ci sar\u00e0\" per la sezione \"Big\", con cui riscossero un grande successo, e da Eros Ramazzotti con il brano \"Terra promessa\" per la sezione \"Nuove proposte\", con il quale spopol\u00f2, oltre che in Italia, anche sul mercato francofono e, soprattutto, in quello ispanico.\nTra gli ospiti stranieri spiccarono i Queen, che si esibirono con la loro hit \"Radio Ga Ga\". Questi avrebbero voluto cantare e suonare dal vivo ma l'organizzazione del Festival, dietro pressione delle case discografiche, impose loro il playback, tanto che Freddie Mercury, per protesta, si esib\u00ec per quasi tutta la durata della canzone tenendo il microfono lontano dalla bocca, protesta che la regia tent\u00f2 maldestramente di coprire, abbassando l'audio della canzone.\nSuccesso venne ottenuto anche da Patty Pravo, tornata sulle scene dopo alcuni anni di silenzio, con il brano \"Per una bambola,\" che si aggiudic\u00f2 il Premio della critica, e dall'emergente Fiordaliso (a cui and\u00f2 anche il plauso di Mercury, che aveva assistito alla sua esibizione), che con \"Non voglio mica la luna\", divenuta un'evergreen della musica italiana, ottenne anch'essa successo a livello internazionale.\nTale edizione fu altres\u00ec segnata da una clamorosa protesta degli operai dell'Italsider di Genova, che in occasione della serata inaugurale si assieparono in massa davanti al teatro Ariston per manifestare contro un vasto piano di licenziamenti previsto dall'azienda, chiedendo al contempo il blocco del Festival. Lo stesso Pippo Baudo, dopo aver ascoltato le loro ragioni, acconsent\u00ec ad accogliere alcuni di loro sul palco, affinch\u00e9 potessero leggere in diretta televisiva le loro rivendicazioni. Da segnalare, infine, la squalifica, pochi giorni prima dell'inizio della manifestazione, del brano \"Favola triste\" presentato tra le \"Nuove proposte\" da Silvia Conti, in quanto non inedito. La cantante partecip\u00f2 comunque all'edizione successiva.\nClassifica, canzoni e cantanti.\nSezione Campioni.\nClassifica finale dei Big fatta con i voti abbinati al concorso Totip\nRegolamento.\nUna interpretazione per brano: Prima serata: 20 Big tutti in finale. Seconda serata: 16 Nuove Proposte di cui 8 in finale (gara separata).\nNella seconda serata, i \"Big\" riproposero i ritornelli dei loro pezzi.\nClassifica finale dei Big fatta con i voti abbinati al concorso Totip.\nOrchestra.\nNon era presente. Gli artisti si esibirono rigorosamente in playback.\nOspiti cantanti.\nQuesti gli ospiti che si sono esibiti nel corso delle tre serate di questa edizione del Festival di Sanremo:\nAlcuni ospiti, come i Culture Club o i Queen, eseguirono lo stesso brano in due serate diverse.\nCuriosit\u00e0.\nIl 4 e l'11 marzo successivi Italia 1 trasmise uno speciale intitolato \"Super Sanremo 1984\", condotto da Claudio Cecchetto e Gabriella Golia. Nel marzo 1984 anche Rete 4, con la trasmissione condotta da Maurizio Costanzo \"Fascination\" dedic\u00f2 una puntata speciale al Festival, con ospiti alcuni artisti in gara come Anna Oxa, Christian, Marisa Sannia, Fiordaliso, Bobby Solo, Iva Zanicchi, Riccardo Del Turco."}
{"id": "97527", "revid": "89688", "url": "https://it.wikipedia.org/wiki?curid=97527", "title": "Charles M. Schulz", "text": "Biografia.\nNacque a Minneapolis nel Minnesota e crebbe a Saint Paul, figlio unico di Carl Schulz, originario della Germania, e Dena Halverson, proveniente dalla Norvegia. Fu lo zio che gli diede (al terzo giorno di vita) il soprannome \"Sparky\" dal cavallo \"Spark Plug\" del fumetto \"Barney Google\" di Billy DeBeck.\nSchulz amava disegnare e talvolta rappresentava il cane di famiglia, Spike, con particolari inusuali. Nel 1937, Schulz disegn\u00f2 un'immagine di Spike e la sped\u00ec a \"Ripley's Believe It or Not!\"; il disegno venne pubblicato da Robert Ripley con la didascalia \"A hunting dog that eats pins, tacks and razor blades is owned by C. F. Schulz, St. Paul, Minn.\" e \"Drawn by 'Sparky'\" (C.F. erano le iniziali di suo padre Carl Fred Schulz).\nFrequent\u00f2 la scuola elementare \"Richards Gordon\" a St. Paul, saltando due semestri: in questo modo, quando frequent\u00f2 la scuola superiore anni dopo, la Saint Paul Central High School, si trov\u00f2 ad essere il pi\u00f9 piccolo della classe.\nAlle superiori gli furono rifiutati dei disegni da pubblicare sull'annuario della scuola. Sessanta anni dopo, nell'atrio della stessa scuola \u00e8 stata posta una statua alta un metro e ottanta che raffigura Snoopy.\nDopo la morte della madre, nel 1943, fu arruolato nell'esercito e mandato a Camp Campbell in Kentucky. Due anni dopo fu mandato in Europa per combattere nella Seconda guerra mondiale. Dopo aver lasciato l'esercito nel 1945, lavor\u00f2 come insegnante. Fu anche predicatore laico di una Chiesa protestante.\nLa sua prima striscia a fumetti con cadenza regolare fu pubblicata nel 1947 dal \"St. Paul Pioneer Press\" e si intitolava \"Li'l Folks\". Anche il Saturday Evening Post accett\u00f2 di pubblicare alcune vignette dei Li'l Folks. Fu in queste strisce che apparve per la prima volta Charlie Brown, cos\u00ec come un cane somigliante a Snoopy. Nel 1950 Schulz propose i suoi lavori alla United Features Syndicate e i \"Peanuts\" furono pubblicati per la prima volta il 2 ottobre 1950. Per breve tempo disegn\u00f2 anche una striscia ispirata allo sport, chiamata \"It's Only a Game\" (1957-1959), aiutato anche dal suo amico e gi\u00e0 collaboratore per i Peanuts Jim Sasseville, ma la serie non prese piede e fu chiusa.\nCon l'andare degli anni, i Peanuts divennero uno dei fumetti pi\u00f9 popolari di tutti i tempi. Parte della sua esperienza venne riflessa nei Peanuts attraverso le somiglianze con Charlie Brown, il personaggio principale; alcuni esempi:\nSchulz, pur essendo un cristiano convinto, si spos\u00f2 due volte: la prima volta nel 1951 con Joyce Halverson, dalla quale ebbe cinque figli e divorzi\u00f2 nel 1972 e, in seguito, con Jean Forsyth Clyde, che spos\u00f2 nel 1973 e con la quale visse il resto della vita.\nIl padre di Schulz mor\u00ec nel 1966 mentre era andato a trovarlo, lo stesso anno in cui il suo studio in California bruci\u00f2 in un incendio.\nNel novembre 1999 Schulz sopravvisse a un ictus; poco pi\u00f9 tardi gli venne diagnosticato un cancro al colon. A causa della chemioterapia e per il fatto che non riusciva a leggere o vedere con chiarezza, il 14 dicembre 1999 annunci\u00f2 il suo ritiro, all'et\u00e0 di settantasette anni.\nSchulz mor\u00ec il 12 febbraio 2000 a Santa Rosa in California a causa di un attacco cardiaco. Il giorno dopo fu pubblicata la sua ultima striscia, in cui lasciava a Snoopy il compito di congedarsi dai suoi lettori con queste parole:\nSchulz ha richiesto nel suo testamento che i personaggi dei \"Peanuts\" rimanessero genuini e che non si disegnassero nuove strisce basate sulle sue creature. \"Peanuts\" \u00e8 stato pubblicato per quasi cinquant'anni praticamente senza interruzioni ed \u00e8 apparso su 1600 quotidiani in 75 paesi. Fino ad oggi le sue volont\u00e0 sono state rispettate e le vecchie strisce continuano a essere ripubblicate su quotidiani e riviste.\nIl quotidiano londinese \"The Times\" lo ha ricordato, il 14 febbraio 2000, con un necrologio che terminava con la seguente frase: \"Charles Schulz leaves a wife, two sons, three daughters, and a little round-headed boy with an extraordinary pet dog\". (\"Charles Schulz lascia una moglie, due figli, tre figlie e un piccolo bambino dalla testa rotonda con uno straordinario cane\"). Schulz \u00e8 stato sepolto presso il cimitero di Pleasant Hills di Sebastopol, California.\nDal 17 agosto 2002 il museo a lui dedicato a Santa Rosa \u00e8 aperto al pubblico."}
{"id": "97528", "revid": "15756", "url": "https://it.wikipedia.org/wiki?curid=97528", "title": "Sclerosi multipla", "text": "La sclerosi multipla (SM), chiamata anche sclerosi a placche, sclerosi disseminata o polisclerosi, \u00e8 una malattia autoimmune cronica demielinizzante, che colpisce il sistema nervoso centrale causando un ampio spettro di segni e sintomi. La malattia ha una prevalenza che varia tra i 2 e 150 casi per individui. \u00c8 stata descritta per la prima volta da Jean-Martin Charcot nel 1868.\nLe cellule nervose trasmettono i segnali elettrici, definiti potenziale d'azione, attraverso lunghe fibre chiamate assoni, i quali sono ricoperti da una sostanza isolante, la guaina mielinica. Nella malattia, le difese immunitarie del paziente attaccano e danneggiano questa guaina. Quando ci\u00f2 accade, gli assoni non sono pi\u00f9 in grado di trasmettere efficacemente i segnali.\nIl nome sclerosi multipla deriva dalle cicatrici (sclerosi, meglio note come placche o lesioni) che si formano nella sostanza bianca del midollo spinale e del cervello. Anche se il meccanismo con cui la malattia si manifesta \u00e8 stato ben compreso, l'esatta eziologia \u00e8 ancora sconosciuta. Le diverse teorie propongono cause sia genetiche, sia infettive; inoltre sono state evidenziate delle correlazioni con fattori di rischio ambientali.\nLa malattia pu\u00f2 manifestarsi con una vastissima gamma di sintomi neurologici e pu\u00f2 progredire fino alla completa disabilit\u00e0 fisica e cognitiva. La sclerosi multipla pu\u00f2 assumere varie forme tra cui quelle recidivanti e quelle progressive.\nAl non esiste una cura nota. Alcuni trattamenti farmacologici sono disponibili per evitare nuovi attacchi e prevenire le disabilit\u00e0. La prognosi \u00e8 difficile da prevedere e dipende da molti fattori, mentre la speranza di vita \u00e8 di circa da 5 a 10 anni inferiore a quella della popolazione sana.\nStoria.\nUna delle prime descrizioni cliniche della sclerosi multipla \u00e8 attribuita a William MacKenzie (1791-1868), un oculista scozzese. MacKenzie, nel 1840, document\u00f2 il caso di un ragazzo di 23 anni che, dopo aver accusato dei disturbi alla vista fu ricoverato al \"St Bartholomew's Hospital\" di Londra a causa di una paralisi progressiva. Durante il ricovero, il giovane paziente soffr\u00ec di disartria e incontinenza urinaria. Secondo gli appunti di MacKenzie, la maggior parte dei sintomi scomparvero dopo due mesi.\nNel 1868, il neurologo francese Jean-Martin Charcot (1825-1893) fu il primo a riconoscere la sclerosi multipla come un'entit\u00e0 nosologica a parte. Riassumendo i risultati dei precedenti studi e aggiungendo le sue osservazioni cliniche e patologiche, Charcot la denomin\u00f2 \"malattia a placche sclerose\". I tre segni della sclerosi multipla che identific\u00f2, oggi noti come triade di Charcot, sono: nistagmo, tremore intenzionale e parola scandita. Tuttavia questi non sono le uniche manifestazioni cliniche: Charcot osserv\u00f2 anche alcuni cambiamenti cognitivi, descrivendo nei suoi pazienti un \"indebolimento marcato della memoria\" e di \"concetti che si formano lentamente\".\nPrima di Charcot, Robert Carswell (1793-1857), un professore inglese di patologia e Jean Cruveilhier (1791-1873), insegnante francese di anatomia patologica, avevano descritto e illustrato molti dei dettagli clinici della malattia, ma non la identificarono come una condizione a s\u00e9 stante. In particolare, Carswell descrisse \"una lesione notevole del midollo spinale accompagnata da atrofia\". Grazie al microscopio, il patologo svizzero Georg Eduard Rindfleisch (1836-1908) osserv\u00f2, nel 1863, che l'infiammazione associata alle lesioni si distribuisce attorno ai vasi sanguigni.\nDopo la descrizione di Charcot, Eug\u00e8ne Devic (1858-1930), Jozsef Balo (1895-1979), Paul Ferdinand Schilder (1886-1940) e Otto Marburg (1874-1948) descrissero le varianti particolari della malattia. Durante tutto il XX secolo vi fu un importante sviluppo di teorie circa la causa e la patogenesi della sclerosi multipla, mentre i trattamenti efficaci cominciarono a essere utilizzati a partire dagli anni novanta.\nCasi storici.\nVi sono diversi resoconti storici di persone che hanno vissuto antecedentemente alla prima descrizione di Charcot e che probabilmente soffrivano dalla malattia.\nAlcune fonti storiche parlano di una giovane donna di nome Halldora, che viveva in Islanda verso la fine dell'XI secolo, che improvvisamente perse la vista e la mobilit\u00e0, ma, dopo aver pregato i santi, guar\u00ec in sette giorni. Santa Liduina di Schiedam (1380-1433), una suora olandese, pu\u00f2 essere considerata una delle prime pazienti in cui la malattia sia identificabile chiaramente. Dall'et\u00e0 di 16 anni fino alla sua morte avvenuta a 53, soffr\u00ec di dolori intermittenti, debolezza delle gambe e perdita della vista, sintomi tipici della sclerosi multipla. Entrambi i casi hanno portato all'ipotesi dell'esistenza di un \"gene vichingo\" per la diffusione della malattia.\nAugusto Federico d'Este (1794-1848), figlio di Augusto Federico di Hannover e di Lady Augusta Murray e nipote di Giorgio III del Regno Unito, quasi certamente soffriva della malattia. Lasci\u00f2 infatti un diario che descrive dettagliatamente i suoi 22 anni di convivenza con la patologia. Il racconto inizia nel 1822 e termina nel 1846. I suoi sintomi si manifestarono la prima volta a 28 anni con una improvvisa e transitoria perdita della vista (amaurosi fugace) dopo il funerale di un amico. Durante il decorso della malattia, svilupp\u00f2 debolezza alle gambe, goffaggine nell'uso delle mani, intorpidimento, vertigini, disturbi della vescica urinaria e disfunzione erettile. Dal 1844 fu costretto ad usare una sedia a rotelle. Nonostante la sua malattia, egli continu\u00f2 ad avere una visione ottimistica della vita.\nEpidemiologia.\nLa sclerosi multipla presenta una prevalenza che varia tra i 2 e 150 casi ogni individui, a seconda del paese o della specifica popolazione. Si stima che la malattia colpisca circa 2,8 milioni di persone nel mondo, mezzo milione in Europa e circa 127.000 in Italia. La regione italiana pi\u00f9 colpita \u00e8 la Sardegna. Uno studio ha evidenziato che, nei soli Stati Uniti d'America, vi siano stati da circa a casi di sclerosi multipla nel corso del 1990.\nStudi epidemiologici basati sulle popolazioni e sulle aree geografiche sono stati molto utilizzati per approfondire le conoscenze sulla malattia e hanno portato alla proposta di diverse teorie eziologiche.\nLa sclerosi multipla esordisce solitamente negli adulti sulla trentina, ma pu\u00f2 comparire anche nei bambini, sebbene il sottotipo primitivamente progressivo sia pi\u00f9 comune nelle persone sulla cinquantina. Come per molte malattie autoimmuni, la condizione \u00e8 pi\u00f9 comune nel sesso femminile, con un rapporto di circa 3 a 1 rispetto ai maschi. Nei bambini, il rapporto di incidenza tra i sessi \u00e8 maggiore, mentre negli individui con un'et\u00e0 superiore ai 50 anni, la malattia colpisce maschi e femmine in proporzioni quasi equivalenti.\nSi \u00e8 riscontrato un gradiente nord-sud nell'emisfero settentrionale e un gradiente sud-nord nell'emisfero meridionale. Le popolazioni che vivono vicino all'equatore vengono colpite con minor probabilit\u00e0 dalla sclerosi multipla. Per spiegare almeno in parte l'esistenza di questo gradiente, \u00e8 stato proposto che il clima, la mancanza di luce solare e la ridotta assunzione di vitamina D, possano essere fattori responsabili della malattia. Tuttavia, vi sono importanti eccezioni a questo modello, con variazioni nei tassi di prevalenza riscontrati nel tempo e, in generale, questa tendenza potrebbe scomparire. Ci\u00f2 indica che altri fattori, come l'ambiente o la genetica, devono essere presi in considerazione per spiegare l'origine della sclerosi multipla. Essa \u00e8, inoltre, pi\u00f9 comune nelle regioni con popolazioni del nord Europa.\nDiffusione in alcuni gruppi etnici.\nNelle regioni in cui la malattia \u00e8 comune, alcuni gruppi etnici sono comunque a basso rischio, tra cui i Sami, i turkmeni, gli amerindi, gli Hutteriti canadesi, gli africani e i M\u0101ori della Nuova Zelanda.\nEziologia.\nMolto probabilmente, la sclerosi multipla \u00e8 causata da una combinazione di fattori genetici, ambientali e infettivi, ed eventualmente da altri fattori come alcune patologie vascolari. Studi epidemiologici della malattia hanno fornito indicazioni sulle possibili cause. Le teorie cercano di combinare i dati noti in spiegazioni plausibili, ma nessuna di queste si \u00e8 rivelata definitiva.\nGenetica.\nLa sclerosi multipla non \u00e8 considerata una malattia ereditaria. Tuttavia, una serie di variazioni genetiche hanno dimostrato la capacit\u00e0 di aumentare il rischio di sviluppare la malattia. Esiste una certa relazione tra il rischio di contrarre la malattia e l'appartenenza ad un gruppo etnico.\nIl rischio risulta pi\u00f9 elevato nei parenti di una persona affetta rispetto alla popolazione generale, in particolare nel caso di fratelli, genitori e figli. La sclerosi multipla ha un tasso complessivo di ricorrenza familiare del 20%. Nel caso dei gemelli monozigoti, la concordanza si verifica solo in circa il 35% dei casi, mentre si scende a circa il 5% nel caso di semplici fratelli. Ci\u00f2 a indicare che, in parte, \u00e8 un tratto quantitativo. Inoltre, la malattia sembra essere pi\u00f9 comune in alcuni gruppi etnici rispetto ad altri.\nOltre agli studi familiari, specifici geni sono stati associati alla sclerosi multipla. Alterazioni dell'antigene leucocitario umano (HLA), un gruppo di geni situati nel cromosoma 6 che codificano per il complesso maggiore di istocompatibilit\u00e0 (MHC), sono correlate a un aumento della probabilit\u00e0 di sviluppare la malattia. Il dato pi\u00f9 consistente \u00e8 l'associazione tra la malattia e gli alleli HLA-DR15 e HLA-DQ6. Altri loci hanno mostrato un effetto protettivo, come HLA-C554 e HLA-DRB1*11.\nFattori ambientali.\nDiversi fattori ambientali, di origine sia infettiva sia non infettiva, sono stati proposti come fattori di rischio per lo sviluppo di sclerosi multipla. Anche se alcuni di essi sono in parte modificabili, gli studi clinici finora realizzati non hanno determinato con certezza se la loro eliminazione pu\u00f2 aiutare a prevenire la malattia.\nLa sclerosi multipla \u00e8 pi\u00f9 comune nelle persone che vivono lontano dall'equatore, anche se esistono molte eccezioni. La diminuita esposizione alla luce solare \u00e8 stata collegata con un maggiore rischio di sviluppare la sclerosi multipla. Si ipotizza che la diminuzione della produzione e dell'assunzione di vitamina D possa spiegare il rischio pi\u00f9 elevato tra i soggetti meno esposti al sole.\nI fattori ambientali riscontrati durante l'infanzia possono svolgere un ruolo importante nello sviluppo della sclerosi multipla negli anni successivi. Diversi studi effettuati su migranti mostrano che se la migrazione avviene prima dei 15 anni di et\u00e0, il migrante acquisisce il rischio di malattia della nuova area, mentre, se la migrazione avviene in et\u00e0 successive, l'immigrato mantiene il rischio relativo al suo paese d'origine. Tuttavia, l'et\u00e0 geografica del rischio di sviluppare la sclerosi multipla pu\u00f2 estendersi su un pi\u00f9 ampio lasso di tempo. Una relazione tra la stagione di nascita e la sclerosi multipla \u00e8 stata inoltre dimostrata, dando sostegno alla correlazione con la luce solare e la vitamina D. Per esempio, i nati a novembre hanno meno probabilit\u00e0 di contrarre la malattia rispetto ai nati in maggio.\nUn grave stress pu\u00f2 essere un fattore di rischio, anche se le prove sono deboli. \u00c8 stato dimostrato che il fumo \u00e8 un fattore di rischio indipendente per lo sviluppo della sclerosi multipla. La correlazione con esposizioni professionali ad agenti ambientali, soprattutto tossine e solventi, \u00e8 stata ampiamente valutata; tuttavia non \u00e8 stato possibile formulare chiare conclusioni. Le vaccinazioni sono state studiate come fattori causali della malattia, tuttavia la maggior parte di questi studi non mostra alcuna associazione. Sono stati valutati molti altri fattori di rischio possibili, come la dieta e l'assunzione di ormoni, ma la loro correlazione con la malattia \u00e8 risultata \"scarsa e poco convincente\".\nStatisticamente, la gotta si verifica meno di quanto ci si aspetterebbe nelle persone con sclerosi multipla e bassi livelli di acido urico sono stati trovati nei pazienti affetti rispetto agli individui normali. Ci\u00f2 ha portato alla teoria che l'acido urico possa proteggere dallo sviluppo della malattia, anche se la sua rilevanza non \u00e8 nota.\nInfezioni.\nMolti microorganismi sono stati proposti come potenziali fattori infettivi scatenanti la sclerosi multipla, ma nessuno di essi \u00e8 stato dimostrato esserne responsabile. John Kurtzke analizz\u00f2 l'incidenza della sclerosi multipla nelle Isole F\u00e6r \u00d8er: in queste isole, situate a nord della Scozia, quindi in una zona geograficamente ad alta incidenza della malattia, non sono riportati casi praticamente fino al 1943. Successivamente si verificarono diversi picchi di incidenza, negli anni cinquanta, sessanta e ottanta, come si osserva usualmente nelle epidemie. Inoltre, ulteriori studi hanno messo in evidenza che la migrazione in et\u00e0 infantile \u00e8 correlata al rischio di sviluppare la malattia. Questi dati hanno portato alla teoria che l'origine della sclerosi multipla sia dovuta a qualche tipo di infezione da microorganismi.\nVi \u00e8 un certo numero di meccanismi proposti per spiegare l'eziologia infettiva della sclerosi multipla, tra cui l'ipotesi di igiene e l'ipotesi di prevalenza. L'ipotesi dell'igiene propone che l'esposizione precoce ai vari agenti infettivi sia un fattore protettivo contro la sclerosi multipla, ritenendo essa una risposta a un successivo incontro con tali agenti. L'ipotesi della prevalenza propone che la malattia sia dovuta a un agente patogeno pi\u00f9 comune nelle regioni ad alta prevalenza di sclerosi multipla; si suppone che questo patogeno nella maggior parte dei soggetti provochi un'infezione asintomatica persistente e che dopo numerosi anni e solo in pochi casi comporti la demielinizzazione degli assoni. L'ipotesi dell'igiene ha ricevuto un sostegno maggiore rispetto all'ipotesi della prevalenza.\nLe prove che i virus possano essere tra le cause di malattia comprendono una loro presenza nella maggior parte dei pazienti con bande oligoclonali nel liquido cerebrospinale, l'associazione di diversi virus con l'encefalomielite umana e alcuni esperimenti di induzione della demielinizzazione in animali attraverso l'infezione virale. Gli \"Herpesviridae\" sono un gruppo di virus candidati a essere correlati con la sclerosi multipla. Gli individui che non sono mai stati infettati dal virus di Epstein-Barr presentano un rischio ridotto e quelli che lo contraggono da adolescenti hanno un rischio maggiore rispetto a quelli che lo hanno contratto in et\u00e0 pi\u00f9 giovane. Anche se alcuni considerano che ci\u00f2 vada contro l'ipotesi dell'igiene, altri ritengono che non vi sia alcuna contraddizione in quanto l'incontro con il patogeno avverrebbe in giovane et\u00e0 e la sua riattivazione all'interno del sistema nervoso centrale sarebbe la causa dello sviluppo della malattia. Altre malattie che si ipotizza possano essere correlate alla sclerosi multipla sono il morbillo, la parotite e la rosolia.\nFisiopatologia.\nAutoimmunologia.\nSi ritiene che la sclerosi multipla sia una malattia immunomediata causata da una complessa interazione tra la genetica dell'individuo e fattori ambientali non ancora identificati. Inoltre, si pensa che il danno sia causato dal sistema immunitario della persona che attacca il sistema nervoso, probabilmente come risultato di esposizione a una molecola con una struttura simile a una propria dell'individuo stesso.\nLesioni.\nIl nome \"sclerosi multipla\" si riferisce alle cicatrici (sclerosi - meglio note come placche o lesioni) che si formano nel sistema nervoso. Pi\u00f9 frequentemente le lesioni riguardano le aree di sostanza bianca circostanti i ventricoli cerebrali o situate a livello del cervelletto, del tronco encefalico, dei nuclei della base, del midollo spinale e del nervo ottico. La funzione delle cellule della sostanza bianca \u00e8 quello di propagare i segnali tra le aree di sostanza grigia, dove si svolge l'elaborazione, e il resto del corpo. Il sistema nervoso periferico viene raramente coinvolto.\nPi\u00f9 in particolare, nella sclerosi multipla vi \u00e8 una distruzione degli oligodendrociti, le cellule responsabili della creazione e del mantenimento di uno strato lipidico noto come guaina mielinica che permette ai neuroni di trasmettere il potenziale d'azione lungo l'assone ad alta velocit\u00e0. Il risultato della sclerosi multipla \u00e8 una perdita completa o un assottigliamento della guaina mielinica che avviene con l'avanzare della malattia. Quando la mielina viene persa, un neurone non pu\u00f2 pi\u00f9 condurre i segnali elettrici in modo efficace. Un processo di riparazione, chiamato rimielinizzazione, avviene nelle fasi precoci della malattia, ma gli oligodendrociti non sono in grado di ricostruire completamente la guaina mielinica delle cellule. Ripetuti attacchi in successione possono comportare processi di rimielinizzazione meno efficaci, fino a quando una cicatrice simile a una placca viene a formarsi intorno agli assoni danneggiati. In letteratura sono stati descritti diversi modelli di lesione.\nIn un individuo sano la velocit\u00e0 di conduzione dei segnali elettrici neuronali \u00e8 di 100\u00a0m/s, in un individuo affetto dalla sclerosi multipla la velocit\u00e0 scende gradualmente a 5\u00a0m/s. La diminuzione, a volte fino all'arresto, della velocit\u00e0 di conduzione dell'impulso nervoso \u00e8 responsabile dei sintomi e dei segni della malattia, progressivamente ingravescente. Nelle fasi iniziali della malattia, il rallentamento della conduzione pu\u00f2 essere dovuto semplicemente all'edema tissutale, che pu\u00f2 eventualmente ridursi. In queste fasi iniziali i disturbi neurologici possono dunque regredire parallelamente in seguito al riassorbimento dell'edema. Nella progressione della malattia, quando il rallentamento di conduzione \u00e8 invece dovuto principalmente alla distruzione della guaina mielinica, il deficit neurologico rimane costante e non vi \u00e8 possibilit\u00e0 di recupero.\nInfiammazione.\nOltre alla demielinizzazione, il segno distintivo patologico della malattia \u00e8 l'infiammazione. Secondo una spiegazione strettamente immunologica della sclerosi multipla, il processo infiammatorio \u00e8 causato dalle cellule T, una tipologia di linfociti, cellule che svolgono un ruolo importante nelle difese dell'organismo. Nella sclerosi multipla, le cellule T entrano nel cervello attraverso interruzioni della barriera emato-encefalica. Prove su cavie animali dimostrano un ruolo anche delle cellule B in aggiunta a quello delle cellule T nello sviluppo della malattia.\nLe cellule T interpretano la mielina come estranea e vi si legano come se fosse un virus, innescando processi infiammatori e stimolando il rilascio di altri componenti del sistema immunitario, come le citochine e gli anticorpi. La loro presenza provoca, nella barriera emato-encefalica, una serie di altri effetti dannosi quali edema, attivazione di macrofagi e attivazione di ulteriori citochine e proteine citotossiche.\nRottura della barriera emato-encefalica.\nLa barriera emato-encefalica \u00e8 un sistema di capillari che normalmente impedisce l'ingresso di cellule T nel sistema nervoso centrale. Tuttavia, questa pu\u00f2 divenire temporaneamente permeabile a questi tipi di cellule. Successivamente, quando la barriera riacquista la propria integrit\u00e0, tipicamente dopo un'infezione o dopo che un virus \u00e8 stato debellato, le cellule T rimangono intrappolate all'interno del tessuto cerebrale.\nAnatomia patologica.\nA un esame esterno il cervello non presenta alcuna alterazione riconducibile alla malattia, ma la superficie del midollo spinale pu\u00f2 presentare delle irregolarit\u00e0 evidenti. Alla dissezione, nel cervello si evidenziano lesioni disseminate (placche di demielinizzazione) che possono risultare lievemente depresse e che risultano principalmente distribuite nel contesto della sostanza bianca. Le placche, che si formano generalmente attorno ad un vaso venoso sede di intensa vasculite, hanno una dimensione che pu\u00f2 variare da frazioni di millimetro a qualche centimetro. Le sedi pi\u00f9 frequenti delle placche sono le aree periventricolari (limitatamente alla zona in cui le vene subependimali circondano i ventricoli), le zone adiacenti al corpo calloso, la sostanza bianca del cervelletto e l'acquedotto di Silvio.\nLe placche pi\u00f9 recenti hanno un colorito rosaceo, sono molli o gelatinose e con contorni sfumati. Si presentano edematose e infiammate (placca \"acuta\" attiva). Col passare del tempo ai segni di flogosi si associa la degradazione della mielina (placca \"cronica\" attiva) con successiva evoluzione terminale in area cicatriziale con intensa gliosi astrocitaria reattiva (placca cronica silente), caratterizzata da consistenza pi\u00f9 dura rispetto al parenchima circostante, colore grigiastro e contorni ben definiti.\nLe cellule microgliali svolgono la funzione di cellule che presentano l'antigene e danno inizio alla reazione infiammatoria contro la mielina; questa \u00e8 sostenuta da numerosi tipi cellulari, quali i linfociti T autoreattivi (CD4 \"helper-inducer\" e CD8 \"cytotoxic-suppressor\") attivati, che giungono al tessuto nervoso dalla periferia attraversando la barriera emato-encefalica e producendo citochine pro infiammatorie come il \"Tumor Necrosis Factor\" (TNF-\u03b1). Altre cellule responsabili dell'infiammazione sono: i monociti, che giungono al tessuto nervoso dalla periferia attraversando la barriera ematoencefalica e fagocitano i frammenti di mielina; i linfociti B residenti, che producono anticorpi; cellule polimorfonucleate, che liberano sostanze citotossiche e citolitiche. La mielina si disgrega in frammenti che vengono successivamente fagocitati da macrofagi e cellule della microglia attivata.\nUna volta che il fenomeno infiammatorio si riduce, vi \u00e8 un tentativo di ripristino della guaina mielinica degli assoni, con un ripristino parziale o completo della funzionalit\u00e0 neuronale. Tuttavia, in seguito a numerosi attacchi ripetuti, \u00e8 possibile incorrere in un danno neuronale permanente. Altre strutture frequentemente colpite sono i nervi ottici, il chiasma ottico e il midollo spinale.\nClinica.\nLa sclerosi multipla pu\u00f2 colpire qualsiasi area del sistema nervoso centrale, essendo clinicamente caratterizzata da una grande variet\u00e0 di segni e sintomi.\nUn malato pu\u00f2 presentare quasi ogni sintomo o segno neurologico, come la perdita di sensibilit\u00e0, formicolio, pizzicore, intorpidimento (ipoestesia e parestesia), ipostenia (debolezza muscolare), clono, spasmi muscolari, difficolt\u00e0 nel movimento o difficolt\u00e0 di coordinamento ed equilibrio (atassia), problemi di linguaggio (disartria) e discinesie, per interessamento del cervelletto, o nel deglutire (disfagia). Sono frequenti segni da deterioramento cognitivo che pu\u00f2 manifestarsi come demenza corticale, caratterizzata da disinteresse per la malattia e uno stato di euforia, o come sindrome pseudobulbare, con crisi di pianto spastico e di riso. Frequente inoltre \u00e8 la comparsa di depressione, anche grave, sia come risposta alla riduzione della qualit\u00e0 di vita, sia come manifestazione di un deterioramento del tessuto cerebrale. Vi possono essere anche disturbi della sessualit\u00e0, come impotenza e perdita di sensibilit\u00e0.\nPossono essere inoltre comuni problemi alla vista come nistagmo, oftalmoplegia internucleare, diplopia e neurite ottica. Quest'ultima \u00e8 uno dei segni pi\u00f9 frequenti all'esordio della malattia e comporta disturbi della visione, come offuscamento dell'immagine accompagnata spesso da dolore nella regione attorno agli occhi o al movimento bulbare. All'esame del campo visivo si pu\u00f2 avere presenza di scotoma centrale o, pi\u00f9 raramente, emianopsia per flogosi del chiasma ottico o delle vie ottiche; solo raramente si ha la perdita completa della vista.\nLa malattia pu\u00f2 portare anche a difficolt\u00e0 nel controllo della vescica, con minzione frequente e/o impellente fino all'incontinenza accompagnata, alle volte, dall'incompleto svuotamento della stessa. I problemi intestinali legati alla sclerosi multipla si manifestano con stipsi, diarrea o vera e propria incontinenza fecale.\nDue segni clinici sono particolarmente caratteristici, anche se non specifici, della sclerosi multipla: il segno di Uhthoff, un aggravamento dei sintomi esistenti a causa di una esposizione a temperature ambientali pi\u00f9 elevate del solito e il segno di Lhermitte, una sensazione di scossa elettrica che percorre la colonna vertebrale e gli arti inferiori in seguito a flessione o, pi\u00f9 raramente, in estensione del collo. La scala clinica pi\u00f9 utilizzata per indicare la progressione della disabilit\u00e0 e la gravit\u00e0 dei sintomi \u00e8 la \"Expanded Disability Status Scale\" o EDSS, proposta nel 1983 dal neurologo statunitense John Kurtzke.\nI sintomi della sclerosi multipla solitamente appaiono in episodici periodi di peggioramento acuto (chiamati ricadute, esacerbazioni, attacchi o \"flare-up\"), in un peggioramento graduale e progressivo della funzione neurologica o in una combinazione di entrambi. Le ricadute della sclerosi multipla sono spesso imprevedibili, e si verificano senza preavviso e senza evidenti fattori di promozione, con un tasso di frequenza raramente superiore a un episodio e mezzo all'anno. Alcuni attacchi, tuttavia, sono preceduti da inneschi comuni. Le recidive sono pi\u00f9 frequenti durante la primavera e l'estate. Infezioni virali, come il raffreddore comune, l'influenza e la gastroenterite, possono aumentare il rischio di recidiva, cos\u00ec come lo stress pu\u00f2 scatenare un attacco. La gravidanza influenza la suscettibilit\u00e0 alla ricaduta, con un tasso di recidiva inferiore a uno per ogni trimestre di gestazione. Durante i primi mesi dopo il parto, per\u00f2, il rischio di recidiva \u00e8 maggiore. In generale, la gravidanza non sembra influenzare la disabilit\u00e0 a lungo termine. Molti potenziali fattori scatenanti sono stati esaminati e ritenuti non in grado di influenzare i tassi di recidiva della malattia. Non vi sono prove che l'allattamento al seno e la vaccinazione, un trauma fisico o il segno di Uhthoff siano responsabili di ricadute.\nVarianti cliniche.\nIn base al decorso clinico della malattia, si possono distinguere diverse tipologie di sclerosi multipla. Non \u00e8 per\u00f2 possibile, alla prima manifestazione dei suoi sintomi o alla prima \"recidiva\", classificarla in una forma piuttosto che in un'altra. \u00c8 altres\u00ec molto difficile capire come essa evolver\u00e0 nel tempo. Il decorso clinico della sclerosi multipla varia da paziente a paziente e pu\u00f2 mutare nel corso del tempo. In alcuni casi si manifesta una grave disabilit\u00e0 gi\u00e0 dopo il primo attacco, in altri casi, dopo la prima \"remissione\", possono trascorrere dei decenni senza che si manifesti alcun sintomo.\nForma benigna.\nLa sclerosi multipla in forma benigna \u00e8 caratterizzata da una o due o pi\u00f9 recidive con remissione completa. La diagnosi pu\u00f2 essere effettuata solo dopo 10-15 anni dall'esordio dei primi sintomi. Questa forma ha per lo pi\u00f9 un esordio di tipo sensorio, non \u00e8 invalidante oppure in maniera lieve, anche se in alcuni casi pu\u00f2 evolvere in una forma progressiva. Questa forma interessa meno del 10% dei casi.\nSindrome clinicamente isolata (CIS).\nSi tratta di un singolo episodio di demielinizzazione, che solo in alcuni casi pu\u00f2 essere l'inizio della sclerosi multipla.\nForma recidivante-remittente (SM-RR).\nNella maggior parte dei pazienti i segni e i sintomi tendono a comparire e a scomparire, soprattutto durante i primi anni dall'esordio. La comparsa dei sintomi viene definita \"recidiva\" o \"pouss\u00e9es\", con la quale si intende una situazione di fase attiva della sclerosi multipla; essa si manifesta con la comparsa di nuovi sintomi o con l'aggravarsi di quelli preesistenti.\nLa scomparsa completa o incompleta dei sintomi viene invece indicata con il termine di \"remissione\". A una recidiva, nella forma recidivante-remittente, segue un periodo di remissione. L'intervallo che intercorre tra due ricadute non \u00e8 un dato costante, poich\u00e9 pu\u00f2 andare da alcune settimane ad alcuni anni. Nei primi tempi le ricadute sono seguite da una completa ripresa; tuttavia, col trascorrere del tempo, la regressione che segue alla ricaduta tende a farsi sempre meno completa. La forma recidivante-remittente \u00e8 caratterizzata da assenza di progressione tra una ricaduta e l'altra.\nDopo 5-10 anni in media dal suo esordio e nell'85% dei casi, la forma recidivante-remittente pu\u00f2 evolvere in una forma secondariamente progressiva, anche se ad oggi grazie a svariati trattamenti a base di immunosoppressori, bloccano questa evoluzione anche a lungo termine. Se trattata precocemente pu\u00f2 essere che anche dopo un periodo di 40 anni la SM-RR non evolva mai in secondariamente progressiva.\nForma transizionale.\nLa forma recidivante-remittente, in alcuni pazienti, dopo alcuni anni pu\u00f2 entrare in una fase transizionale. In questo caso gli attacchi si ripetono a frequenza ravvicinata senza entrare, quasi mai, nello stato di quiescenza. L'intervallo che intercorre tra una ricaduta e l'altra \u00e8 molto breve e solitamente gli attacchi tendono ad avere lo stesso bersaglio.\nQuesto stadio rappresenta la condizione pi\u00f9 difficile e pi\u00f9 impegnativa, poich\u00e9 corrisponde a un peggioramento costante delle condizioni del paziente, che \u00e8 ad alto rischio di sviluppare sclerosi multipla secondaria progressiva.\nForma secondariamente progressiva (SM-SP).\nLa forma secondariamente progressiva ha un andamento iniziale di tipo recidivante-remittente cui fa seguito una forma secondariamente progressiva che si presenta con o senza recidive superimposte e con possibili fasi di relativa remissione e stabilizzazione. Nel caso in cui si verifichino delle ricadute, i recuperi sono incompleti e si assiste ad una progressione dei deficit anche nei periodi che intercorrono tra una ricaduta e l'altra.\nRiguarda circa il 30% delle persone affette da sclerosi multipla.\nForma primitivamente progressiva (SM-PP).\nIn alcuni casi la malattia esordisce sin dall'inizio con un andamento progressivo caratterizzato da possibili fasi di relativo miglioramento e stabilizzazione. Questa forma si verifica in circa il 10-15% dei casi.\nForma progressivo recidivante (SM-RP).\nQuesta forma \u00e8 caratterizzata da un decorso progressivo fin dall'esordio, con recidive seguite o meno da recupero. Gli intervalli tra una ricaduta e l'altra sono caratterizzati da una continua progressione della malattia, a differenza della forma recidivante-remittente dove l'intervallo che intercorre tra due ricadute \u00e8 privo di progressione.\nVarianti rare.\nTrattasi di disturbi detti \"borderline della sclerosi multipla\".\nLa forma pi\u00f9 grave e rara di sclerosi multipla e di questo tipo di disturbi misti collegati ad essa \u00e8 la sclerosi maligna di Marburg o sclerosi multipla fulminante acuta (chiamata anche sclerosi tumefattiva); esordisce con sintomi gravi (unisce i sintomi della malattia con quelli della neuromielite ottica, e di altri due malattie borderline, la sclerosi concentrica di Bal\u00f3 e la sclerosi mielinoclastica diffusa) che peggiorano velocemente e sono poco responsivi agli immunosoppressori classici, causando il decesso del paziente entro 2-3 anni, o comunque una grave e rapida disabilit\u00e0.\nRidefinizione del decorso clinico della sclerosi multipla.\nNel 2014 il \"Comitato internazionale sulla sperimentazione clinica della SM\", condotto dal professor Fred D. Lublin ha pubblicato sulla rivista Neurology un documento intitolato: \"Defining the clinical course of multiple sclerosis: the 2013 revision\". Tale pubblicazione \u00e8 una revisione e miglioramento dei \"fenotipi\" della malattia con cui dal 1996 si definiscono i diversi decorsi clinici della malattia: la forma a ricadute e remissioni (SM-RR) e le diverse forme progressive. Questa nuova classificazione dovrebbe rendere pi\u00f9 chiara la comunicazione tra medici e pazienti, migliorare la progettazione, il reclutamento e la conduzione degli studi clinici. Tale ridefinizione integra le numerosi conoscenze raggiunte sia con studi epidemiologici che strumentali, soprattutto quelli di risonanza magnetica, in particolare tra i fenotipi riconosciuti dal presente lavoro vi \u00e8 la forma CIS (sindrome clinicamente isolata) e la forma RIS (sindrome radiologicamente isolata), infine vengono introdotti due concetti di \u201cattivit\u00e0\u201d e \u201cprogressione\u201d della disabilit\u00e0. Questo percorso di riclassificazione dovrebbe condurre verso il miglioramento della personalizzazione delle scelte terapeutiche, per poter cos\u00ec arrivare a consigliare a ciascuna persona il farmaco pi\u00f9 adatto nel momento pi\u00f9 opportuno.\nDiagnosi.\nLa sclerosi multipla pu\u00f2 essere difficile da diagnosticare in quanto i suoi segni e sintomi possono essere simili ad altre malattie. Le organizzazioni mediche hanno creato criteri diagnostici per facilitare e standardizzare il processo diagnostico soprattutto nelle prime fasi della malattia e tra questi, storicamente, i criteri di Poser e Schumacher hanno goduto di grande popolarit\u00e0.\nI criteri di McDonald si concentrano su una dimostrazione effettuata tramite dati clinici, di laboratorio e radiologici della diffusione delle lesioni della sclerosi multipla, nel tempo e nello spazio, per giungere a una diagnosi non invasiva. Tuttavia, alcuni studi hanno affermato che la diagnosi sicura di sclerosi multipla pu\u00f2 essere fatta esclusivamente in sede autoptica oppure occasionalmente mediante biopsia, con la quale le lesioni tipiche della malattia possono essere rilevate attraverso tecniche istopatologiche.\nI dati clinici, da soli, non possono essere sufficienti per una diagnosi. Gli strumenti pi\u00f9 comunemente usati per la diagnosi sono l'imaging biomedico, l'analisi del liquido cerebrospinale e lo studio dei potenziali evocati. La risonanza magnetica del cervello e del midollo spinale mostra aree di demielinizzazione (lesioni o placche) e il gadolinio pu\u00f2 essere somministrato per via endovenosa come mezzo di contrasto in dose doppia per evidenziare le placche attive e, per eliminazione, dimostrare l'esistenza di lesioni storiche non associate ai sintomi presenti al momento della valutazione. Le lesioni demielinizzanti, alla risonanza magnetica, appaiono come aree focali \u201cbrillanti\u201d, pi\u00f9 spesso di forma irregolare, ovoidale o rotondeggiante, a segnale iperintenso nelle sequenze pesate in T2 e principalmente distribuite attorno ai ventricoli laterali, nella sostanza bianca del tronco encefalico, del cervelletto e del midollo spinale. Tuttavia, il tradizionale esame a risonanza magnetica non ha sensibilit\u00e0 e specificit\u00e0 sufficienti per rivelare il vero grado delle alterazioni patologiche tipiche della sclerosi multipla. Nuove tecniche, quali la misurazione delle lesioni ipointense pesate in T1, l'imaging con tensore di diffusione, la spettroscopia di risonanza magnetica, l'imaging di suscettibilit\u00e0 magnetica, sono in fase di sperimentazione. La tomografia a emissione di positroni \u00e8 in grado di rilevare le lesioni infiammatorie del midollo spinale, grazie al fluorodesossiglucosio usato come tracciante radioattivo.\nL'analisi del liquido cerebrospinale, ottenuto tramite una puntura lombare, pu\u00f2 fornire la prova di infiammazione cronica del sistema nervoso centrale. Il liquido cerebrospinale \u00e8 testato per bande oligoclonali di IgG in elettroforesi e i marcatori dell'infiammazione si trovano nel 75-85% delle persone affette dalla malattia. Il sistema nervoso di una persona con sclerosi multipla risponde meno attivamente alla stimolazione del nervo ottico e dei nervi sensitivi, a causa della demielinizzazione di questi ultimi. La velocit\u00e0 di tali risposte cerebrali pu\u00f2 essere valutata usando i potenziali evocati visivi e sensoriali.\nCriteri diagnostici.\nI criteri di McDonald sono stati pubblicati nel 2001 e modificati nel 2005, nel 2010 e nel 2017. Evidenziano la ricerca della diffusione nel tempo e nello spazio delle lesioni.\nDiagnosi differenziale.\nLa diagnosi differenziale della sclerosi multipla comprende una variet\u00e0 di malattie. Oltre alle malattie infettive (in particolare la neurosifilide, la neuroborreliosi o l'infezione da HIV), altre patologie infiammatorie croniche (ad esempio connettivite indifferenziata e vasculiti) devono essere escluse per una diagnosi. Altre malattie demielinizzanti infiammatorie (ad esempio, la neuromielite ottica, la polineuropatia demielinizzante infiammatoria cronica e l'encefalomielite acuta disseminata) devono essere prese in considerazione. Malattie del metabolismo (come la leucodistrofia) possono portare a sintomi simili, cos\u00ec come una carenza di vitamina B12. Deve essere considerata anche la possibilit\u00e0 che i sintomi siano di natura psichiatrica. Uno studio del 2016 ha evidenziato diagnosi errate in 110 persone provenienti da quattro diversi centri clinici; il 22% dei casi erronei erano persone con emicrania, il 15% con fibromialgia, l'11% con disturbi psicogeni e il 6% neuromielite ottica.\nTrattamento.\nNon esiste una cura definitiva per la sclerosi multipla. \u00c8 difficile determinare gli effetti terapeutici di trattamenti sperimentali, trattandosi di una malattia caratterizzata per la maggior parte dei casi da remissioni spontanee. Tuttavia, i farmaci oggi impiegati sono in grado di influenzare positivamente il decorso della malattia e di ridurne l'attivit\u00e0, ma ancora non rappresentano una soluzione definitiva al problema. Gli obiettivi primari della terapia sono di impedire nuovi attacchi e di prevenire le disabilit\u00e0. Come per qualsiasi trattamento medico, i farmaci utilizzati per la sclerosi multipla hanno diversi effetti collaterali. Alcuni pazienti seguono trattamenti alternativi, nonostante la mancanza di studi scientifici affidabili a sostegno.\nGestione degli attacchi acuti.\nIn passato, il trattamento principale della sclerosi multipla era rappresentato da farmaci antinfiammatori steroidei quali l\"'adrenocorticotropina\" (conosciuto come ACTH), il \"prednisone\", il \"metilprednisolone\", il \"prednisolone\", il \"betametasone\" e il \"dexametasone\". Studi hanno dimostrato come la somministrazione endovenosa di metilprednisolone abbia un'efficacia superiore rispetto alla somministrazione intravenosa di adrenocorticotropina.\nDurante gli attacchi sintomatici, la somministrazione di alte dosi di corticosteroidi per via endovenosa, come il \"metilprednisolone\", \u00e8 la terapia di routine per le recidive acute della malattia in forma recidivante-remittente, in quanto ha dimostrato efficacia nel ridurre la gravit\u00e0 e la durata delle esacerbazioni. Alti dosaggi di \"metilprednisolone\" si sono dimostrati efficaci, inoltre, nel migliorare la spasticit\u00e0 nelle forme di sclerosi multipla progressiva. Anche se generalmente efficace nel breve termine per alleviare i sintomi, il trattamento con corticosteroidi non sembra avere un impatto significativo nel recupero a lungo termine. Le somministrazioni orali ed endovenose sembrano avere un'efficacia comparabile. Le conseguenze di attacchi gravi che non rispondono ai corticosteroidi possono essere trattate con la plasmaferesi.\nTerapie modificanti la evoluzione della malattia.\nA primavera 2017, sono una decina i farmaci modificanti la malattia approvati dalle agenzie di controllo di diversi paesi, tra cui la European Medicines Agency e la \"Food and Drug Administration\" (FDA) statunitense.\nI sette farmaci approvati sono l\"interferone beta-1a\", l\"interferone beta-1b\", il \"glatiramer acetato\", il \"mitoxantrone\" (un immunosoppressore usato anche in chemioterapia), il \"natalizumab\" (un anticorpo monoclonale umanizzato immunomodulatore che impedisce la migrazione delle cellule T dal torrente circolatorio al sistema nervoso centrale), il \"fingolimod\" e il \"teriflunomide\", rispettivamente il primo e il secondo farmaco a somministrazione orale a essere disponibili. Anche dimetilfumarato e cladribina vengono assunte per via orale. La maggior parte di questi farmaci sono approvati solo per la forma recidivante-remittente. Gli interferoni e il \"glatiramer acetato\" devono essere somministrati attraverso frequenti iniezioni: settimanalmente (ma tramite iniezione intra-muscolare) i primi, una volta al giorno il secondo. Diversamente, il \"natalizumab,\" il \"mitoxantrone\", \"alemtuzumab\", \"ocrelizumab\" vengono iniettati per infusione venosa.\nTutti i farmaci sopra elencati, anche se con meccanismi diversi, risultano essere utili nel ridurre il numero di attacchi nella sclerosi multipla recidivante-remittente (SMRR) anche se con efficacia farmacologica diversa, inoltre gli studi sui loro effetti a lungo termine sono ancora limitati.\nIl confronto tra gli immunomodulatori (tutti tranne il \"mitoxantrone\") mostra che il pi\u00f9 efficace \u00e8 il \"natalizumab\", sia in termini di riduzione del tasso di recidiva, sia per capacit\u00e0 di arrestare la progressione della disabilit\u00e0. Il \"mitoxantrone\" pu\u00f2 essere considerato il pi\u00f9 efficace di tutti; tuttavia, non \u00e8 generalmente considerato come una terapia a lungo termine e il suo uso \u00e8 limitato da gravi effetti secondari. La prima presentazione clinica della SMRR \u00e8 la sindrome clinicamente isolata (CIS). Il trattamento con interferoni durante un attacco iniziale pu\u00f2 diminuire la probabilit\u00e0 che una persona sviluppi la sclerosi multipla di forma clinica.\nIl trattamento della sclerosi multipla progressiva \u00e8 pi\u00f9 difficile rispetto alla sclerosi multipla recidivante-remittente. Il \"mitoxantrone\" ha mostrato effetti positivi nei pazienti con forme secondarie-progressive e progressive-recidivanti. Si \u00e8 infatti dimostrato moderatamente efficace nel ridurre la progressione della malattia e la frequenza delle recidive in un breve periodo di \"follow-up\". Nessun trattamento si \u00e8 dimostrato in grado di modificare il decorso della sclerosi multipla primaria-progressiva. Sono state effettuate diverse ricerche sui possibili trattamenti specifici per questa forma, tra cui alcuni studi con interferone e \"mitoxantrone\", un trial clinico di fase III con il glatiramer acetato e un'altra ricerca che vede l'utilizzo del \"riluzolo\". Alcuni pazienti con sclerosi multipla primaria-progressiva sono stati inclusi in studi che impiegavano azatioprina, metotrexato, \"cladribina\", immunoglobuline somministrate per via endovenosa, \"ciclofosfamide\" e prove di trapianto di cellule staminali ematopoietiche. Tuttavia, nessun trattamento provato ha dimostrato la capacit\u00e0 di modificare il decorso della malattia.\nCome per molti trattamenti medici, questi farmaci presentano diversi effetti collaterali. Uno dei pi\u00f9 comuni \u00e8 l'irritazione sul sito di iniezione per i trattamenti con \"glatiramer\" e interferone. Nel corso del tempo, si pu\u00f2 sviluppare una visibile depressione nel sito di iniezione, a causa della distruzione del tessuto adiposo locale, fenomeno noto come lipoatrofia. Gli interferoni producono sintomi simili a quelli dell'influenza. Alcune persone che assumono \"glatiramer\" sperimentano una reazione post-iniezione che si manifesta con vampate di calore, senso di costrizione toracica, cardiopalmo, mancanza di respiro e ansia, che solitamente dura meno di trenta minuti. Pi\u00f9 pericolosi, ma molto meno comuni, possono essere danni al fegato causati dalla somministrazione di interferoni, cardiotossicit\u00e0 grave, sterilit\u00e0 e leucemia mieloide acuta da \"mitoxantrone\"; vi pu\u00f2 essere un collegamento putativo tra il natalizumab e alcuni casi di leucoencefalopatia multifocale progressiva.\nAntiossidanti.\nIn letteratura medica esistono numerose pubblicazioni che descrivono il ruolo dell'ossidazione e perossidazione lipidica nell'evoluzione della sclerosi multipla. Ci\u00f2 che ancora non \u00e8 stato dimostrato \u00e8 se un miglioramento dello stato antiossidante di pazienti con sclerosi multipla possa influenzare la progressione della malattia.\nGli antiossidanti comunemente impiegati comprendono il selenio e le vitamine A, C ed E. Altri componenti appartenenti alla categoria degli antiossidanti sono l'acido lipoico, l'inosina, l'acido urico, il coenzima Q-10.\nTuttavia, molti componenti antiossidanti attivano cellule immunitarie quali, in primo luogo, i linfociti T e i macrofagi. Tali cellule sono gi\u00e0 eccessivamente attive nella malattia e la loro stimolazione potrebbe potenzialmente aggravarla. Secondo l\"'International Medical and Scientific Board\" (IMSB), vi \u00e8 un'evidenza sperimentale e teorica per cui gli antiossidanti potrebbero avere significato terapeutico nella sclerosi multipla. D'altro canto non sono stati condotti studi clinici ben definiti che indichino se gli antiossidanti siano in realt\u00e0 sicuri ed efficaci nella malattia.\nTerapie sintomatiche.\nI trattamenti modificanti la malattia sono in grado di ridurre il tasso di progressione della malattia, ma non di arrestarla. Con la progressione della sclerosi multipla, la sua sintomatologia tende ad aumentare. La malattia \u00e8 associata a una variet\u00e0 di sintomi e deficit funzionali che si traducono in una serie di menomazioni e disabilit\u00e0 progressive. La gestione di questi deficit \u00e8 quindi molto importante. Sia la terapia farmacologica che la neuroriabilitazione hanno dimostrato di poter alleviare alcuni sintomi, anche se non influenzano la progressione della malattia. Alcuni sintomi, come l'incontinenza urinaria e la spasticit\u00e0, hanno una buona risposta ai farmaci, mentre la gestione di molti altri risulta pi\u00f9 complessa. Le persone colpite da sclerosi multipla necessitano, inoltre, di una terapia rivolta alle eventuali malattie collaterali, alle infezioni delle vie urinarie e alle piaghe da decubito. Molto utili contro la spasticit\u00e0 degli arti si sono dimostrati i farmaci miorilassanti e la fisiochinesiterapia. Nell'ambito delle terapie sintomatiche, \u00e8 possibile usare, a seconda del tipo di disturbi e della loro entit\u00e0, farmaci per la spasticit\u00e0, la fatica, le disfunzioni vescicali, i disturbi delle sensibilit\u00e0 e cos\u00ec via. Il farmaco di prima scelta nel trattamento della spasticit\u00e0 \u00e8 il baclofen.\nPer quanto riguarda le persone con deficit neurologici, si ritiene che un approccio multidisciplinare sia la chiave per migliorare la qualit\u00e0 della vita. Tuttavia, ci sono particolari difficolt\u00e0 a specificare un \"team centrale\", poich\u00e9 i pazienti affetti dalla condizione possono aver bisogno, a un certo punto, di assistenza da parte di quasi tutte le professioni sanitarie.\nStoricamente, agli individui affetti da sclerosi multipla veniva sconsigliata la partecipazione all'attivit\u00e0 fisica a causa di un peggioramento dei sintomi. Tuttavia, sotto la direzione di un fisioterapista, la partecipazione ad attivit\u00e0 fisiche pu\u00f2 essere considerata sicura e utile. La ricerca medica ha sostenuto il ruolo riabilitativo dell'attivit\u00e0 fisica nel migliorare la forza muscolare, la mobilit\u00e0, lo stato psichico e la funzionalit\u00e0 intestinale, condizionando positivamente la qualit\u00e0 della vita in generale. Tuttavia, si deve prestare attenzione all'eventuale surriscaldamento di un paziente durante lo svolgimento degli esercizi. I fisioterapisti hanno l'esperienza necessaria per prescrivere adeguati programmi di esercizi che sono adatti per l'individuo. L'equazione FITT (frequenza di esercizio, l'intensit\u00e0 di esercizio, tipo di esercizio e tempo di esercizio) viene in genere utilizzata per prescriverli. A seconda della persona, le attivit\u00e0 possono comprendere esercizi di resistenza, grazie a camminate e al nuoto, ed esercizi di yoga, tai chi e altri. La pianificazione di un adeguato esercizio fisico deve essere attentamente effettuata per ogni paziente, in modo da tenere conto di tutte le controindicazioni e precauzioni. Vi sono alcune evidenze che le misure di raffreddamento sono efficaci nel consentire una maggiore intensit\u00e0 nell'esercizio fisico.\nCannabinoidi.\nEsistono numerose evidenze aneddotiche di pazienti affetti da sclerosi multipla che riferiscono un beneficio sintomatologico in seguito all'assunzione di cannabinoidi, soprattutto per quanto riguarda la spasticit\u00e0 e il dolore neuropatico.\nTali sostanze esercitano il loro effetto terapeutico attraverso la stimolazione dei recettori cannabinoidi (CB1 e CB2), la cui attivazione ha dimostrato, in modelli sperimentali, di avere un ruolo importante nel contrastare i processi infiammatori demielinizzanti.\nIn epoca recente, sono stati condotti numerosi studi clinici controllati, in doppio cieco, versus placebo per verificare l'efficacia dei cannabinoidi nella sclerosi multipla. Sono stati saggiati sia cannabinoidi sintetici, sia estratti naturali standardizzati, assumibili per via orale o oromucosale, sia cannabis grezza in forma di infiorescenze, assunta tramite inalazione o fumo.\nI risultati di tali studi sono in parte contraddittori, ma nel complesso confermano l'efficacia dei cannabinoidi nel ridurre la spasticit\u00e0 e i sintomi a essa associati, con un buon profilo di sicurezza e tollerabilit\u00e0. I risultati discordanti si spiegano con il fatto che la spasticit\u00e0 \u00e8 un sintomo molto difficile da valutare attendibilmente e obiettivamente.\nUna revisione di tutti gli studi pubblicati sino al 2012 ha portato gli autori alla conclusione che \nA seguito di tali evidenze, dal 2005 \u00e8 disponibile nelle farmacie canadesi il Sativex, un estratto naturale a contenuto standardizzato di cannabinoidi (THC e CBD), registrato come farmaco sintomatico per il trattamento del dolore neuropatico nella sclerosi multipla.\nNegli anni successivi tale farmaco \u00e8 stato autorizzato all'introduzione in commercio anche in diversi paesi europei (Regno Unito, Spagna, Germania, Danimarca) e procedure di registrazione sono in corso in altri paesi tra cui Italia, Svezia, Austria e Repubblica Ceca. Esistono inoltre specialit\u00e0 medicinali a base di infiorescenze di \"Cannabis sativa\" a contenuto standardizzato di principio attivo, tra cui il Bedrocan, disponibili presso le farmacie olandesi e importabili in altri paesi, tra cui l'Italia.\nGli effetti collaterali pi\u00f9 frequenti, osservati in circa il 10% dei pazienti, sono stanchezza e vertigini, disturbi psichici e secchezza delle fauci. Non sono stati osservati effetti collaterali importanti sulle funzioni cognitive, con una tossicit\u00e0 complessiva modesta. Gli effetti collaterali in genere si riducono dopo la prima settimana di terapia.\nAllo stato attuale il trattamento con cannabinoidi \u00e8 pertanto raccomandato, come terapia di seconda linea, per il trattamento della spasticit\u00e0 e del dolore neuropatico, nei pazienti che abbiano sperimentato senza successo i trattamenti convenzionali.\nVitamina D.\nLa vitamina D, specialmente nella sua forma D3, il colecalciferolo, potrebbe trovare applicazione nel trattamento della sclerosi multipla a causa degli effetti immunomodulatori che ha nei confronti delle cellule T cronicamente attivate.\nMentre bassi livelli di vitamina D sono correlati con un pi\u00f9 alto rischio di contrarre la sclerosi multipla e in forma pi\u00f9 grave, elevati livelli parrebbero associati a un minor numero di ricadute, un minor numero di nuove lesioni e a condizioni cliniche e di movimento migliori. Uno studio del 2012 ha rilevato che, per ogni aumento di 10\u00a0ng/ml di vitamina D nel sangue, il rischio di nuove lesioni diminuisce del 15% e il rischio di ricaduta del 32%.\nTerapie alternative.\nMolti pazienti affetti da sclerosi multipla utilizzano la medicina complementare e alternativa. A seconda dei trattamenti, l'evidenza scientifica sulla loro efficacia \u00e8 debole o assente. Esempi possono essere il mantenimento di un dato tipo di regime dietetico, l'uso di prodotti di erboristeria, l'ossigenoterapia iperbarica e l'auto infezione con il \"Necator americanus\", un parassita (generalmente conosciuta come la terapia da elmintiasi).\nPrognosi.\nPer un paziente affetto dal sclerosi multipla, la prognosi dipende dal sottotipo della malattia, dal sesso, dall'et\u00e0, dai sintomi iniziali e dal grado di disabilit\u00e0 raggiunto. Di sclerosi multipla non si muore, salvo alcune rare eccezioni (casi rapidamente progressivi, forma maligna). La malattia evolve e avanza per pi\u00f9 decenni e la media degli anni che passano dalla comparsa dei sintomi alla morte \u00e8 30. Tuttavia, una statistica retrospettiva ha evidenziato come la sopravvivenza a 25 anni sia circa l'85% di quella attesa.\nIl sesso femminile, il sottotipo recidivante-remittente, esordio con neurite ottica o sintomi sensoriali, rari attacchi nei primi anni, giovane et\u00e0 nelle prime fasi di insorgenza e periodi lunghi tra un attacco e l'altro, sono caratteristiche associate a un decorso migliore. Hanno una prognosi pi\u00f9 sfavorevole le forme a esordio tardivo, caratterizzate da molti sintomi diversi che riguardano soprattutto le funzioni cerebellari e motorie.\nL'aspettativa di vita delle persone con sclerosi multipla \u00e8 da 5 a 10 anni inferiore a quella delle persone non affette. Meno della met\u00e0 (quasi il 40%) dei pazienti raggiunge la settima decade di vita. Tuttavia, due terzi dei decessi sono direttamente correlati alle conseguenze della malattia. I tassi di suicidio sono maggiori rispetto a quelli relativi alla popolazione sana, mentre le infezioni e le complicanze sono particolarmente pericolose. Uno studio del 2017 ha invece evidenziato un rischio standardizzato di mortalit\u00e0 simile tra pazienti con scelrosi multipla e quello della popolazione generale.\nAnche se la maggior parte delle persone perde la capacit\u00e0 di camminare prima della morte, il 90% \u00e8 ancora in grado di deambulare indipendentemente a 10 anni dall'esordio e il 75% a 15 anni.\nNei soggetti con elevato grado di disabilit\u00e0 sono frequenti le infezioni delle vie urinarie e quelle ricorrenti dell'apparato respiratorio, spesso dovute a polmonite ab ingestis, che in rari casi possono anche essere causa di decesso. Possono inoltre svilupparsi piaghe da decubito dovute all'allettamento.\nStato della ricerca.\nTerapie.\nLa ricerca riguardo ai trattamenti per la sclerosi multipla comprende anche gli studi sulla patogenesi della malattia e la sua eterogeneit\u00e0, allo scopo di mettere a punto cure pi\u00f9 efficaci, convenienti e meglio tollerabili per i pazienti, nonch\u00e9 la sperimentazione di terapie valide per i sottotipi progressivi, per le strategie di neuroprotezione e per il trattamento dei sintomi. Vi sono un certo numero di possibili trattamenti, in fase di verifica, che auspicano di poter limitare gli attacchi o di migliorare la funzionalit\u00e0 neurologica. Per la forma recidivante-remittente, i farmaci che hanno dimostrato, in fase 2, risultati promettenti, includono: \"alemtuzumab\", \"daclizumab\", \"rituximab\", \"dirucotide\", \"BHT-3009\", \"cladribina\", \"dimetilfumarato\", \"estriolo\", \"laquinimod\", \"interferone PEGilato-\u03b2-1a\", \"minociclina\", \"statine\", \"temsirolimus\" e \"teriflunomide\".\nNel 2010, un comitato di approvazione della \"Food and Drug Administration\" (FDA) ha raccomandato l'uso del \"Fingolimod\" per il trattamento degli attacchi di sclerosi multipla, e il 22 settembre 2010, il fingolimod \u00e8 diventato il primo farmaco orale approvato dalla FDA al fine di ridurre le recidive e la disabilit\u00e0 in pazienti che presentano forme recidivanti di sclerosi multipla. Gli studi clinici riguardo al fingolimod hanno dimostrato, tuttavia, effetti collaterali, tra cui malattie cardiovascolari, edema maculare, infezioni, tossicit\u00e0 epatica e sviluppo di tumori maligni.\n\u00c8 stato considerato l'utilizzo degli analoghi della vitamina D nella prevenzione e gestione dei casi recidivanti, soprattutto dato il suo possibile ruolo nella patogenesi della malattia.\nNon vi \u00e8 evidenza certa di benefici forniti dalla somministrazione di \"naltrexone\" a basso dosaggio, un farmaco semisintetico antagonista puro degli oppioidi. Al 2012, sono stati pubblicati i risultati di un unico studio pilota dell'uso del farmaco nei casi di sclerosi multipla progressiva primaria. Esistono dati a sostegno dell'impiego di bassi dosaggi di \"naltrexone\" (\"Antaxone\") nel trattamento della sclerosi multipla e il \"naltrexone\" sembra non solo prevenire le recidive di sclerosi multipla, ma ridurrebbe anche la progressione della malattia.\nBiomarcatori della malattia.\nLa presentazione clinica variabile della sclerosi multipla e la mancanza di test diagnostici di laboratorio certi possono portare a ritardi nella diagnosi e all'impossibilit\u00e0 di prevedere una prognosi. Nuovi metodi diagnostici sono oggetto di studi. Questi includono test con anticorpi anti-mielina, l'analisi dell'espressione genica tramite microarray e studi sul siero e sul liquido cerebrospinale. Tuttavia nessuno di questi studi ha dato risultati positivi e affidabili.\nAl 2012, non vi sono indagini di laboratorio disponibili che possono predire una prognosi. Tuttavia, diversi approcci promettenti sono stati proposti. Le indagini sulla previsione dell'evoluzione si sono concentrate sulle attivit\u00e0 di monitoraggio della malattia. I biomarcatori dell'attivazione della malattia comprendono l'interleuchina 6, l'ossido nitrico e l'ossido nitrico sintasi, l'osteopontina e la fetuina-A. D'altra parte, poich\u00e9 la progressione della malattia \u00e8 il risultato di una neurodegenerazione, il ruolo delle proteine indicative della perdita neuronale, assonale e gliale come i neurofilamenti, la proteina tau e l'N-acetilaspartato, sono sotto studio.\nUn campo di studio determinante \u00e8 la ricerca di biomarcatori che distinguono tra i farmaci \"responder\" e \"non responder\".\nInsufficienza venosa cronica cerebrospinale.\nNel 2008, il chirurgo italiano Paolo Zamboni ha osservato che la sclerosi multipla comporta un processo vascolare della malattia, riferendosi a esso come insufficienza venosa cronica cerebrospinale (CCSVI, CCVI), in cui le vene del cervello sono costrette. Zamboni riscontr\u00f2 la condizione nella maggior parte delle persone con sclerosi multipla, e dopo aver eseguito una procedura chirurgica per correggere il problema ha affermato che il 73% dei pazienti aveva ottenuto miglioramenti. Alcuni dubbi sono stati sollevati, in quanto la ricerca di Zamboni non era controllata e altri studi avevano presentato risultati contraddittori. Ci\u00f2 ha creato una serie di obiezioni all'ipotesi della condizione come fattore causale della sclerosi multipla. La comunit\u00e0 scientifica neurologica raccomanda pertanto di non utilizzare il trattamento proposto, a meno che la sua efficacia non venga nel frattempo confermata da studi controllati, la necessit\u00e0 dei quali \u00e8 stata riconosciuta dagli organi scientifici impegnati nella ricerca sulla sclerosi multipla.\nUn congresso scientifico internazionale, presso l'ECTRIMS (\"European Committee for Treatment And Research in Multiple Sclerosis\") del 2010, \u00e8 giunto alla conclusione che, allo stato delle ricerche oggi disponibili, la CCSVI non sarebbe la causa della sclerosi multipla. Tale consenso \u00e8 stato confermato presso l'ECTRIMS 2012 dall'ampio studio scientifico italiano \"CoSMo\" del 2012, in doppio cieco e con 1767 casi, finalizzato specificatamente a verificare l'ipotesi di un eventuale ruolo causale della CCSVI nella SM. Lo studio ha dimostrato che la CCSVI non \u00e8 la causa della sclerosi multipla: il 97% dei malati, cos\u00ec come il 98% dei soggetti sani, non mostra infatti segni di CCSVI, che non pu\u00f2 quindi essere il fattore causale della patologia.\nIl 18 novembre 2017 sulla rivista Jama Neurology sono stati pubblicati i risultati dello studio Brave Dreams, studio randomizzato multicentrico per la valutazione dell'efficacia e sicurezza dell'intervento di disostruzione delle vene extracraniche nel trattamento della sclerosi multipla, promosso dall\u2019Azienda Ospedaliero-Universitaria di Ferrara. I risultati dello studio hanno confermato l\u2019inefficacia del trattamento per la sclerosi multipla e come comunicato dall\u2019Azienda Ospedaliero-Universitaria di Ferrara, che ha promosso la ricerca, Brave Dreams ha dimostrato che l\u2019intervento di angioplastica venosa non ha alcun effetto sulla disabilit\u00e0 rispetto ad un intervento simulato."}
{"id": "97530", "revid": "599013", "url": "https://it.wikipedia.org/wiki?curid=97530", "title": "Banda musicale", "text": "Una banda musicale, o semplicemente banda, o anche orchestra di fiati \u00e8 un complesso musicale formato esclusivamente da strumenti musicali a fiato e a percussione, dove talvolta in organico e partitura si pu\u00f2 trovare anche il contrabbasso, ove presente quest'ultimo \u00e8 pi\u00f9 appropriata la denominazione orchestra a fiati o wind band.\nL'assenza degli archi (violini, viole e violoncelli) \u00e8 compensata dall'impiego di strumenti a fiato normalmente estranei all'orchestra sinfonica, come i flicorni, e dall'uso massiccio di strumenti a fiato costruiti in diversi \"tagli\", come vari tipi di clarinetto e di sassofono.\nGli organici delle bande sono estremamente eterogenei e presentano varianti a seconda delle zone geografiche, dalle tradizioni locali e, principalmente nei complessi non professionali (dove tuttavia \u00e8 necessario valutare l'aspetto economico), dalla disponibilit\u00e0 di strumentisti.\nAnche il livello tecnico-musicale \u00e8 determinato da numerose variabili: in linea generale si possono distinguere compagini professionali, il cui livello tende all'alto, e gruppi dilettantistici, in cui tuttavia possono essere presenti elementi con una buona preparazione (anche accademica), il cui livello \u00e8 molto variabile e dipende dalla competenza dei maestri (direttori delle scuole di musica spesso associate ai complessi), nonch\u00e9 dall'interesse delle istituzioni locali.\nRiguardo alla sfera accademica, nei conservatori di musica \u00e8 da molto tempo possibile conseguire il diploma in \"Strumentazione per Banda\".\nOrganico.\nStoria.\nGi\u00e0 nell'antichit\u00e0 esistevano complessi di strumenti a fiato. I Romani li usavano per manifestazioni religiose, militari e civili. Nel Medioevo si formano i primi gruppi musicali simili alla banda, tra i quali il complesso che accompagnava il Carroccio.\nL'origine della banda, cos\u00ec come \u00e8 intesa oggi, per\u00f2, risale al XIV secolo, quando un numero ridotto di suonatori prestava servizio presso le Corti e le Signorie, con compiti artistici e di parata. Nel XVIII secolo la banda era composta da un numero non superiore a diciotto elementi; verso la fine del secolo, vennero perfezionati nuovi strumenti e le bande si distinsero tra quelle cittadine e militari. Fino al 1845 le bande reggimentali erano formate da un ottavino, un quartino in fa, quattro o pi\u00f9 clarinetti in do, due fagotti, due oboe, due trombe, un trombone, due corni, un cimbasso, un serpentone, un controfagotto, timpani, batteria turca..\nIn Francia le bande ebbero un forte impulso e nel 1845 fu accettata una riforma proposta da Adolphe Sax che prevedeva l'inserimento di sassofoni alti, bassi e soprani, e saxcorno acuto. In Italia, invece, fino al 1860 non esistevano bande con l'organico predefinito e solamente lo stato Pontificio possedeva qualche banda che lavorava a tempo pieno, mentre altrove le bande civili suonavano per lo pi\u00f9 in occasioni speciali, quali nozze e ricevimenti di sovrani. Nel 1865, in un congresso musicale effettuato a Napoli, venne accolto il progetto di Krakamp che distingueva le bande dalle fanfare.\nNel 1901 il maestro Alessandro Vessella, a Roma, port\u00f2 avanti una riforma che fu accolta favorevolmente anche all'estero e che prevedeva un'unica partitura divisa per gruppi: ance, ottoni chiari, ottoni scuri e percussioni. Nei primi decenni del Novecento le bande civili, in Italia, si moltiplicarono.\nI tre organici vesselliani.\nLa riforma vesselliana prevede tre organici: piccola banda (35 esecutori), media banda (54 esecutori) e grande banda (102 esecutori). Caratteristica principale di tali formazioni \u00e8 la grande variet\u00e0 strumentale: Vessella mirava infatti ad utilizzare il maggior numero di strumenti appartenenti a ciascuna famiglia, dal pi\u00f9 acuto al pi\u00f9 grave. In tal modo era possibile ottenere sfumature timbriche impossibili da ottenere con gli organici precedenti.\nBanda da parata.\nFormazione caratterizzata esclusivamente da strumenti (aerofoni e a percussione) tali da rendere possibile l'esecuzione musicale durante la marcia. Agli strumenti aerofoni (ottavini, flauti, fagotti, clarinetti, oboi, sassofoni, trombe, tromboni, flicorni, sousafoni) si aggiungono quelli a percussioni (tamburo militare, grancassa, piatti e triangolo).\nDurante le parate, essendo impossibile la direzione tradizionale, la banda viene diretta dal mazziere (chiamato, nelle bande militari e nelle marching band, tamburo maggiore) che sfila insieme ai suonatori, precedendoli e dando loro le spalle. La direzione tramite una mazza permette di imporre non solo i comandi relativi alla musica ma anche quelli relativi ai movimenti da eseguire, vedasi ad esempio le \"Musikkapelle\" ancora esistenti nell'area del Tirolo storico.\nLa \"marching band\" \u00e8 una banda da parata caratterizzata da un alto livello tecnico, da un ricercato stile di marcia e dalla costruzione di uno spettacolo coreografico.\nBanda da concerto (orchestra di fiati, o banda sinfonica).\n\u00c8 una formazione che si esibisce su un palco e non sfila. Nel suo organico comprende quindi gli strumenti a fiato propri della banda da parata ma anche altri pi\u00f9 scomodi da suonare in movimento, come le doppie ance (oboe, corno inglese, fagotto, controfagotto), il clarinetto basso e contrabbasso, le tube pi\u00f9 grandi; in alcuni casi pu\u00f2 integrare al suo interno strumenti non portatili come l'arpa, il pianoforte o la tastiera elettronica, il violoncello, il contrabbasso, il glockenspiel e persino la chitarra (classica o elettrica) ed il basso elettrico.\nL'integrazione principale \u00e8, indiscutibilmente, nella sezione delle percussioni con tastiere (celesta, glockenspiel, xilofono, vibrafono, marimba, campane tubolari), timpani, batteria e un'infinita scelta di effetti, accessori, \"rumori\" e percussioni africane, latino-americane, orientali.\nQuesti strumenti arricchiscono molto la tavolozza timbrica della banda, permettendo sia di ottenere sonorit\u00e0 altrimenti impossibili, sia di integrarsi con gli strumenti pi\u00f9 tradizionali (ad esempio per arricchire ed \"ammorbidire\" il suono degli strumenti gravi). Tale complesso rende possibile l'esecuzione di un repertorio decisamente variegato che pu\u00f2 spaziare dalle tradizionali marce alle sinfonie d'opera, passando per il pop, il jazz, il funk, il blues e il rock, per arrivare alle grandi composizioni originali per organico bandistico. Frequente \u00e8 l'unione della banda con complessi corali e con cantanti solisti.\nLa banda sinfonica ha origini piuttosto recenti (XIX/XX secolo). Un esempio di banda sinfonica di eccellenza che ricalca l'organico tipicamente italiano codificato da Alessandro Vessella \u00e8 la banda musicale dell'Arma dei Carabinieri, mentre in ambito professionale possiamo citare la Civica Orchestra di fiati del Comune di Milano. Tra le tante bande italiane riceventi di riconoscimenti nel concorso Mondiale di Kerkrade vengono segnalate la banda di Ciminna, la quale ha ottenuto la medaglia d'oro alla 17\u00aa edizione e la banda di Ferentino, vincitrice del concorso nel 2009.\nLa Banda pi\u00f9 antica d'Italia \u00e8 la Societ\u00e0 Filarmonica \"Guido Moretti 1518\" - di Pietra Ligure - Fondata l'8 luglio 1518 dal Parroco Don Nicol\u00f2 Nano per accompagnare funzioni e processioni religiose come testimoniato dall'atto notarile steso da Gerolamo Basadonne di Pietra Ligure.\nBanda da giro.\nUn particolare tipo di banda \u00e8 la \"Banda da giro\", tipica del sud Italia ed in particolar modo di Puglia, Campania e Abruzzo. Si tratta di grandi formazioni che, accanto ad un ampio repertorio di marce sinfoniche e musiche religiose, eseguono sui tipici palchi chiamati \"casse armoniche\" trascrizioni di intere sinfonie classiche e poemi sinfonici, come ad esempio la Quinta o la Settima di Beethoven, l'Ouverture 1812 di \u010cajkovskij, I pini di Roma di Respighi o i Quadri da un'esposizione di Musorgskij.\nEseguono anche ampie trascrizioni (famose quelle di A.Vessella) di opere liriche (ad es. di Verdi, Puccini, Bellini), dove le arie cantate vengono interpretate da solisti al flicorno: il flicorno sopranino (spesso sostituito dalla cornetta soprana) ha il ruolo del soprano, il flicorno soprano quello del secondo soprano o del mezzosoprano o del contralto, il flicorno tenore (quasi sempre sostituito dal trombone tenore a macchina o a cilindri, detto \"da canto\") quello del tenore, al flicorno baritono, o all'eufonio, quello del baritono o del basso.\nFanfara.\nSono dette \"fanfare\" le formazioni bandistiche da parata composte esclusivamente da ottoni (come la celebre Fanfara dei Bersaglieri). Esse hanno uno repertorio prettamente da marcia militare.\nBanda di ottoni (\"brassband\").\n\u00c8 una formazione bandistica da concerto composta esclusivamente da ottoni e percussioni.\nUna sua variante moderna \u00e8 la \"powerbrass\", formazione bandistica composta esclusivamente da ottoni e percussioni. \u00c8 una derivazione delle formazioni di carnevale Svizzere dette \"Guggenmusik\". Formazione composta in linea di massima da: 4-6 bassi tuba o susafoni, 10 tromboni a coulisse se suddivisi in 3 voci, 10 trombe anch'esse suddivise in 3 voci, 4-6 flicorni baritoni.\nPer quanto riguarda le percussioni la formazione-tipo \u00e8 composta da 4-6 grancasse, 4-6 batterie e possono esserci anche dei percussionisti con piccoli strumenti vari.\nLe particolarit\u00e0 di questi gruppi sono che al momento sono limitate alla Svizzera ed alla Germania, il repertorio \u00e8 tratto dalla musica moderna e pop-rock dagli anni '70 in avanti. I brani in genere sono arrangiati dai direttori stessi (non vi sono ancora compositori e arrangiatori in questo settore).\nLa letteratura bandistica.\nIl repertorio originale eseguito dalle bande musicali spazia dalle marce da parata e marce sinfoniche fino a composizioni di carattere sinfonico o comunque destinate ai concerti. La tradizione bandistica italiana ha goduto del favore di molti tra i nomi pi\u00f9 famosi dell'Ottocento musicale italiano, come Giuseppe Verdi, Amilcare Ponchielli, Pietro Mascagni e Davide Delle Cese, autori che hanno ricoperto il ruolo di maestro di banda e hanno composto per banda.\nLa banda ha avuto un ruolo importante anche nella storia dell'opera, soprattutto a partire dall'Ottocento, talvolta presente sulla scena (\"La gazza ladra\") ma pi\u00f9 spesso impiegata come seconda orchestra dietro le quinte, con effetto di musica di scena. All'epoca di Verdi la prassi era di scrivere i passi operistici per banda su due pentagrammi, senza strumentazione. La distribuzione delle parti spettava al maestro di banda.\nMa l'indiscusso merito della lenta trasformazione delle bande italiane va ad Alessandro Vessella, direttore della banda comunale di Roma dal 1885 al 1921, autore di un importantissimo testo di strumentazione e geniale innovatore dell'organico bandistico.\nL'evoluzione delle bande musicali \u00e8 stata anche determinata da quegli autori che hanno dedicato il loro talento artistico principalmente alla scrittura bandistica come Rocco Cristiano, le cui composizioni sono tuttora eseguite da numerose bande italiane; Massimo Boario, autore di 580 opere. Nei paesi anglosassoni sono da ricordare almeno John Philip Sousa e Kenneth J. Alford. Pi\u00f9 recentemente, fra i numerosi musicisti che si sono cimentati nella scrittura per banda troviamo anche compositori colti e anche d'avanguardia come Arnold Sch\u00f6nberg, Charles Ives, Darius Milhaud, Paul Hindemith, Ralph Vaughan Williams, Samuel Barber, Gustav Holst e nomi di altrettanto valore ma di inferiore notoriet\u00e0, quali ad esempio Alfred Reed.\nIn Italia, sviluppi rilevanti nel modo di concepire la composizione per banda si sono avuti nel corso della seconda met\u00e0 del Novecento, grazie all'arrivo di un nuovo repertorio, per merito di alcune case editrici olandesi e statunitensi. La maggior parte dei compositori contemporanei di brani originali per banda proviene infatti da questi due paesi, oltre che dal Belgio e dall'Italia. I principali sono o sono stati Alfred Reed, Johan de Meji, Jan Van der Roost, Hardy Mertens, Roland Kernen, Henk van Lijnschooten, Philip Sparke, Bert Appermont, Jacob de Haan, Andr\u00e8 Waignein, Thierry Deleruyelle, Otto M. Schwarz. Nel nostro paese ricordiamo, tra gli altri, Giuseppe Piantoni, Giovanni Orsomando, Salvatore Pucci, Giovanni Ligasacchi, Carlo Pirola, Lorenzo Della Fonte, Piero Vidale, Gastone Lottieri, Pietro Lanzilotta, Amedeo Vella, Nicola Corbascio, Nunzio Ortolano, Lorenzo Pusceddu. Importante anche il contributo spagnolo, dove esiste una ricchissima tradizione. Anche in questo paese i compositori sono molti, uno tra tutti affermato a livello mondiale \u00e8 il valenciano Ferrer Ferran.\nGeneri non marciabili.\nLa \"banda tradizionale\", oltre al repertorio marciabile, pu\u00f2 anche eseguire brani ballabili, come valzer, mazurke, polke, nonch\u00e9 musica folk, inni e canti patriottici per le festivit\u00e0 nazionali e brani sacri come i canti mariani o comunque ecclesiastici, per occasioni come cerimonie e feste legate alla religione.\nMusica originale per banda.\nQuesto genere di musica non consiste in arrangiamenti di opere pi\u00f9 conosciute ma nasce espressamente per le formazioni tipiche di un'orchestra di fiati. In Europa la nazione pioniera di questo genere sono stati i Paesi Bassi che sono tutt'oggi patria delle migliori orchestre di fiati europee e dei pi\u00f9 noti compositori di questo genere. In realt\u00e0, anche in Italia il genere \u00e8 stato praticato da molti compositori, sia durante l'Ottocento, da autori come Giuseppe, Paolo e Vittorio Flippa e Giuseppe Manente, sia durante il Novecento, con autori come Mariano Bartolucci, Francesco Pellegrino, Giovanni Orsomando, Enrico Sabatini, Gastone Lottieri ecc. Le forme principali della musica originale italiana sono la sinfonia (specie quella di stile rossiniano), l'intermezzo sinfonico, la fantasia originale e il quadro sinfonico.\nLa moderna musica originale per banda \u00e8 stata invece introdotta durante gli anni '80 grazie all'attivit\u00e0 di molti direttori di banda, andandosi via via diffondendo fino a dar vita ad un vasto cambiamento culturale in ambito bandistico.\nEsistono sei livelli di difficolt\u00e0 d'esecuzione della musica originale per banda dove il livello 1 \u00e8 il pi\u00f9 semplice.\nConcorsi bandistici.\nEsistono vari concorsi per bande musicali, dove le formazioni possono confrontarsi ed essere valutate da giurie esperte.\nI pi\u00f9 importanti a livello europeo sono: Kerkrade (Paesi Bassi) ogni quattro anni - WMC - World Music Contest, al quale abitualmente partecipano formazioni da tutto il mondo e il Certamen Internacional de Bandas de Musica Ciudad de Valencia (Spagna) che \u00e8 anche il concorso pi\u00f9 antico d'Europa (prima edizione nel 1886) e il pi\u00f9 recente GMBC \"Gen\u00e8ve Music Band Contest\" che si svolge a Ginevra (Svizzera). \nIn Italia troviamo fra i pi\u00f9 famosi i seguenti:"}
{"id": "97531", "revid": "2129904", "url": "https://it.wikipedia.org/wiki?curid=97531", "title": "Festival di Sanremo 1983", "text": "Il trentatreesimo Festival di Sanremo si svolse al Teatro Ariston di Sanremo dal 3 al 5 febbraio 1983 e fu condotto da Andrea Giordana affiancato da Isabel Russinova, Anna Pettinelli ed Emanuela Falcetti, all'epoca conduttrici del programma musicale \"Discoring\". La regia fu di Eros Macchi.\nA destare scalpore fu Vasco Rossi, alla sua seconda e ultima partecipazione al Festival come cantante in gara, con \"Vita spericolata\", divenuta in seguito una delle sue canzoni pi\u00f9 famose nonostante il pessimo piazzamento nella gara (si classific\u00f2, infatti, al penultimo posto): nella serata finale, in polemica con l'organizzazione, abbandon\u00f2 il palco mentre il suo brano era ancora in esecuzione, rivelando cos\u00ec al pubblico che gli artisti si stavano esibendo in playback.\nL'edizione fu vinta, con grande sorpresa, dalla praticamente sconosciuta Tiziana Rivale con il brano \"Sar\u00e0 quel che sar\u00e0\", che registr\u00f2 per\u00f2 in seguito modesti riscontri di vendite e di popolarit\u00e0; inoltre, a dispetto del piazzamento al Festival, la carriera artistica della cantante originaria di Formia non si rivel\u00f2 altrettanto fortunata, tanto che sarebbe scomparsa dalla scena musicale di importante livello dopo poco tempo.\nAltre canzoni di quest'edizione, oltre alla gi\u00e0 citata \"Vita spericolata\", che riscossero un ottimo successo di vendite furono la quarta classificata \"Vacanze romane\" dei Matia Bazar (vincitori del Premio della critica) e, soprattutto, la quinta classificata, \"L'italiano\" di Toto Cutugno, scritta, a detta dello stesso Cutugno, nel novembre del 1981 per Adriano Celentano che poi la rifiut\u00f2, e che nella versione dell'autore vendette poi milioni di copie in tutto il mondo, tanto da essere ancora oggi reputata il pezzo pi\u00f9 famoso del repertorio di Cutugno oltre che essere considerata (soprattutto all'estero) una sorta di \"inno non ufficiale\" d'Italia. Tutti i brani citati sono divenuti in poco tempo degli \"evergreen\" della musica italiana. Non ultimo, il brano con cui Amedeo Minghi esordisce al Festival, \"1950\", subito eliminato e anche risultato ultimo nel concorso sperimentale del Totip: il brano si riveler\u00e0 uno dei suoi pi\u00f9 apprezzati, oltre che un classico della canzone d'autore italiana.\nPer la prima volta, l'intero Festival fu trasmesso alla radio in stereofonia unicamente su RaiStereoDue (su Rai Radio 1 and\u00f2 in onda la sola finale del 5 febbraio). Dopo alcune settimane, il Festival fu trasmesso, per la terza volta, anche dalla televisione di Stato dell'Unione Sovietica, continuando un incredibile successo che diede il via alla fama dei cantanti italiani oltrecortina.\nDal casino ospiti Antonio e Marcello presentati da Roberta Manfredi insieme a Toquinho.\nAi fotografi di scena non fu permesso di accedere al parterre, anche per via dell'innalzamento della balconata sul palco al fine di dare maggior risalto ai fiori: i fotografi decisero di scioperare per protesta e, per tale ragione, le fotografie di scena di quest'edizione furono rarissime.\nSerate.\nPrima serata.\nSi esibiscono, a gruppi di tre, gli artisti del gruppo A (\"Nuove Proposte italiane\"), di cui solo quattro accedono in finale; successivamente, sempre a gruppi di tre, si esibiscono gli artisti appartenenti al gruppo B (\"Big\"), i quali, invece, accedono di diritto alla finale.\nSeconda serata.\nSi esibiscono, a gruppi di tre, gli artisti del gruppo A, di cui solo quattro accedono in finale; successivamente, sempre a gruppi di tre, si esibiscono gli artisti appartenenti al gruppo B, i quali, invece, accedono di diritto alla finale.\nTerza serata - Finale.\nI cantanti in gara si sono esibiti a gruppi misti di due o di tre.\nClassifica Totip e voto popolare.\nIn via del tutto sperimentale, parallelamente alla classifica ufficiale, viene stilata una graduatoria con i voti popolari collegati al concorso \"Totip\". Tale classifica non ha valore ufficiale, ma viene semplicemente confrontata con quella ufficiale per osservare quanto l'ipotetico voto popolare sia in accordo con quello delle giurie. Dall'anno successivo (1984) il sistema \"Totip\" diventer\u00e0 quello ufficiale e sar\u00e0 sfruttato come meccanismo di voto per la sezione principale (detta dei \"Big\" o \"Campioni\") fino al 1989.\nLa graduatoria del 1983, non ufficiale, vede vincitore Toto Cutugno con \"L'italiano\" mentre il secondo posto \u00e8 occupato da Gianni Morandi con \"La mia nemica amatissima\" ed il terzo dalla giovanissima Giorgia Fiorio con \"Avr\u00f2\". Seguono poi, in ordine: Giuseppe Cionfoli, Christian, Viola Valentino, Matia Bazar, Tiziana Rivale, Marco Armani, Gianni Nazzaro, Daniela Goggi, Sandro Giacobbe, Dori Ghezzi, Marco Ferradini, Pupo, Donatella Milani, Fiordaliso, Stefano Sani, Vasco Rossi, Barbara Boncompagni, Amii Stewart, Flavia Fortunato, Patrizia Danzi, Richard Sanderson, Zucchero Fornaciari, Riccardo Azzurri, Brunella Borciani, Alessio Colombini, The Passengers, Gloriana, Bertin Osborne, Manuele Pepe, Nino Buonocore, Sibilla, Pinot, Amedeo Minghi. Lo scarto di voti fra il primo e l'ultimo della classifica Totip \u00e8 di oltre 530.000 voti.\nScenografia.\nLa scenografia del Festival, come nei due anni precedenti, fu disegnata da Enzo Somigli, il quale inser\u00ec elementi tipici di una discoteca (analogamente a quanto fatto nelle tre precedenti edizioni), come il \"ring\" al centro del palco con le luci tricolore (celebrazione implicita della vittoria dell'Italia ai mondiali disputatisi poco meno di un anno prima). Furono, inoltre, aggiunte per la prima volta delle scalinate e introdotte fasce di fiori tricolori a ornamento del muretto del palcoscenico; entrambi sarebbero diventati elementi distintivi in tutte le successive edizioni.\nIn previsione di canzoni anche molto melodiche (visto l'oggetto del festeggiamento implicito di quell'edizione), vennero previste atmosfere chic grazie a grandi vetri opachi sul fondo da cui verr\u00e0 diffusa una luce prevalentemente rosa (che sar\u00e0 il colore predominante insieme al giallo delle atmosfere createsi), combinato con un sovra palco (per i gruppi, sia italiani che stranieri) illuminato spesso con una luce azzurra; completano l'effetto chic le gi\u00e0 citate scale illuminate, di cui si sfruttano i cerchi di luce per riprese in primo piano dei concorrenti, e un'enorme presenza di composizioni floreali.\nFurono presenti quattro modalit\u00e0 d'inquadratura principali: fissa dalla galleria centrale, fissa dalla galleria laterale, sotto al palco con carrello scorrevole per passare da una parte all'altra del sottopalco (usata prevalentemente nei ritornelli delle canzoni) e, infine, con telecamera su spalla direttamente dal palco stesso.\nOrchestra.\nNon era presente. Nelle prime due serate gli artisti si esibirono dal vivo su base musicale preregistrata, nella finale ci fu la possibilit\u00e0 di esibirsi in playback. Questa decisione probabilmente fu dovuta a difficolt\u00e0 tecniche: la maggior parte delle esibizioni dal vivo ebbe un pessimo ritorno audio, con delle fastidiose eco. Scelsero di non ricorrere al playback soltanto Toto Cutugno, Fiordaliso, Gianni Morandi, Amii Stewart e Gianni Nazzaro. Queste difficolt\u00e0 di natura tecnica provocarono anche un grave contrattempo alla giovane cantante Sibilla, la quale si esib\u00ec - nella sua unica serata - dal vivo ma con il playback al posto della sola base preregistrata, fattore che le caus\u00f2 enormi difficolt\u00e0 di esecuzione, finendo anche per stonare e compromettere la sua esibizione.\nOspiti cantanti.\nEcco gli ospiti che si sono esibiti nel corso delle tre serate di questa edizione del Festival di Sanremo:\nMemorabile (ma anche scandalosa, per l'epoca) fu l'esibizione di Peter Gabriel, che si present\u00f2 sul palco dell'Ariston col viso dipinto di bianco, e che si lanci\u00f2 direttamente da esso sul pubblico con l'aiuto di una lunga fune annodata a mo' di cappio, camminando sulle spalliere delle poltrone. In realt\u00e0 Peter Gabriel si esib\u00ec per due giorni consecutivi (4 e 5 febbraio) con il medesimo brano."}
{"id": "97532", "revid": "1284772", "url": "https://it.wikipedia.org/wiki?curid=97532", "title": "Festival di Sanremo 1982", "text": "Il trentaduesimo Festival di Sanremo si svolse al Teatro Ariston di Sanremo dal 28 al 30 gennaio 1982 con la conduzione, per la terza volta consecutiva, di Claudio Cecchetto, affiancato dall'allora debuttante Patrizia Rossetti, arrivata alla conduzione della kermesse dopo la vittoria del concorso \"Una valletta per Sanremo\", andato in onda pochi mesi prima all'interno di \"Domenica in\".\nLa scenografia fu curata da Enzo Somigli, che realizz\u00f2 un impianto pi\u00f9 simile ad una discoteca che a un teatro, con l'utilizzo di alta tecnologia per l'impianto luminoso, il pi\u00f9 costoso mai realizzato fino ad allora, e di giochi di luci colorate, attrattive tipiche proprio delle discoteche della fine degli anni settanta e degli anni ottanta. La regia televisiva era di Antonio Moretti.\nL'edizione vide l'esordio di due interpreti che nel corso del decennio conobbero il grande successo: Vasco Rossi con \"Vado al massimo\", classificatosi alla finale pur non raggiungendo il podio, e Zucchero, in gara con \"Una notte che vola via\", con il medesimo destino del collega.\nVasco Rossi, alla fine della sua esibizione nella prima serata, infil\u00f2 il microfono in tasca con l'intento di consegnarlo dietro le quinte al cantante che si sarebbe esibito dopo di lui (Christian) ma, essendo il filo di questo troppo corto, il microfono cadde sul palcoscenico, provocando un tonfo sordo (tale gesto provoc\u00f2 scandalo in quanto fu all'epoca interpretato come un segno di sfregio del rocker nei confronti del pubblico), e dovette essere raccolto dallo stesso Christian, davanti a tutto il pubblico dell'Ariston. Un episodio simile coinvolse Tony Pagliuca delle Orme, che si rese misteriosamente irreperibile e fu sostituito sul palco da Roberto Colombo, che finse di suonare le tastiere: le telecamere gli inquadrarono solamente le mani.\nL'Orchestra Casadei avrebbe dovuto partecipare per la seconda volta alla manifestazione (avendovi gi\u00e0 preso parte nel 1974) ma, all'ultimo momento, le venne preferita Lene Lovich che, secondo le prime indiscrezioni, avrebbe dovuto partecipare alla manifestazione come superospite internazionale ma, dovendo presentare un brano scritto da un autore italiano, fu poi iscritta fra i cantanti in gara con la sua \"Blue Hotel\". Mal fu invece chiamato a rimpiazzare Sammy Barbot che, selezionato tra i partecipanti, diede successivamente forfait.\nAmpiamente preannunciata dalla stampa dell'epoca, la vittoria di questa edizione and\u00f2 a Riccardo Fogli con il brano \"Storie di tutti i giorni\", composta dallo stesso artista insieme con Maurizio Fabrizio e Guido Morra; seconda si piazz\u00f2 la coppia (artistica e, all'epoca, anche sentimentale) Al Bano e Romina Power con \"Felicit\u00e0\", che incontr\u00f2 un grande successo di vendite e divenne una delle canzoni pi\u00f9 famose del sodalizio; terzo fu Drupi, coautore della canzone in gara \"Soli\" insieme a due firme storiche dei New Trolls, Gianni Belleno e Vittorio De Scalzi.\nFu l'edizione che vide l'istituzione del Premio della critica che, nell'occasione, fu appannaggio di Mia Martini che interpret\u00f2 \"E non finisce mica il cielo\", scritta per lei da Ivano Fossati; fu la prima delle tre vittorie di tale premio per la cantante alla quale, dal 1996, un anno dopo la sua morte, fu definitivamente intitolato. Nonostante il successo ottenuto, per la Martini, subito dopo il Festival, si apr\u00ec un lungo e sofferto periodo d'ostracismo da parte dell'ambiente musicale italiano, dovuto alla triste diceria che l'ha sempre accompagnata (accusata di \"portare sfortuna\"), periodo che si concluder\u00e0 solo sette anni dopo con una nuova partecipazione al Festival che la riport\u00f2 al successo.\nPer la prima volta due ospiti si collegarono via satellite con il Festival: i Kiss da New York e Maurice Gibb dei Bee Gees in diretta da Las Vegas.\nRegolamento.\n30 cantanti in gara divisi in due categorie: la \"Squadra A\" e la \"Squadra B\". I 14 membri della categoria B vengono ammessi automaticamente alla finale, mentre la categoria A, composta da 16 cantanti, viene dimezzata nel corso delle prime due serate attraverso il voto delle giurie.\nOrchestra.\nNon presente. Gli artisti cantano su base musicale preregistrata.\nOspiti cantanti.\nQuesti gli ospiti che si sono esibiti nel corso delle tre serate di questa edizione del Festival di Sanremo:\nIl caso Claudio Villa.\nLa prima serata del Festival vide l'eliminazione dalla gara di Claudio Villa. Secondo quanto raccont\u00f2 anni dopo Claudio Cecchetto, Villa chiese insistentemente a Ravera di essere incluso nei partecipanti nonostante la rosa dei \"big\" fosse gi\u00e0 stata chiusa e non vi erano quindi pi\u00f9 posti disponibili. Cecchetto sugger\u00ec a Ravera di inserirlo nella categoria \"Giovani\", dicendosi sicuro che, data la sua popolarit\u00e0 e la sua lunga carriera, non corresse alcun rischio di essere eliminato. Con sorpresa di Ravera e dello stesso Cecchetto, le cose andarono diversamente: il \"reuccio\", sorpreso e amareggiato, chiese a Ravera di conoscere l'ubicazione e la composizione delle giurie che avevano decretato la sua esclusione ma, alla sua richiesta, Ravera afferm\u00f2 di non saperne nulla e che la competenza delle stesse era del comune di Sanremo; interrogata al riguardo, l'amministrazione comunale si dichiar\u00f2 a sua volta estranea alla questione.\nLa controversia sulle giurie fantasma giunse dunque davanti al pretore di Sanremo, presso cui Villa, la mattina della finale, ebbe la possibilit\u00e0 di invalidare e far sospendere il Festival finch\u00e9 non fossero stati acquisiti e verificati i verbali delle giurie. In seguito alla mediazione dell'assessore al turismo della citt\u00e0 ligure Giovanni Giuliano, Villa accett\u00f2 infine di ritirare la richiesta di sospensione a patto che venisse sorteggiato uno degli esclusi e che si potesse esibire fuori gara durante la finale. Venne dunque sorteggiato Michele Zarrillo, ma per volont\u00e0 delle case discografiche, concordi nel non volere pubblicizzare ulteriormente la controversia, questi non si present\u00f2 nonostante la valletta Patrizia Rossetti lo avesse chiamato sul palco.\nEsclusi.\nPresentate 135 canzoni. Tra gli esclusi: Nicola Di Bari, Mario Tessuto, Gino Santercole, Wilma Goich, Pandemonium, Romans, Marina Occhiena, Enzo Avallone, I Camaleonti, I Cugini di Campagna, Mino Reitano."}
{"id": "97533", "revid": "92920", "url": "https://it.wikipedia.org/wiki?curid=97533", "title": "Festival di Sanremo 1981", "text": "Il trentunesimo Festival di Sanremo si svolse al Teatro Ariston di Sanremo dal 5 al 7 febbraio 1981 e fu condotto da Claudio Cecchetto, alla sua seconda conduzione consecutiva, affiancato da Eleonora Vallone e Nilla Pizzi (quest'ultima in veste di madrina per i trent'anni della manifestazione). Gianni Ravera ricopr\u00ec il ruolo di direttore artistico anche per questa edizione e ne gest\u00ec l'organizzazione con la sua Publispei.\nL'edizione fu vinta da Alice con il brano \"Per Elisa\", scritto dalla stessa cantante insieme a Franco Battiato e Giusto Pio. Seconda giunse la favorita della vigilia Loretta Goggi con \"Maledetta primavera\" e terzo Dario Baldan Bembo con \"Tu cosa fai stasera?\"\nIl paroliere Paolo Amerigo Cassella piazz\u00f2 due sue canzoni nei primi tre posti, essendo i due brani di rincalzo composti con la sua collaborazione.\nIl Festival del 1981 (anche se, in questo senso, alcuni segnali di \"rinascita\" a dire il vero si erano gi\u00e0 percepiti anche nell'edizione precedente), convenzionalmente, segna l'inizio del nuovo \"periodo d'oro\" per la manifestazione che, dopo il grande declino degli anni settanta, caratterizzer\u00e0 poi tutti gli anni ottanta e novanta. Quest'edizione infatti riport\u00f2 lo spettacolo sanremese all'attenzione del pubblico, dei mass media e, soprattutto, degli acquirenti di dischi, facendo entrare in classifica un numero massiccio di canzoni dopo pi\u00f9 di un decennio di modesti riscontri (in particolare i brani di Alice e Loretta Goggi, assieme alla canzone quinta classificata \"Sar\u00e0 perch\u00e9 ti amo\" dei Ricchi e Poveri, si rivelarono dei successi internazionali, vendendo milioni di copie in Italia e all'estero e divenendo ben presto tre evergreen della musica italiana); inoltre la compilation di quell'anno fu la prima della storia a imporsi tra i dischi pi\u00f9 venduti, in quello che sar\u00e0 poi un costante crescendo di anno in anno.\nAltre canzoni di quest'edizione che riscossero un buon successo furono \"Ancora\" di Eduardo De Crescenzo, \"Non posso perderti\" di Bobby Solo, \"Questo amore non si tocca\" di Gianni Bella, \"Pensa per te\" di Marcella Bella, \"Hop hop Somarello\" di Paolo Barabani, \"Caff\u00e8 nero bollente\" e \"Roma spogliata\", rispettivamente degli allora esordienti Fiorella Mannoia e Luca Barbarossa.\nGrandissimo successo fu ottenuto anche dalla sigla di quell'edizione, la celeberrima \"Gioca jouer\", cantata da Claudio Cecchetto.\nIl caso \"Ricchi e Poveri\" e lo scandalo di \"Bloodvessel\".\nI Ricchi e Poveri furono protagonisti di una vivace polemica: Marina Occhiena (appena uscita dal gruppo a causa di divergenze con l'altra componente femminile, Angela Brambati) rivendic\u00f2 di poter partecipare anche lei alla gara con un tempestivo ricorso in tribunale che venne accolto; durante le prove della prima serata del Festival il gruppo fu costretto ad esibirsi nella storica formazione a quattro, ma poi la Occhiena decise di defilarsi e dunque i Ricchi e Poveri gareggiarono con la nuova formazione a tre, mantenuta fino al 2016 (per poi tornare alla storica formazione a quattro in occasione dell'edizione 2020). Non meno vivace lo scandalo dato in diretta televisiva da \"Fatty\" Buster Bloodvessel, corpulento leader e fondatore dei Bad Manners, presenti in qualit\u00e0 di ospiti: Bloodvessel al termine dell'esibizione di \"Lorraine\" mostr\u00f2 per un istante il fondoschiena al pubblico in favore di telecamera, costringendo Claudio Cecchetto a ricordare alla platea allibita che il nome del gruppo (Bad Manners), significa per l'appunto \"cattive maniere\".\nDa quest'anno la Rai torn\u00f2 a trasmettere tutte le tre serate della kermesse anche in TV (sebbene le prime due non furono trasmesse integralmente, ma solo dalle 21:30 in poi), per la prima volta in diretta (cosa che si sarebbe poi ripetuta per tutte le edizioni successive, dato che dal 1955 al 1972 solo la finale era in diretta televisiva mentre le altre erano trasmesse in differita) e dopo otto edizioni (dal 1973 al 1980) in cui veniva trasmessa esclusivamente l'ultima serata (le altre erano trasmesse soltanto via radio, ad eccezione del 1978 in cui alle prime due serate fu negata anche la diffusione radiofonica).\nAnche Massimo Troisi avrebbe dovuto partecipare al festival, con tre interventi in veste di comico, ma poco prima di andare in onda decise di non apparire a causa dei tagli richiesti ai suoi monologhi dai dirigenti Rai, memori degli scandali causati da Benigni l'anno precedente.\nAl termine della serata finale, come annunciato, furono resi noti solo i titoli delle prime tre canzoni mentre tutte le altre furono classificate quarte a pari merito. Tuttavia, la settimana successiva alla manifestazione, il settimanale TV Sorrisi e Canzoni pubblic\u00f2 i piazzamenti dalla quarta alla decima posizione. La classifica completa non \u00e8 mai stata resa nota.\nRegolamento.\nUn'interpretazione per brano: dei 28 brani in gara 20 si qualificarono per la finale.\nOrchestra.\nL'orchestra non fu presente: gli artisti si esibirono dal vivo su base musicale preregistrata.\nSigla.\nClaudio Cecchetto - \"Gioca jouer\"\nOspiti.\nQuesti gli ospiti che si sono esibiti in playback nel corso delle tre serate di questa edizione del Festival di Sanremo: \nI Bad Manners e Barry White si esibirono sia il gioved\u00ec che il sabato, i Dire Straits e Robert Palmer sia il venerd\u00ec che il sabato.\nScenografia.\nLa scenografia era abbastanza semplice, ma non mancarono contenuti tecnologici, come le scale lampeggianti a ritmo di musica, il logo, anch'esso lampeggiante, e l'illuminazione azzurra: si tratt\u00f2 di un punto di rottura rispetto alle scenografie dei Festival precedenti.\nEsclusi.\nPresentate 116 esecuzioni. Tra gli esclusi: Adriano Pappalardo, Ombretta Colli, New Trolls, La Bottega Dell'Arte, Peppino Di Capri, Luciano Rossi, Mino Reitano, Don Backy, Tony Dallara, Anna Oxa, Mia Martini."}
{"id": "97535", "revid": "36426", "url": "https://it.wikipedia.org/wiki?curid=97535", "title": "Festival di Sanremo 1976", "text": "Il 26\u00ba Festival della canzone italiana si svolse al Salone delle feste del Casin\u00f2 di Sanremo dal 19 al 21 febbraio 1976 e fu condotto da Giancarlo Guardabassi con la collaborazione di due vallette, diverse per ognuna delle tre serate: Serena Albano e Maddalena Galliani nella prima, Stella Luna e Lorena Rosetta Nardulli nella seconda, Tiziana Pini e Karla Strano Pavese nell'ultima.\nFu l'ultima edizione a svolgersi al Casin\u00f2 in quanto a fine anno l'edificio dovette essere sottoposto a ristrutturazione; per tale motivo dall'edizione successiva si adott\u00f2 quale sede il teatro Ariston.\nPer la prima volta nella storia del Festival il conduttore non sal\u00ec mai sul palcoscenico, ma rimase sempre seduto ad un tavolo ai piedi del palco stesso, di spalle a una colonna e rivolto alla scena, munito di monitor, telefoni, testi e microfoni, con una postazione molto simile ad uno studio radiofonico: infatti Guardabassi conduceva la trasmissione come se fosse alla radio, non guardava mai la telecamera ed era affiancato da due assistenti, che non parlavano mai. La conduzione fu in stile moderno, tipico dei deejay all'americana, ai quali egli si ispirava.\nDopo la disastrosa edizione del 1975, fu richiamato alla direzione artistica del Festival Vittorio Salvetti. Fu lo stesso Salvetti a scegliere Giancarlo Guardabassi, dopo che Domenico Modugno rinunci\u00f2 alla conduzione a soli tre giorni dall'inizio della manifestazione (in cui intervenne per\u00f2 come ospite d'onore): il disc jockey folignate fu cos\u00ec costretto a preparare l'intera conduzione del Festival in soli due giorni.\nSalvetti oper\u00f2 scelte drastiche, come l'eliminazione dell'orchestra e delle interpretazioni dal vivo e chiam\u00f2 ospiti e star d'eccellenza come Julio Iglesias (che per\u00f2 sali sul palcoscenico durante la messa in onda del telegiornale), la rockstar internazionale Suzi Quatro, Mario Del Monaco (che per\u00f2 alla fine dovette rinunciare a partecipare a causa di una indisposizione), lo stesso Domenico Modugno, Esther Phillips, Adamo (che accett\u00f2 di partecipare solo all'ultimo momento visto che proprio in quei giorni doveva svolgere un concerto in Francia, che poi venne rimandato) e la debuttante Romina Power che fu inserita in gara. Vennero invitati alla competizione molti gruppi musicali come I Camaleonti, I Profeti, La Strana Societ\u00e0, Gli Opera, La Nuova Gente, Gli Albatros, i Ricchi e Poveri (che si esibirono accompagnati dal complesso di bambini \"I Nostri Figli\", tra i quali una ancora bambina Georgia Lepore), Daniel Sentacruz Ensemble e gli Armonium. E poi ancora Wess e Dori Ghezzi (i favoriti per la vittoria alla vigilia), Orietta Berti e Sergio Endrigo. Tra gli esclusi, Claudio Villa con una canzone sulle lotte operaie intitolata \"Serenata al mio padrone\", che reag\u00ec alla bocciatura tacciando l'organizzatore Vittorio Salvetti di \"fascismo\".\nQuesta fu anche l'ultima edizione del Festival di Sanremo irradiata in bianco e nero in Italia, nonostante la kermesse fosse gi\u00e0 ripresa a colori dalla Rai da tre anni e cos\u00ec irradiata per le televisioni estere, dato che a partire dal 1973 i programmi trasmessi in Eurovisione dovevano essere obbligatoriamente realizzati a colori.\nLa Rai trasmise in televisione solamente la serata conclusiva, mentre le prime due furono trasmesse solo alla radio. La diretta della serata finale del Festival sfor\u00f2 con i tempi stabiliti, andando a finire alla soglia del telegiornale della notte; pertanto la linea fu tolta di punto in bianco e la canzone vincitrice, che fu \"Non lo faccio pi\u00f9\" di Peppino di Capri, venne comunicata durante il telegiornale, cos\u00ec come successo anche l'anno prima.\nDi fatto non vennero filmate le ripetizioni orchestrali dei brani in gara e la stragrande maggioranza degli ospiti che dovevano riempire il tempo impiegato dalle giurie a votare. Fra gli ospiti furono ripresi Rita Pavone, presentata da Macario, Domenico Modugno e pochi altri che si esibirono inframmezzando le canzoni in gara.\nOrietta Berti present\u00f2 \"Omar\" con una coreografia gitana, mentre i Ricchi e Poveri, i primi ad esibirsi, eseguirono il loro brano accompagnati da un complesso di bambini: I Nostri Figli, divenuti poi famosi per aver inciso, nei primi anni ottanta, la sigla del cartone animato l\"'Ape Mag\u00e0\"; la loro \"Due storie dei musicanti\" sull'lp sar\u00e0 sciolta in due brani autonomi: \"I-o bau coccod\u00e8 miao\" e \"Il mio canto\". Le canzoni meglio accolte nell'hit parade italiana sono \"Gli occhi di tua madre\" di Sandro Giacobbe (che ha raggiunto il terzo posto) e \"Linda bella Linda\" del gruppo vocale Daniel Sentacruz Ensemble (che ha raggiunto il secondo).\nTra i fatti degni di nota, da segnalare la disavventura che vide protagonista Antonio Buonomo. Il cantante napoletano present\u00f2 il brano \"La femminista\", che lui stesso ebbe a definire \"una satira della lotta per l'emancipazione della donna\". Un gruppo di femministe non grad\u00ec lo scherzo, e dopo aver attirato Buonomo con una telefonata anonima fingendosi un gruppo di sue ammiratrici, lo malmenarono davanti all'albergo nel quale alloggiava.\nDi questa edizione del festival (cos\u00ec come per le edizioni del 1974 e del 1975) non risulta reperibile nell'archivio della Rai la registrazione dell'emissione dell'ultima serata a causa dell'abitudine di quegli anni di non registrare gli eventi in diretta televisiva. Su YouTube per\u00f2, \u00e8 presente l'esibizione integrale di tutti i cantanti in gara che ebbero diritto di accedere alla serata finale, compresi gli ospiti della serata finale: Domenico Modugno e Rita Pavone presentata da Macario. Le presentazioni, curate da Giancarlo Guardabassi, venivano tradotte da una voce fuori campo in spagnolo dalla TV iberica, che grazie all'Eurovisione trasmetteva la serata finale del Festival anche al di fuori dell'Italia, e i video presenti online sono stati prelevati proprio da tale televisione. Nonostante, quindi, gli archivi Rai non conservino alcun contributo video della 26\u00aa edizione del Festival di Sanremo, la serata finale \u00e8 pervenuta grazie alla televisione estera come per il Festival di Sanremo 1966, prelevato dalla TV tedesca, e per il Festival di Sanremo 1973, prelevato dalla TV della Repubblica Ceca (all'epoca ancora Cecoslovacchia).\nRegolamento.\nCompetizione fra cinque squadre composte da sei cantanti. Accedono alla finale i \"caposquadra\", non soggetti a votazione e, dei rimanenti quattro componenti, il cantante maggiormente votato. Ai secondi classificati di ogni squadra, nella seconda serata, viene data una possibilit\u00e0 di ripescaggio. Tali cinque artisti (uno per squadra) vengono riorganizzati in un'ulteriore squadra a cui viene data la possibilit\u00e0 di esibirsi di nuovo. I tre pi\u00f9 votati si aggiungono ai 15 elementi gi\u00e0 designati per la finale.\nIn finale accedono, pertanto, 18 artisti.\nComposizione delle squadre partecipanti:\nCapitani: Wess e Dori Ghezzi, Orietta Berti\nAltri componenti qualificati per la finale: La Strana Societ\u00e0\nAltri componenti eliminati nel corso delle prime serate: Rosanna Fratello, Leano Morelli, Santino Rocchetti\nCapitani: Daniel Sentacruz Ensemble, Drupi\nAltri componenti qualificati per la finale: Miko, Albatros (con ripescaggio)\nAltri componenti eliminati nel corso delle prime serate: Armonium, Silvano Vittorio\nCapitani: Camaleonti, Sandro Giacobbe\nAltri componenti qualificati per la finale: Gli Opera, Profeti (con ripescaggio)\nAltri componenti eliminati nel corso delle prime serate: Vanna Leali, Umberto Lupi\nCapitani: Peppino di Capri, Sergio Endrigo\nAltri componenti qualificati per la finale: Patrizio Sandrelli\nAltri componenti eliminati nel corso delle prime serate: Antonio Buonomo, Gloriana, Romina Power\nCapitani: Paolo Frescura, Ricchi e Poveri &amp; I Nostri Figli\nAltri componenti qualificati per la finale: Carlo Gigli, La Nuova Gente (con ripescaggio)\nAltri componenti eliminati nel corso delle prime serate: Ezio Maria Picciotta, Maggie Mae\nIn finale i cantanti si scontrano indipendentemente dalla squadra di appartenenza. La composizione delle squadre ha contribuito, dunque, a determinare i cantanti finalisti. La formula dei cantanti organizzati in squadre anticipa il meccanismo che sarebbe stato ripreso, negli anni ottanta, dalla manifestazione musicale Azzurro.\nOrchestra.\nOrchestra diretta dal maestro Riccardo Vantellini. Tutti gli artisti in gara si esibiscono dal vivo con la base musicale. I motivi vengono ripetuti da Henghel Gualdi, Bruno Martino, Glauco Masetti e Ely Neri.\nSigla.\nComposizione del maestro Riccardo Vantellini, intitolata \"Riviera IN\".\nOspiti cantanti.\nQuesti gli ospiti che si sono esibiti nel corso delle tre serate di questa edizione del Festival di Sanremo:"}
{"id": "97537", "revid": "125455265", "url": "https://it.wikipedia.org/wiki?curid=97537", "title": "Nefrologia", "text": "La nefrologia (derivante dall'unione delle parole greche \u03bd\u03b5\u03c6\u03c1\u03cc\u03c2, \"nefr\u00f2s\", che significa \"rene\", e \u03bb\u03cc\u03b3\u03bf\u03c2, \"l\u00f2gos\", che significa \"discorso\", \"studio\") \u00e8 quella branca della medicina interna che si occupa delle malattie renali. Il nefrologo studia il rene dal punto di vista anatomico, fisiologico e patologico. Esso si occupa inoltre di ipertensione arteriosa e dei disordini dell'acqua e degli elettroliti corporei. Il disturbo della regolazione dell'equilibrio idroelettrolitico, infatti, \u00e8 una delle caratteristiche principali di chi \u00e8 affetto da una patologia renale. La nefrologia si occupa, inoltre, di assicurare il supporto sostitutivo renale mediante dialisi ai pazienti con insufficienza renale acuta o cronica. Inoltre, il nefrologo si occupa anche della gestione medica del trapianto di rene. \nL'associazione dei nefrologi italiani \u00e8 la Societ\u00e0 Italiana di Nefrologia, associazione medico-scientifica libera, apartitica e senza fini di lucro, con sede a Roma. Le sue finalit\u00e0 sono esplicitate nel suo statuto."}
{"id": "97541", "revid": "767487", "url": "https://it.wikipedia.org/wiki?curid=97541", "title": "Charlot al pattinaggio", "text": "Charlot al pattinaggio (\"The Rink\"), conosciuto anche come Charlot pattinatore, Charlot a rotelle o Accidenti alle rotelle, \u00e8 un film interpretato, diretto, scritto e prodotto da Charlie Chaplin; fu proiettato la prima volta il 4 dicembre 1916. Il film fu criticato da alcuni per il fatto che Charlot nella storia imperversasse con una sorta di egotismo, senza che i suoi avversari riuscissero mai a picchiarlo o ad acciuffarlo.\nTrama.\nCameriere dai modi singolari in un ristorante, Charlot compila il conto al cliente Mr. Stout seguendo degli appunti errati presi da lui sul suo taccuino; cos\u00ec le macchie di pomodoro sulla cravatta del cliente che si era preso a causa della sbadataggine di Charlot, equivarrebbero secondo il cameriere stesso ad una pasta, l'unto sulle basette al cocomero! Mr Stout infuriato se ne va e minaccia di non mettere pi\u00f9 piede in quel ristorante. Charlot tuttavia non ci fa caso e, spostandosi velocemente con grandi acrobazie sui suoi pattini a rotelle continua a servire i suoi clienti, combinando sempre guai. Addirittura un gatto intrufolatosi dalla cucina, sgattaiola da sotto il coperchio sul tavolo del cliente sbalordito, che credeva stesse per mangiare la specialit\u00e0 della casa offertagli dal provetto Charlot!.\nNella pausa pranzo Charlot si ritempra nella vicina sala da pattinaggio dove sorprende i presenti per la sua sorprendente abilit\u00e0 e grazia, attirando l'attenzione di una bella pattinatrice, contesa per\u00f2 con un cliente del ristorante (sempre il corpulento Mr. Stout) la cui precariet\u00e0 sulle rotelle fornir\u00e0 a Charlot la possibilit\u00e0 di ridicolizzarlo. La ragazza successivamente invita il cameriere, che a lei si presenta come nobiluomo, alla festa che ha organizzato per la serata proprio sulla pista. Mr. Stout \u00e8 indignatissimo e medita la vendetta.\nAlla ripresa del lavoro al ristorante, Charlot trover\u00e0 ad attenderlo per i suoi servigi delle eccentriche coppie di amanti, delle quali gli uomini sono interessati alle donne degli altri, e viceversa. Tutti si ritroveranno infine alla festa sulle rotelle dove saranno pi\u00f9 o meno vittime stordite dalle vorticose piroette di Charlot, che alla fine sfuggir\u00e0 ai propositi di rivalsa di Mr. Stout e dal tentativo di arresto di alcuni poliziotti intervenuti per riportare la calma (visto che con Mr. Stout \u00e8 scoppiata una vera e propria rissa), scappando in strada e allontanandosi sfruttando il traino di un'automobile di passaggio, inseguito da tutta la comitiva."}
{"id": "97542", "revid": "2188420", "url": "https://it.wikipedia.org/wiki?curid=97542", "title": "Pattinaggio", "text": "Con pattinaggio si intende l'insieme di pratiche sportive e ricreative effettuate calzando pattini dotati di lama con cui scivolare su superfici ghiacciate, o pattini tradizionali con quattro rotelle cilindriche disposte a rettangolo, o ancora pattini in linea, a ruote allineate, con cui muoversi su pista o su strada.\nGli attrezzi.\nDenominazione.\nGli attrezzi in italiano si chiamano rispettivamente: pattini da ghiaccio, pattini a rotelle tradizionali recentemente detti anche quad (ereditato dall'inglese \"quad\", abbreviazione di \"quadrangle\", che significa quadrilatero), pattini in linea. Il termine \"roller\" \u00e8 invece ambiguo e non andrebbe usato perch\u00e9 neologismo ambivalente: per gli anglosassoni \"roller skates\" sono da sempre i pattini tradizionali, per i francesi \"roller\" - con accento sulla \"e\" - si \u00e8 imposto nell'uso comune come contrazione di \"rollerblade\" a indicare sia i pattini in linea che il pattinaggio in linea.\nTipi di pattini.\nI pattini da ghiaccio hanno fissata alla suola della scarpa una lama d'acciaio di spessore tipico tra 3 e 4\u00a0mm. Un leggero incavo centrale corre per tutta la lunghezza esposta al ghiaccio: intensifica i due bordi affilati distinti sul lato destro e sinistro della lama evitando che scivoli di lato. La lama inoltre non \u00e8 perfettamente piatta ma un po' convessa, come una mezzaluna da cucina. In tal modo solo suo un tratto poggia realmente sul ghiaccio, cos\u00ec da poter cambiare agevolmente direzione e poter eseguire le trottole tipiche del pattinaggio artistico. In relazione all'uso previsto (velocit\u00e0, hockey, artistico) cambiano sia il tipo di scarpa che la lunghezza, il profilo longitudinale e l'incavo delle lame. Ad esempio i pattini da hockey hanno lame non sporgenti oltre la scarpa e piuttosto bombate, quelli da artistico hanno lame che sporgono posteriormente oltre il tacco e hanno anche una zona seghettata anteriore che fa presa per l'esecuzione di alcuni salti, quelli da velocit\u00e0 hanno lunghe lame (circa 40\u00a0cm) pressoch\u00e9 piatte e sottili.&lt;br&gt;I modelli ricreativi e a noleggio possono avere la scarpa in plastica e lame sono in genere \"tipo hockey\", pi\u00f9 raramente da artistico.\nI pattini a rotelle (quad) sono l'evoluzione di quelli ideati dallo statunitense James Leonard Plimpton nel 1863. L'elemento distintivo \u00e8 dato dai due sterzi che agiscono sulle ruote anteriori e posteriori per effetto dello spostamento del peso corporeo sulla parte interna o esterna del piede. In tal modo i pattini danno equilibrio e possono percorrere traiettorie curve. Nella loro forma odierna - quella del 1946 dello statunitense Charles W. Snyder - ogni coppia di ruote \u00e8 ancorata alla base del pattino in due punti (confrontare un e il brevetto di Snyder): un piattello stretto tra due gommini, e un fulcro di rotazione dato da una piccola estremit\u00e0 sferica che pu\u00f2 muoversi entro una cavit\u00e0. L'inclinazione laterale del piede produce sia una deformazione dei gommini - che contrastano e modulano quest'azione - sia il movimento di sterzo delle ruote dovuto all'asse virtuale sterzante che viene a trovarsi inclinato. La tecnologia \u00e8 la stessa in uso in gran parte degli skateboard. Il pattino include ancora la scarpa e un puntale di gomma posto tra le due ruote anteriori, con funzione analoga alla seghettatura dei pattini da ghiaccio. Ciascuna delle rotelle cilindriche ha due sedi dove sono inseriti cuscinetti a sfere, per farle girare con minimo attrito.&lt;br&gt;I modelli ricreativi mostrano spesso economie che pregiudicano una buona resa: scarpe con scarsa tenuta del piede, telaio in plastica, ruote poco scorrevoli, puntali non regolabili.\nI pattini in linea hanno di norma quattro o tre ruote fissate su una semplice struttura (telaio) di metallo o di plastica ancorata alla scarpa. Le ruote di poliuretano (materiale gommoso sintetico) sono sottili (24\u00a0mm), stondate, e con diametro assai variabile (da 56\u00a0mm a 125\u00a0mm) in relazione alla lunghezza della scarpa e all'uso previsto. Non vi sono sterzi per cui gli aggiustamenti di direzione e il mantenimento dell'equilibrio si attuano grazie unicamente alla fressibilit\u00e0 laterale delle ruote e alla loro progressiva azione derapante. In ogni ruota sono inseriti due cuscinetti a sfere che danno scorrevolezza. Pu\u00f2 essere incluso un freno posteriore, assente nei modelli specialistici (corsa, hockey, freeskate), mentre i pattini in linea da artistico hanno due puntali anteriori per salti e trottole.&lt;br&gt;I modelli ricreativi hanno qualit\u00e0 e costi assai variabili, privilegiando spesso la comodit\u00e0 della scarpa a discapito della bont\u00e0 di ruote, cuscinetti e telaio.\nEvoluzione storica.\nIl pattinaggio su ghiaccio era praticato gi\u00e0 in et\u00e0 remote, ma i pattini con lame in metallo appaiono solo dagli inizi del XIV secolo. L'area geografica in cui da sempre il pattinaggio \u00e8 radicato negli usi e costumi \u00e8 l'Europa centro-settentrionale, in particolare Olanda, Danimarca e i paesi scandinavi. Nell'inverno il naturale congelarsi di paludi, canali, zone costiere e fiordi permetteva di pattinare sia per necessit\u00e0 - per coprire distanze in modo agevole - sia per diletto. \nIl pattinaggio a rotelle e il pattinaggio in linea nascono e cominciano a diffondersi tra il 1820 e il 1850. A partire dal 1865 i pattini a rotelle tradizionali diventano popolari e soppiantano del tutto quelli in linea, che \u2014 a parte sporadiche e fugaci comparse \u2014 cadono dimenticati. Dopo il 1980 i pattini in linea vengono riscoperti e perfezionati dai fratelli Olson, fondatori dell'azienda Rollerblade artefice del loro folgorante successo nel 1985-1990.\nPratiche sportive.\nSin dall'antichit\u00e0 il pattinaggio su ghiaccio mostra attivit\u00e0 diversificate: competizioni tra due o pi\u00f9 concorrenti per arrivare primi a un traguardo, giochi a coppie o in squadra con palla e bastoni, esibizioni di abilit\u00e0 individuali, in coppia o a ritmo di musica. I pittori olandesi Pieter Bruegel, Jacob Grimmer e Hendrick Avercamp mostrano nei loro quadri quanto queste pratiche fossero comuni nel 1560-1600.\nNel corso del XIX secolo si costituiscono le federazioni sportive nazionali e internazionali, sia per il pattinaggio su ghiaccio che non, che fissano norme e competizioni. Si \u00e8 arrivati cos\u00ec a codificare le pratiche sportive odierne, evolutesi dai passatempi di allora.\nGli sport praticabili possono venir suddivisi o in base all'attrezzo (ad esempio elencando tutti quelli praticabili con pattini da ghiaccio, con quelli a rotelle, con quelli in linea) oppure per similitudine tra sport affini ma effettuati con attrezzi diversi (ad esempio hockey su ghiaccio, hockey su pista ossia a rotelle, hockey in linea). Nel seguito si \u00e8 optato per quest'ultima suddivisione.\nFederazioni sportive.\nBench\u00e9, come s'\u00e8 visto, i pattini oggi siano di tre tipi diversi (da ghiaccio, a rotelle, in linea) sta di fatto che in ogni nazione vi sono solo due federazioni che ne governano gli sport: una per il pattinaggio su ghiaccio e l'altra per il pattinaggio sia a rotelle che in linea. In Italia esse sono la Federazione Italiana Sport del Ghiaccio (FISG) e la Federazione Italiana Sport Rotellistici (FISR). A livello internazionale si hanno per il ghiaccio l'International Skating Union (ISU), e per il pattinaggio a rotelle e in linea la World Skate.\nSpecialit\u00e0.\nVolendo prescindere dal tipo di attrezzo e di fondo su cui si pattina, balza evidente la stretta similitudine di alcune specialit\u00e0 che si praticano sia su ghiaccio che a rotelle e/o in linea. In particolare si hanno:\nL'avvento e l'ampia diffusione dei pattini in linea, avvenuta a partire dal 1993-1995, ha dato luogo al loro ingresso nelle competizioni. Per le specialit\u00e0 gi\u00e0 elencate si rimarca come il pattinaggio corsa non abbia sub\u00ecto modifiche, se non il consentire l'uso di pattini in linea che gareggiano assieme ai pattini tradizionali (peraltro oggi non pi\u00f9 utilizzati). Per l'artistico individuale \u2014 seppure i salti, le trottole ed altri elementi siano fondamentalmente gli stessi \u2014 vi sono competizioni indipendenti per pattinaggio artistico in linea e quello a rotelle. L'hockey in-line ha un regolamento assai diverso da quello a rotelle; non vi sono squadre miste (con pattini in linea e a rotelle assieme) e i tornei sono indipendenti.\nIl pattinaggio in linea ha inoltre dato vita a nuove specialit\u00e0. Per alcune non vi \u00e8 corrispettivo su ghiaccio o rotelle. Si \u00e8 anche assistito ad un ritorno della pratica del \"roller derby\". Le specialit\u00e0 in aggiunta a quelle gi\u00e0 elencate, riconosciute da FISR e World Skate sono quindi: \nTra le pratiche non riconosciute e regolamentate da FISR vanno segnalate il pattinaggio aggressive e l'urban skating, entrambi effettuati su pattini in linea.\nSi pu\u00f2 dare per scontato che le specialit\u00e0 su ghiaccio e a rotelle gi\u00e0 storicamente consolidate - corsa, artistico e hockey - abbiano trovato un corrispettivo sui pattini in linea. Non \u00e8 da escludere che possa anche avvenire il contrario, ossia che delle specialit\u00e0 nate e sviluppatesi sul pattino in linea possano trovare una loro nuova declinazione sul ghiaccio. A tal proposito si riporta a titolo di curiosit\u00e0 la costituzione a partire dal 2012-2014 di gruppi e societ\u00e0 sportive, soprattutto in Francia, che promuovono ci\u00f2 che essi stessi chiamano \"ice freskate\" o \"freskate on ice\", o anche \"freskate sur giace\". Si tratta della trasposizione su ghiaccio di alcune pratiche dell&amp;apos;\"inline freeskate\" con inclusione di elementi tipici dell'hip-hop e della breakdance."}
{"id": "97543", "revid": "7087", "url": "https://it.wikipedia.org/wiki?curid=97543", "title": "Charlot a rotelle", "text": ""}
{"id": "97544", "revid": "7087", "url": "https://it.wikipedia.org/wiki?curid=97544", "title": "Accidenti alle rotelle", "text": ""}
{"id": "97545", "revid": "120937993", "url": "https://it.wikipedia.org/wiki?curid=97545", "title": "Fronte meteorologico", "text": "In meteorologia, il fronte meteorologico o atmosferico (comunemente detto perturbazione) \u00e8 la superficie di contatto, e pertanto di discontinuit\u00e0, tra due masse d'aria aventi caratteristiche di temperatura, pressione e umidit\u00e0 differenti, tipico della dinamica dei cicloni extratropicali.\nDescrizione.\nLa classificazione dei fronti pu\u00f2 essere effettuata in diversi modi: secondo il movimento, secondo la posizione geografica, secondo l'altitudine, ma anche in base ai processi termodinamici che li generano.\nIn particolare:\nLa superficie di contatto tra le due masse d'aria \u00e8 detta \"superficie di discontinuit\u00e0\", e l'intersezione di questa sul terreno \u00e8 detta \"linea del fronte\".\nI tipi di fronti meteorologici principali e pi\u00f9 comuni sono quattro, descritti nelle carte meteorologiche da linee con simboli diversi:\nFronte caldo.\nSi ha un fronte caldo lungo la superficie che separa una massa d'aria pi\u00f9 calda (e spesso anche pi\u00f9 umida) da una pi\u00f9 fredda (generalmente meno umida) sopra la quale scorre. Difatti l'aria calda \u00e8 meno densa, e quindi sale sopra quella pi\u00f9 fredda che incontra lungo la strada; in tal modo si raffredda e causa formazione di nuvole estese, generalmente di tipo stratificato. Ad esse possono essere associate piogge leggere o nevicate.\nI fronti caldi hanno una pendenza solitamente molto bassa, e hanno un'estensione orizzontale che pu\u00f2 raggiungere 1000 chilometri ed oltre. Le precipitazioni (pioggia, neve) associate si estendono per alcune centinaia di chilometri e sono a carattere continuo. Esistono rari casi in cui il fronte caldo \u00e8 molto pi\u00f9 ripido, ed associato a temporali molto violenti e persistenti, estesi in orizzontale per pochi chilometri. Ne sono un esempio ben chiaro due eventi recenti: l'alluvione dello Spezzino nel 2011 e l'alluvione della Maremma nel novembre 2012.\nIl fronte caldo pu\u00f2, dal punto di vista termodinamico, essere a:\nFronte freddo.\nSi ha un fronte freddo quando una massa d'aria fredda (quindi meno umida ma pi\u00f9 densa) si avvicina ad una massa pi\u00f9 calda e pi\u00f9 umida pertanto pi\u00f9 leggera. In questo caso l'aria fredda si incunea sotto quella calda, facendola salire (instabilit\u00e0 atmosferica).\nLungo il fronte si possono generare fenomeni meteorologici anche violenti come rovesci, temporali (anche sotto forma di fronti o linee temporalesche o \"squall line\"), vento forte e turbolenza, tempeste e tormente (anche di neve), ma i fronti freddi passano velocemente, anche in poche ore, lasciando dopo il loro passaggio aria fredda e asciutta. Se l'aria per\u00f2 \u00e8 sufficientemente secca non ci sono precipitazioni. Il fronte freddo pu\u00f2 essere lento o veloce (ma sempre pi\u00f9 veloce di quello caldo), ed ha una pendenza intorno al 5-10%.\nLe nubi caratteristiche del fronte freddo sono a sviluppo verticale cumuli e cumulonembi.\nIl fronte freddo pu\u00f2 essere a:\nL'arrivo di questo fronte si preannuncia con una diminuzione di temperatura, aumento del vento e migliore visibilit\u00e0.\nFronte occluso.\nSi ha un fronte occluso quando un fronte freddo (quindi pi\u00f9 veloce) raggiunge un fronte caldo e si sovrappone\nIl fronte occluso pu\u00f2 essere \"a carattere caldo\" o \"a carattere freddo\", a seconda delle temperature. Il fronte occluso a carattere caldo \u00e8 pi\u00f9 frequente.\nSulle carte meteorologiche difficilmente si fa la distinzione fra i due tipi di fronti occlusi: se c'\u00e8 un fronte occluso a carattere caldo i semicerchi sono pieni e i triangoli vuoti, in quello a carattere freddo i triangoli pieni e i semicerchi vuoti.\nA questo particolare tipo di fronte viene spesso associata la \"teoria frontale dei cicloni\", la quale spiega attraverso l'occlusione la formazione del ciclone extratropicale che si crea a volte a latitudini vicine ai poli."}
{"id": "97546", "revid": "287204", "url": "https://it.wikipedia.org/wiki?curid=97546", "title": "Freddo a luglio", "text": "Freddo a luglio (\"Cold in July\", 1989) \u00e8 un romanzo thriller di Joe R. Lansdale.\nDall'opera \u00e8 stato tratto il film \"Cold in July - Freddo a luglio\", diretto da Jim Mickle e distribuito nel 2014.\nTrama.\nRichard Dane \u00e8 un corniciaio di LaBorde, Texas, che vive tranquillamente la propria vita con moglie e figlio. Una notte, per\u00f2, sente dei rumori in casa: afferra la propria pistola e scende a controllare. Coglie cos\u00ec in flagrante un ladro, il quale gli spara contro, mancandolo di poco: Dane e risponde automaticamente al colpo, ma \u00e8 pi\u00f9 fortunato ed uccide il ladro all'istante.\nTrattandosi di legittima difesa, il caso non finisce neanche in tribunale e viene subito chiuso dalla polizia locale.\nLe cose si complicano quando arriva in paese Ben Russell, il padre del ladro ucciso, il quale pi\u00f9 che vendicarsi di Dane vuole pareggiare i conti: occhio per occhio... figlio per figlio. Dane \u00e8 terrorizzato quando vede la propria famiglia minacciata, e cerca di difendersi in tutti i modi, ma Russell ha passato la vita nel crimine e non si lascia fermare da niente e da nessuno. Una notte riesce ad entrare in casa, a mettere fuori combattimento Dane e ad afferrare il di lui figlio. Ma anche se tira fuori un coltello, non ha il coraggio di ucciderlo.\nUna volta che Russell torna in prigione, Dane trova per caso il portafogli dell'uomo in casa sua. Dentro ci sono le foto del figlio, e Dane rimane impietrito constatando che il figlio di Ben Russell non \u00e8 affatto il ladro che lui ha ucciso. Perch\u00e9 allora la polizia lo ha riconosciuto come tale? Perch\u00e9 la polizia gli ha mentito? Chi ha ucciso veramente quella notte?\nL'unico che potr\u00e0 dargli una mano a scoprire cosa sta succedendo, \u00e8 proprio Ben Russell: anche lui, infatti ha delle domande irrisolte. Se il figlio non \u00e8 stato ucciso da Dane, dov'\u00e8 allora? E perch\u00e9 si d\u00e0 per morto?\nOpere derivate.\nDal romanzo \u00e8 stato tratto l'omonimo film \"Cold in July - Freddo a luglio\", diretto da Jim Mickle, interpretato da Michael C. Hall, Vinessa Shaw, Don Johnson e Sam Shepard, uscito nelle sale nel 2014."}
{"id": "97548", "revid": "2039709", "url": "https://it.wikipedia.org/wiki?curid=97548", "title": "Adobe Photoshop", "text": "Adobe Photoshop \u00e8 un software proprietario prodotto da Adobe specializzato nell'elaborazione di fotografie (fotoritocco) e, pi\u00f9 in generale, di immagini digitali.\nQuesto programma \u00e8 in grado di effettuare ritocchi di qualit\u00e0 professionale alle immagini, offrendo enormi possibilit\u00e0 creative grazie ai numerosi filtri e strumenti che permettono di emulare le tecniche utilizzate nei laboratori fotografici per il trattamento delle immagini, le tecniche di pittura e di disegno. Un'importante funzione del programma \u00e8 data dalla possibilit\u00e0 di lavorare con pi\u00f9 \"livelli\", permettendo di gestire separatamente le diverse componenti che costituiscono l'immagine principale.\nTra i plugin, notevole importanza rivestono quelli che permettono al programma di leggere e scrivere nuovi formati di file come Adobe Camera Raw che permette di lavorare con file Raw prodotti da molte macchine fotografiche (tipicamente le reflex digitali) e con i file DNG. Adobe ha reso disponibili le specifiche del formato per la compilazione dei plug-in anche ad aziende di terze parti, creando quindi un mercato specifico di componenti per Photoshop, compresi anche pennelli, campioni di colore, pattern e sfumature, nonch\u00e9 di macro (qui chiamate \"azioni\").\nIl 13 febbraio 2013 Adobe ha donato il codice sorgente della versione 1.0.1 al Computer History Museum di Mountain View.\nStoria.\nLa prima versione di Photoshop risale al 1990 ad opera dei fratelli Thomas e John Knoll, figli di un fotografo, che idearono il programma per agevolare il lavoro del padre. Prende corpo dall'applicativo esistente \"Display\", sviluppato dal 1987 per Macintosh Plus. La versione attualmente disponibile in italiano \u00e8 la CC 2021: la numerazione ordinaria del programma \u00e8 stata modificata con la pubblicazione di Adobe Photoshop CS, che corrisponderebbe in realt\u00e0 alla 8.0. La vecchia sigla ricorda che il software \u00e8 parte integrante della Adobe Creative Suite.\nA partire dalla versione 14.0 \u00e8 stata utilizzata la sigla CC che fa riferimento all'Adobe Creative Cloud (che ha preso il posto della Creative Suite), un pacchetto di software per l'elaborazione grafica comprendente, oltre a Photoshop, anche Illustrator, InDesign, Version Cue, Bridge, Stock Photos (nel pacchetto standard), a cui si aggiungono GoLive e Acrobat Professional nella versione Premium. Tutti i componenti della Creative Cloud vengono venduti anche separatamente. \nDi Adobe Photoshop esiste anche una versione semplificata e pi\u00f9 economica, chiamata Photoshop Elements: in passato, Adobe tent\u00f2 di distribuire un'altra versione con ridotte funzionalit\u00e0 del programma, nota come Photoshop 5.0 LE (Limited Edition), frequentemente distribuita in \"bundle\" con l'acquisto di alcuni prodotti di informatica come scanner o plotter di varie aziende.\nFormato file.\nIl PSD \u00e8 un formato di file grafico di Adobe Photoshop, in grado di salvare un'immagine completa di tutti i livelli che la compongono. Un'immagine salvata in formato proprietario Adobe ha il vantaggio di essere lavorabile in fasi successive. Lo svantaggio \u00e8 dato dalle dimensioni eccessive che non rendono agevole il suo trasferimento, se non usando idonee connessioni veloci o supporti adeguati. Si tratta di un formato particolarmente ricco di dettagli e informazioni sull'immagine. Rappresenta per la sua completezza un buon punto di partenza per i professionisti della grafica, per ottenere quasi qualsiasi altro tipo d'immagine. Il formato supporta anche le animazioni basate su livelli.\nCronologia delle versioni.\nSegue l'elenco delle versioni di Adobe Photoshop."}
{"id": "97551", "revid": "76652", "url": "https://it.wikipedia.org/wiki?curid=97551", "title": "Bengt Samuelsson", "text": "Studi\u00f2 medicina presso l'Istituto Karolinska di Stoccolma, dove rivest\u00ec la carica di docente assistente di Chimica.\nLavor\u00f2 al Dipartimento di Chimica dell'Universit\u00e0 Harvard, ma dal 1978 \u00e8 decano della Facolt\u00e0 di Medicina dell'Universit\u00e0 di Stoccolma.\nNel 1982 ottenne il Premio Nobel per la medicina, insieme con Sune Bergstr\u00f6m e John Robert Vane, per i suoi studi sulle prostaglandine."}
{"id": "97552", "revid": "110157", "url": "https://it.wikipedia.org/wiki?curid=97552", "title": "Centro d'arte contemporanea di Malaga", "text": "Il Centro d'Arte Contemporanea di M\u00e1laga (\"Centro de Arte Contempor\u00e1neo de M\u00e1laga\", o CAC M\u00e1laga) \u00e8 un museo con sede presso l'edificio dell'Antico Mercato dei Maggioristi di Malaga (Spagna), sulla riva destra della foce del fiume Guadalmedina.\nVenne inaugurato il 17 febbraio 2003 dalla S.A.R. la Infanta Cristina e fu aperto al pubblico il 23 febbraio 2003.\nSi estende su una superficie di 6.000 m\u00b2, dei quali 2.400 riservati alle esposizioni.\nIspirato al modello tedesco delle \"Case dell'Arte\" (\"Kunsthaus\"), vuole essere un luogo di riflessione sull'arte contemporanea, un centro aperto e dinamico che tenda a divenire un punto di riferimento non solo a livello spagnolo ma anche sullo scenario europeo per le arti plastiche dei secoli XX e XXI.\nLa collezione permanente consta di oltre 400 opere, ma nel museo sono allestite anche esposizioni temporanee, laboratori e congressi."}
{"id": "97555", "revid": "88740", "url": "https://it.wikipedia.org/wiki?curid=97555", "title": "Giustizierato", "text": "Il termine giustizierato designava in epoca normanna, sveva e angioina ogni distretto amministrativo in cui era suddiviso il Regno di Sicilia, retto da un funzionario di nomina imperiale o reale, il giustiziere, che rappresentava l'autorit\u00e0 sovrana a livello locale.\nA differenza delle moderne province, i giustizierati non avevano un vero e proprio capoluogo; i giustizieri erano infatti tenuti ad recarsi di volta in volta nei vari centri abitati (demaniali o infeudati che fossero) per dirimere le controversie e assicurare la giustizia.\nGiustizierati decretati da Federico II.\nGli undici distretti stabiliti da Federico II nell'agosto del 1231 (Costituzioni di Melfi), furono poi istituiti in tempi diversi; cos\u00ec, ad esempio, il Giustizierato d'Abruzzo (\"Justitiaratus Aprutii\") fu attivato soltanto nel 1233.\nSecondo l'ubicazione geografica possono essere distinti in:\nGiustizierati decretati da Carlo d'Angi\u00f2.\nIl 5 ottobre 1273 Carlo I d'Angi\u00f2 sanc\u00ec col diploma di Alife la suddivisione dell'Abruzzo, considerato un distretto troppo esteso per essere ben amministrato e difeso, trovandosi all'estremo limite settentrionale del regno. Si prefer\u00ec seguire un confine naturale, il corso del fiume Aterno-Pescara, determinando a nord il giustizierato d'Abruzzo ulteriore (\"Ultra flumine Piscaria\") e a sud il giustizierato d'Abruzzo citeriore (\"Citra flumine Piscaria\").\nNel 1282 con la guerra del Vespro, scaturita in seguito all'insurrezione siciliana (Vespri siciliani) e conclusa anni dopo con la pace di Caltabellotta (31 agosto 1302), la Sicilia si rese indipendente dalla parte continentale del regno (la capitale era gi\u00e0 stata trasferita da Palermo a Napoli); di conseguenza, gli angioini persero la parte insulare del regno, i distretti siciliani.\nNegli anni seguenti anche la Calabria fu smembrata in due giustizieriati separati (uno \"Ulteriore\" e l'altro \"Citeriore\"), usando come confine il fiume Neto (Nethum).\nLo stesso destino tocc\u00f2 al giustizierato di Principato, che pure fu scisso: nacquero cos\u00ec il Principato Ultra (a nord) e il Principato Citra (a sud), separati anche in questo caso da un confine naturale, nello specifico la catena dei monti Picentini.\nLa fine del sistema dei giustizierati.\nIn epoca aragonese, i giustizieri furono sostituiti da altri funzionari regi e, allo stesso tempo, i distretti territoriali del Regno di Napoli furono chiamati, pi\u00f9 semplicemente, province."}
{"id": "97556", "revid": "8596", "url": "https://it.wikipedia.org/wiki?curid=97556", "title": "Festival della canzone napoletana", "text": ""}
{"id": "97557", "revid": "117497281", "url": "https://it.wikipedia.org/wiki?curid=97557", "title": "Canale artificiale", "text": "Un canale artificiale (anche detto pi\u00f9 semplicemente \"canale\") \u00e8 un alveo a pelo libero, almeno in parte opera dell'uomo, in cui scorre dell'acqua generalmente per utilizzi di irrigazione o come via navigabile.\nDescrizione.\nL'uomo ha usato il canale gi\u00e0 da molti secoli, all'inizio soprattutto con lo scopo di modificare dei corsi d'acqua al fine di trasportare acqua alle colture ed ottenere i primi esempi di irrigazione artificiale, oppure per incanalare l'acqua nei mulini.\nCon il tempo l'utilizzo dei canali artificiali si \u00e8 sviluppato anche nel campo dei trasporti e l'uomo ha dragato fiumi per renderli navigabili, ne ha allargato le sponde fino a consentire passaggi di navi, per giungere anche a creare quasi dal nulla enormi canali per collegare tra loro degli Oceani. In epoca romana si ricordano ad esempio i canali militari come la \"fossa Drusi\" o la \"fossa Corbulonis\".\nLo studio del migliore utilizzo dei canali si \u00e8 sviluppato nel corso dei secoli e molti geni hanno profuso energie nel loro miglioramento, un esempio su tutti quello di Leonardo da Vinci a cui sembra si debbano diverse idee applicate ai canali che circondano Milano (i famosi Navigli); totalmente artificiali, essi collegarono la citt\u00e0 con i fiumi Ticino e Adda. Attraverso questi ultimi, indirettamente, si poteva arrivare per via fluviale sino al Lago Maggiore verso nord e, utilizzando il Po, sino al Mar Adriatico verso est. Su questi corsi d'acqua, relativamente piccoli e poco profondi il trasporto di merci avveniva con barconi dal fondo quasi piatto, le chiatte, su cui venivano caricati in larga misura i materiali da costruzione necessari allo sviluppo urbanistico della citt\u00e0.\nTra gli esempi di grossi canali che hanno cambiato in grande parte l'economia di interi continenti vi sono certamente il Canale di Suez e il Canale di Panama. Con l'apertura di queste grandi opere i tempi di trasporto intercontinentali si ridussero drasticamente e segnarono una crescita esponenziale del commercio tra Occidente ed Estremo Oriente.\nUn altro tipo di canale molto caratteristico \u00e8 quello che consente di navigare all'interno delle citt\u00e0.\nUn esempio di canale navigabile \u00e8 rappresentato dal canale di Taranto: sovrastato nella sua parte centrale dal Ponte Girevole, unisce il Mar Grande al Mar Piccolo, consentendo sia il transito alle piccole imbarcazioni, sia alle navi da guerra di raggiungere il locale Arsenale Militare Marittimo.\nMa l'esempio pi\u00f9 eclatante \u00e8 naturalmente quello di Venezia: pur se anche altre citt\u00e0 (ad esempio Amsterdam) possono vantare la presenza di diversi chilometri di vie navigabili, Venezia \u00e8 l'unico esempio al mondo di citt\u00e0 in cui l'unico modo di muoversi \u00e8 costituito, oltre che dalle vie pedonali, dalle via d'acqua formate dai suoi canali.\nAltri scopi oltre la navigazione.\nIn particolare nelle zone aride del Medio Oriente (l'antica Mesopotamia) e intorno al Mediterraneo, certi canali erano prioritariamente o unicamente dedicati all'irrigazione, al drenaggio e alla regolazione delle piene (canali scolmatori). Pi\u00f9 tardi canali e complesse reti di canali sono stati realizzati per il trasporto a lunga distanza di acqua potabile o industriale o per l'evacuazione di acque di eduzione (ad esempio in zone di avvallamenti e sprofondamenti nelle miniere o rabboccamenti di falde)\nPi\u00f9 raramente essi possono servire alla produzione di energia elettrica come lungo la Dora Riparia oppure per il raffreddamento nelle centrali termoelettriche (per esempio il canale derivato dal Po per la centrale termoelettrica di Moncalieri).\nIn un caso almeno si sa di un canale originariamente costruito come linea strategica di difesa militare (il canale di Neufoss\u00e9, tra Aire-sur-la-Lys e Saint-Omer, nell'Alta Francia)."}
{"id": "97558", "revid": "125412135", "url": "https://it.wikipedia.org/wiki?curid=97558", "title": "Alternatore", "text": "L'alternatore \u00e8 una macchina elettrica rotante basata sulla legge fisica dell'induzione elettromagnetica (o di Faraday-Neumann), che converte l'energia meccanica fornita dal motore primo in energia elettrica sotto forma di corrente alternata. Questo processo, denominato conversione elettromeccanica dell'energia, coinvolge la formazione di campi magnetici che agiscono come mezzo intermedio. La conversione elettromeccanica dell'energia \u00e8 molto efficiente, con rendimenti normalmente prossimi al 95%. \nLa rete elettrica \u00e8, per la maggior parte, alimentata da alternatori, poich\u00e9 tali generatori costituiscono il mezzo di conversione di energia presente nelle principali centrali elettriche.\nPrincipio costruttivo.\nIl principio costruttivo e di funzionamento varia a seconda del tipo di generatore.\nGeneratore sincrono.\nLa macchina \u00e8 costituita da una parte cava fissa, chiamata statore, al cui interno ruota una parte cilindrica calettata sull'albero di rotazione, detta rotore.\nIl rotore genera il campo magnetico rotante per mezzo di elettromagneti, in alternativa vengono utilizzati dei magneti permanenti che non necessitano di alimentazione. Sullo statore sono presenti gli avvolgimenti elettrici su cui vengono indotte le forze elettromotrici che sosterranno la corrente elettrica prodotta. La frequenza dei giri del rotore \u00e8 data dalla formula: formula_1. Unica eccezione si ha negli alternatori trifase o bifase motociclistici, dove gli alternatori non sono dei veri alternatori trifase o bifase, ma sono tre o due alternatori monofase disposti equidistanti e soggetti a tre o due coppie polari per rotazione, quindi si hanno tre o due onde sinusoidali non sfasate.\nLa tipologia costruttiva varia notevolmente a seconda del tipo di macchina a cui sono accoppiati. Nel caso di alternatori siti in centrali idroelettriche, dove la turbina idraulica ha velocit\u00e0 di rotazione non troppo elevata, dell'ordine di poche centinaia di giri al minuto, l'avvolgimento rotorico sporge rispetto all'albero (si parla di macchina ad N \"poli salienti\"). La velocit\u00e0 dipende dalle caratteristiche della turbina idraulica ed \u00e8 inversamente proporzionale al numero dei poli.\nAlternatori accoppiati a turbomacchine (turbine a gas o a vapore) hanno l'avvolgimento rotorico alloggiato in cave, velocit\u00e0 di rotazione maggiore, e si distinguono ulteriormente per tipologia di raffreddamento, ad aria, acqua e ad idrogeno.\nIl rendimento di questi alternatori \u00e8 molto alto, intorno al 0,97 (97%) per scendere fino al 0,83 (83%).\nGeneratore asincrono.\nNel caso invece si utilizzi come base un motore asincrono, tale motore viene utilizzato come generatore soltanto quando le potenze in gioco sono contenute e principalmente quando \u00e8 collegato a una rete elettrica prevalente (rete nazionale), che \u00e8 mantenuta in tensione da alternatori sincroni.\nIl motore asincrono per poter funzionare come generatore preleva energia reattiva dalla rete per magnetizzare il circuito rotorico (essendo i circuiti rotorici a gabbia di scoiattolo privi d'eccitazione), il rotore viene poi avviato tramite una sorgente energetica esterna (fonte meccanica) e portato in ipersincronismo (il rotore ruota pi\u00f9 velocemente del campo magnetico dello statore), diventando generatore di energia. In questa condizione, mentre eroga potenza attiva verso la rete prevalente, assorbe contemporaneamente potenza reattiva per tenere alimentato il campo magnetico rotante.\nSecondo alcuni studi il rendimento di tali macchine dovrebbe essere attestato intorno a 0,6 (60%), per scendere fino a 0,4 (40%) risultando quindi molto inferiore in confronto al sistema sincrono, ma col vantaggio d'essere robusto e semplice da gestire, in quanto, in caso d'aumento della velocit\u00e0 dell'albero non si ha la sovrafrequenza (frequenza pi\u00f9 elevata), ma fenomeni meccanici localizzati ad esempio nell'albero (come la frenatura).\nPer far funzionare un generatore asincrono in isola (senza rete principale esterna in collegamento, ma essendo il solo generatore), si utilizzano dei condensatori collegati ai morsetti del motore, sia per l'uscita trifase 220/380 con 3 condensatori 400 volt a stella 15 microfarad per kW, che per quella monofase a 230 V, con la tecnica del C-2C, due condensatori di cui il secondo (\"2C\") del valore doppio del primo (\"c\"), che forniscono la potenza reattiva necessaria al motore, permettendone il suo funzionamento come generatore. Il difetto di quest'applicazione \u00e8 la necessit\u00e0 di un regolatore meccanico sul sistema di potenza (motore endotermico, turbina ecc) o elettronico a dissipazione situato a valle del motore/generatore asincrono in isola. Di conseguenza si avr\u00e0 una frequenza e una tensione stabile al variare del carico elettrico allacciato. Questa tecnica si chiama IGC (\"Induction Generator Controller\") ed \u00e8 usata spesso nelle turbine idroelettriche anche oltre i 50\u00a0kW funzionanti in isola. Ovviamente servir\u00e0 una resistenza elettrica (zavorra) atta a dissipare tutta la potenza prodotta. A volte sulle turbine idrauliche in isola si usa anche un misto tra le due tecniche, inutile dire che \u00e8 assurdo usare tale sistema con motore asincrono come generatore per un gruppo elettrogeno in isola: meglio un alternatore sincrono, infatti l'asincrono in isola si usa solo per le turbine idrauliche bi a bassa potenza, ma il carico dovr\u00e0 essere prevalentemente resistivo, pena il rischio della diseccitazione, con conseguente perdita di tensione e aumento di velocit\u00e0 (fuga della turbina/motore primo). Gli asincroni si possono usare in parallelo alla rete che fornisce la tensione di eccitazione per le turbine idrauliche che cedono energia in parallelo alla rete nazionale.\nImpieghi pratici.\nSono molti gli utilizzi degli alternatori, che vengono impiegati in quasi tutte le centrali di produzione di energia elettrica le quali poi la trasformano in modo da consentirne il trasporto e la distribuzione per uso industriale e domestico. Il procedimento che alimenta meccanicamente l'albero dell'alternatore \u00e8 simile a tutte le tipologie di centrali e si basa su una turbina o un motore endotermico.\nIn questo caso rientrano quelle in grado di sfruttare l'energia potenziale, come le centrali idroelettriche, o l'energia termica del vapore, come le termoelettriche, le geotermiche e le termonucleari.\nIn questi grandi alternatori, l'energia elettrica \u00e8 prodotta a livelli di tensione nell'ordine di migliaia di volt, solitamente trifase alla frequenza di 50 Hertz (60 negli Stati Uniti e in pochi altri Paesi). La velocit\u00e0 di rotazione \u00e8 costante, \u00e8 funzione delle caratteristiche costruttive della macchina e del motore primo al quale \u00e8 accoppiata, ed \u00e8 indipendente dal carico; al crescere o al diminuire di questo (ovvero degli utilizzatori collegati) non varia la velocit\u00e0 di rotazione, ma per mantenerla invariata \u00e8 necessario aumentare o diminuire la portata della forza che lo fa muovere, questo perch\u00e9 ogni utilizzatore collegato aumenta la resistenza opposta al moto (forza contro-elettromotrice). \nGrazie alla capacit\u00e0 raggiunta dall'industria elettronica nella miniaturizzazione dei componenti, l'alternatore ha progressivamente sostituito la dinamo nella produzione di energia elettrica nelle automobili ed in tutti gli altri veicoli a motore. Esso ha la funzione di mantenere carica la batteria, necessaria all'avviamento del motore ed alimentare tutte le funzioni elettriche di bordo. Poich\u00e9 non esiste un mezzo per immagazzinare energia elettrica in corrente alternata, \u00e8 presente un ponte raddrizzatore che ha la funzione di trasformarla in continua e consentirne cos\u00ec accumulo nella batteria.\nAnche nelle biciclette si \u00e8 imposto l'uso di un piccolo alternatore, in sostituzione della dinamo, per alimentare i dispositivi di illuminazione.\nProve a vuoto e in corto-circuito.\nQueste prove servono ad analizzare le caratteristiche dell'alternatore.\nLa prova a vuoto permette di ricavare la caratteristica di magnetizzazione e della f.e.m., per tale prova l'alternatore deve essere trascinato da un motore il quale deve vincere le perdite a vuoto del generatore, che ammontano allo 0,5\u00f74% della potenza nominale\nLa prova in cortocircuito permette di ottenere la corrente di cortocircuito permanente, del rapporto di cortocircuito e il tracciamento della caratteristica di cortocircuito\nFunzionamento stazionario.\nL'alternatore, nella sua forma pi\u00f9 semplice \u00e8 composto da un solenoide investito da un campo magnetico vincolato a ruotare attorno ad un asse perpendicolare alle linee di campo. Consideriamo infatti le seguenti approssimazioni:\nDefiniamo innanzitutto due coordinate generalizzate: \nEsprimiamo allora l'induzione magnetica rotorica vista dalla fase statorica:\ndove l'ampiezza (che per la bassa frequenza verifica la legge di Amp\u00e8re, cio\u00e8 senza corrente di spostamento):\ne quindi il flusso magnetico rotorico concatenato con la fase statorica di riferimento vale scegliendo la superficie semicilindrica interna dello statore:\ndove Lr \u00e8 l'induttanza rotorica variabile, che risolvendo l'integrale vale:\nCorrispondentemente l'induzione magnetica di una fase statorica \"sf\" su di un'altra \u00e8 un'onda quadra di ampiezza:\nPoich\u00e9 le spire occupano per\u00f2 di fatto un arco di avvolgimento non trascurabile, viene approssimata in serie di Fourier troncata al primo ordine:\nil coefficiente 2/\u03c0 rende la media integrale del campo sinusoidale identica all'intensit\u00e0 del campo quadro: formula_11.\nLa corrente statorica \u00e8 alternata con la stessa frequenza del campo rotore, quindi:\ned esprimendo ogni induzione nelle coordinate della fase di riferimento che ha angoli \u03b8 e \u03c6, nel sistema a Nf fasi:\ncon formula_14.\nIn base alla seconda formula di Werner possiamo scomporre ogni induzione in due campi controrotanti:\nLe induzioni sono sommabili se sono lineari; se inoltre le ampiezze delle correnti delle fasi statoriche sono uguali fra loro, lo saranno anche quelle delle induzioni magnetiche, quindi le possiamo portare fuori dalle sommatorie:\nLa prima \u00e8 una sommatoria di termini costanti, la seconda invece risulta nulla perch\u00e9 i termini sono partizioni di due angoli giri in Nf parti.\nInfine il flusso magnetico statorico concatenato la fase di riferimento vale:\ndove Lsb \u00e8 l'induttanza statorica Ls senza considerare la componente di dispersione Lsd, che risolvendo l'integrale vale:\nmentre Is la corrente statorica totale riportata sulla fase, pari a:\nOra per il principio di sovrapposizione valido per circuiti magnetici lineari, e la legge di Faraday-Neumann-Lenz:\ndove formula_22 \u00e8 detta tensione a vuoto dell'alternatore.\neseguendo la trasformata di Fourier della precedente equazione, si ha:\ndove formula_24, \u00e8 la reattanza sincrona.\nQuesto permette di delineare il circuito elettrico equivalente dell'alternatore.\nVantaggi tecnici rispetto ad una dinamo.\nI vantaggi tecnici nella produzione di energia elettrica in un alternatore rispetto ad una dinamo sono sostanzialmente due:\nL'eliminazione delle spazzole, ovvero i contatti striscianti che hanno la necessit\u00e0 di un contatto meccanico con il collettore, riduce in un alternatore la quantit\u00e0 di parti necessarie alla sua costruzione rispetto alla costruzione di una dinamo, e riduce anche la necessit\u00e0 di manutenzione periodica della macchina a causa del consumo delle parti in contatto.\nBench\u00e9 la tecnologia negli anni abbia contribuito a migliorare le qualit\u00e0 meccaniche delle dinamo abbassando la resistenza elettrica nei materiali usati, il rendimento totale di una dinamo risente comunque delle frazioni di energia sottratte per attrito, per cui gli alternatori l'hanno sostituita quasi del tutto nel compito della produzione di energia elettrica, a parte i rari casi nei quali si renda necessario generare corrente continua e non si possa utilizzare un raddrizzatore, o risulti poco conveniente farlo.\nMotoalternatore.\nL'alternatore in ambito trasporti vide un'evoluzione, che prevede l'uso dell'alternatore anche come motore d'avviamento."}
{"id": "97559", "revid": "125969994", "url": "https://it.wikipedia.org/wiki?curid=97559", "title": "Parla con lei", "text": "Parla con lei (\"Hable con ella\") \u00e8 un film del 2002 scritto e diretto da Pedro Almod\u00f3var. Il film si \u00e8 aggiudicato l'Oscar alla migliore sceneggiatura originale, il Golden Globe per il miglior film straniero e il BAFTA al miglior film.\nTrama.\nDurante uno spettacolo teatrale di Pina Bausch, in platea, seduti vicini per caso, si trovano Marco, uno scrittore argentino che si commuove durante l'esibizione e Benigno, un giovane infermiere fortemente colpito dalla sensibilit\u00e0 del suo vicino di posto. Nelle settimane successive Marco conosce Lydia, una famosa torera e se ne innamora.\nMesi dopo i due uomini si incontrano di nuovo a \"El Bosque\", la clinica dove Benigno lavora, perch\u00e9 Lydia \u00e8 caduta in coma per un grave incidente durante la corrida. Benigno, invece, si occupa di Alicia, una giovane studentessa di danza anch'essa in coma da anni. Fra i due uomini nasce un'intensa amicizia.\nNel periodo del ricovero, Marco scopre che Lydia voleva lasciarlo la sera dell'incidente per tornare con il suo ex, il torero Ni\u00f1o de Valencia, e amareggiato decide di ricominciare a girare il mondo scrivendo guide turistiche; Lydia muore; Benigno viene licenziato per aver violentato Alicia, che in seguito alla gravidanza torna alla vita. Benigno, in carcere, rimane all'oscuro della rinascita della sua amata e assume un cocktail di farmaci per entrare in coma come Alicia. Invece l'intruglio gli risulta fatale. Marco, ritornato in Spagna v\u00e0 a vivere nell'appartamento di Benigno. Incontra Alicia convalescente a uno spettacolo teatrale. \nI camei.\nIl \"cameo\" pi\u00f9 evidente del film \u00e8 l'interpretazione di Caetano Veloso, cantante di \"Cucurrucuc\u00fa paloma\". La scena \u00e8 stata girata nella villa di Pedro Almod\u00f3var, con le comparse formate dagli amici del regista. Altro spazio alla musica, fuori dalla colonna sonora di Alberto Iglesias, lo d\u00e0 a Ant\u00f4nio Carlos Jobim con \"Por Toda Minha Vida\" e al maestro Henry Purcell con l'aria \"O Let Me Weep, For Ever Weep\" dall'opera \"The Fairy Queen\".\nAltri due camei che si rifanno al regista anticlericale e libertario sono quelli delle battute sui missionari che violentano le suore, forse inserito per ridurre la \"colpa\" di Benigno, e il breve monologo in cui Benigno spiega alla collega di aver detto al padre di Alicia, che svolge la professione di psichiatra, di avere tendenze omosessuali, mentendo, e rivendicando per ognuno il diritto alle scelte sui propri orientamenti sessuali e di mantenerli per s\u00e9 o di manifestarli a propria scelta.\nInteressante il minifilm muto in bianco e nero che descrive ad Alicia. L'uomo che assume un farmaco sperimentale della sua donna e che lo fa diventare sempre pi\u00f9 piccolo, assume pi\u00f9 chiavi di lettura nel finale in cui sceglie di entrare nella vagina della sua donna per non uscirne mai pi\u00f9. Una storia simile \u00e8 presente nel libro di Charles Bukowski intitolato \"Storie di ordinaria follia\"."}
{"id": "97561", "revid": "287204", "url": "https://it.wikipedia.org/wiki?curid=97561", "title": "Deicidio", "text": "Il deicidio \u00e8 il termine col quale si indica il concetto dell'uccisione di un dio.\nIl concetto \u00e8 stato usato nell'ambito della religione cristiana e di uno studio psicoanalitico di Ignacio Matte Blanco sull'arte e sulla creativit\u00e0, ma si incontra anche in molti sensi figurati, ad esempio in letteratura.\nIl deicidio nella religione cristiana.\nIn ambito cristiano per deicidio si intende impropriamente indicare il reato di cui gli uomini si macchiarono nell'uccisione di Ges\u00f9, figlio di Dio fattosi uomo per salvare l'umanit\u00e0, anche se il termine non fa parte del vocabolario teologico. I Vangeli attribuiscono al Sinedrio, al procuratore romano Ponzio Pilato ed agli abitanti di Gerusalemme la responsabilit\u00e0 della crocefissione e della morte di Ges\u00f9.\nTeologia cattolica.\nIl termine \"deicidio\" non fa parte della teologia cattolica, ed il suo utilizzo ha pi\u00f9 una connotazione antigiudaica che teologica.\nNella tradizione teologica cattolica infatti Dio \u00e8 immortale e immutabile, cio\u00e8 non soggetto a cambiamenti.\nPertanto Ges\u00f9 Cristo, \"immortale e impassibile secondo la divinit\u00e0, Egli si fece passibile e mortale secondo l'umanit\u00e0\" (Concilio Lateranense IV, canone I).\nLa cosiddetta \"comunicazione delle propriet\u00e0\" (\"communicatio idiomatum\") non permette l'applicazione di termini concreti alla maest\u00e0 divina in proposizioni quali \"Dio in quanto Dio ha sofferto\" o \"Dio \u00e8 morto\", tantomeno \"Dio \u00e8 stato ucciso\" (vedi patripassianesimo).\nPer quanto riguarda la morte di Ges\u00f9, la teologia cattolica, sulla base di Paolo di Tarso, considera gli uomini peccatori complessivamente responsabili, come ad esempio riportato nel catechismo del concilio di Trento (1545):\nSviluppi.\nL'accusa \u00e8 stata uno dei principali motivi di distanza fra le religioni interessate, ed \u00e8 stata addotta a vario titolo come asserita ragione, a titolo di responsabilit\u00e0 collettiva, di un trattamento differenziale in qualche modo risarcitorio, se non proprio punitivo, nei confronti degli Ebrei; se ne trasse reiterato spunto ad esempio nell'esercizio del potere temporale del papato, per introdurre misure restrittive anche della libert\u00e0 personale (con la creazione dei ghetti), azioni per la conversione forzosa (affidate all'Inquisizione) e consentendo di fatto la commissione di violenze fisiche e psicologiche da parte dei cristiani. Si applicava il principio della responsabilit\u00e0 dei discendenti per le colpe dei padri, dimenticando il dettato Biblico sull'argomento.\nNel XX secolo, dopo che l'argomento affior\u00f2 anche a margine della Shoah, la questione \u00e8 stata riesaminata alla luce dei mutamenti culturali intervenuti.\nUno degli elementi presentati per contestare l'accusa segnala la possibilit\u00e0 che gli Ebrei siano stati mero strumento e che la morte del Cristo sia stata effetto cercato dello stesso disegno divino. Una lettura critica del Nuovo Testamento evidenzia ad esempio, secondo alcuni, che Ges\u00f9 si sarebbe volontariamente consegnato al Sinedrio di Gerusalemme per farsi uccidere e poi risorgere.\n \" ...Da quell'ora Ges\u00f9 cominci\u00f2 a dichiarare ai suoi discepoli che doveva andare a Gerusalemme e soffrire molte cose dagli anziani, dai capi sacerdoti e dagli scribi, ed esser ucciso, e risuscitare il terzo giorno.\nE Pietro, trattolo da parte, cominci\u00f2 a rimproverarlo, dicendo: Tolga ci\u00f2 Iddio, Signore; questo non ti avverr\u00e0 mai.\nMa Ges\u00f9, rivoltosi, disse a Pietro: Vattene via da me, Satana; tu mi sei di scandalo.\nTu non hai il senso delle cose di Dio, ma delle cose degli uomini ... \" ( Matteo 16:21)\nSecondo alcune visioni, quindi, poich\u00e9 Ges\u00f9 stesso si sarebbe volontariamente consegnato al Sinedrio con il preciso scopo di farsi uccidere e poi risorgere, il Sinedrio e gli abitanti di Gerusalemme (presunti mandanti) non potrebbero pi\u00f9 essere considerati i suoi assassini, ma dovrebbero essere considerati, insieme ai soldati ebrei e romani (gli esecutori), coloro i quali avrebbero involontariamente collaborato insieme a Ges\u00f9 alla salvezza dell'Umanit\u00e0.\nSolo alla fine del XX secolo la Chiesa Cattolica inizi\u00f2 ad assumere un atteggiamento di apertura verso gli Ebrei. Il Concilio Vaticano II (ottobre 1965) abol\u00ec con il decreto \"Nostra Aetate\" la definizione di Ebrei deicidi.\nIl percorso verso una riconciliazione tra le due religioni, non sgradito agli Ebrei, \u00e8 proseguito con papa Giovanni Paolo II che \u00e8 stato il primo pontefice a visitare una sinagoga (13 aprile 1986) ed a riconoscere ufficialmente il moderno stato d'Israele (30 dicembre 1993).\nNella musica.\nLa parola e il concetto di deicidio \u00e8 stato utilizzato pi\u00f9 volte all'interno dei testi della band death metal Deicide, che significa in lingua inglese appunto deicidio.\nCollegamenti esterni.\nCommunicatio idiomatum nella Catholic Encyclopedia"}
{"id": "97563", "revid": "196390", "url": "https://it.wikipedia.org/wiki?curid=97563", "title": "Tiberius Claudius Drusus Nero", "text": ""}
{"id": "97564", "revid": "1702319", "url": "https://it.wikipedia.org/wiki?curid=97564", "title": "Sant'Elena (Italia)", "text": "Sant'Elena (\"Sant'E\u0142ena\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nIl comune di Sant'Elena si trova pochi chilometri a sud del complesso del Colli Euganei, a circa 7\u00a0chilometri dagli abitati di Este, verso nord ovest e Monselice, verso nord est.\nIl territorio \u00e8 estremamente pianeggiante e l'altitudine varia tra i 5 e gli 8 metri di altitudine sul livello del mare.\nIl terreno \u00e8 molto fertile e adatto in particolare alla coltivazione del mais e di prodotti orticoli di qualit\u00e0.\nStoria.\nIl territorio di Sant'Elena condivide la storia recente con quella delle altre realt\u00e0 della bassa padovana, interessata dalle opere di bonifica e sistemazione delle acque iniziata nel XVI secolo.\nSant'Elena nella letteratura.\nSant'Elena \u00e8 citata nel poema eroicomico La secchia rapita (1622) di Alessandro Tassoni, precisamente nel canto VIII all'ottava 16:\"[...] E prima fu l'insegna d'Este,\nche l'aquila d'argento incoronata\nportar solea nel bel campo celeste:\nor d'uno struzzo bianco \u00e8 figurata,\nimpresa del tiranno e di sue gesta.\nDi Sant'Elena il fiore indi seconda,\nterra di rane e di pantan feconda [...]\".\nInfrastrutture e trasporti.\nStrade.\nSant'Elena \u00e8 attraversata dalla strada provinciale SP 41, che collega Solesino ad Este (via localit\u00e0 Deserto).\nFerrovie e tranvie.\nLa Stazione di Sant'Elena-Este, posta lungo la ferrovia Padova-Bologna, \u00e8 servita da corse regionali svolte da Trenitalia nell'ambito del contratto di servizio stipulato con la Regione Veneto.\nFra il 1906 e il 1934 presso tale stazione era presente il capolinea della Tranvia Este-Sant'Elena, che consentiva il collegamento pubblico col centro di Este.\nMobilit\u00e0 urbana.\nIl trasporto pubblico \u00e8 garantito un'autolinea interurbana gestita da Busitalia che collega Sant'Elena con le principali localit\u00e0 sulla direttrice nord-sud verso la provincia di Padova e di Rovigo."}
{"id": "97565", "revid": "125741530", "url": "https://it.wikipedia.org/wiki?curid=97565", "title": "Un disco per l'estate", "text": "Un disco per l'estate \u00e8 stata una manifestazione canora radiotelevisiva italiana svoltasi ininterrottamente dal 1964 al 2003.\nStoria.\nLa manifestazione nasce dall'idea dell'A.F.I. di promuovere il mercato discografico estivo con un festival che presentasse le novit\u00e0 delle varie etichette, allo stesso modo di quello che era il Festival di Sanremo per il mercato invernale.\nLa realizzazione della prima edizione (e di quelle seguenti) fu realizzata dall'A.F.I. in collaborazione con la RAI, che si occup\u00f2 della messa in onda.\nFino al 1975 la manifestazione si svolgeva annualmente sotto forma di gara suddivisa in due fasi: una prima fase eliminatoria radiofonica e una fase finale televisiva; nel 1981, dopo cinque anni in cui la competizione \u00e8 stata annullata (successivamente avverr\u00e0 solo nel 1982, 1990 e 1991), \u00e8 stata ripresa con modalit\u00e0 diverse, cio\u00e8 con la creazione di una sezione fuori concorso, destinata ai \"big\", e di una sezione giovani con gara e premiazione: solo in poche edizioni la sezione \"big\" avrebbe ancora avuto il suo vincitore, anche se invero nel 1992, 1998 e 1999 sarebbe tornata ad esserci un'unica sezione.\nLimitatamente alla prima edizione, il concorso prosegu\u00ec dopo le tre serate di Saint-Vincent e si concluse il 24 ottobre con una classifica aggiornata con il riscontro delle vendite dei dischi. Dalla successiva edizione, la manifestazione premiava i vincitori, intorno alla met\u00e0 di giugno, al termine di tre serate (due semifinali e una finale), e successivamente le canzoni finaliste tornavano in onda alla radio fino a settembre nel programma \"Vetrina di un disco per l'estate\". Il concorso fu indetto dalla RAI su richiesta delle case discografiche per incentivare anche nel periodo estivo la vendita del 45 giri, formato che conobbe in quegli anni il massimo delle vendite di pezzi.\nDal 1995 al 2001 la manifestazione \u00e8 andata in onda su Canale 5.\nRegolamento.\nPur cambiando nei dettagli, dal 1964 al 1975 il regolamento prevedeva che ogni casa discografica italiana inviasse alla RAI (a seconda dell'importanza del catalogo della casa e del suo fatturato) uno, due o tre brani inediti di autore italiano. Si arrivava cos\u00ec a una prima selezione di cinquanta-sessanta canzoni (minimo 42 nel 1964, record 64 nel 1972), che per circa due mesi venivano trasmesse a rotazione in apposite \"vetrine\" radiofoniche che andavano in onda pi\u00f9 volte al giorno nei due mesi precedenti la finale.\nLe canzoni erano votate dagli ascoltatori con apposite cartoline-voto e pi\u00f9 avanti anche da apposite giurie. Si sceglievano cos\u00ec le canzoni finaliste (14 nella prima edizione, da 20 a 28 in quelle successive), che sarebbero state eseguite dai rispettivi interpreti in due serate eliminatorie e una finale trasmesse in televisione dal Salone del Casino de la Vall\u00e9e di Saint-Vincent."}
{"id": "97566", "revid": "729019", "url": "https://it.wikipedia.org/wiki?curid=97566", "title": "Sindrome di Meni\u00e8re", "text": "La malattia di M\u00e9ni\u00e8re, descritta per la prima volta dal medico Prosper M\u00e9ni\u00e8re nel 1861, \u00e8 una patologia idiopatica associata ad un aumento del volume del fluido contenuto nel labirinto membranoso dell'orecchio interno (endolinfa), che provoca attacchi acuti di vertigini, accompagnate da nausea e nistagmo spontaneo (movimenti ritmici orizzontali degli occhi a scatti incontrollabili).\nUlteriori sintomi sono rappresentati dall'acufene (soggettiva percezione di suoni sgradevoli come fischi o ronzii), senso di pienezza auricolare (\"fullness\"), ipoacusia neurosensoriale unilaterale fluttuante. Questi sintomi si presentano come crisi episodiche, imprevedibili e a intervalli di tempo non definibili, che possono durare da 20 minuti a 12 ore e pi\u00f9, e possono peggiorare con il movimento. Le cause della malattia sono tuttora sconosciute ma si ipotizza siano genetiche o collegate ad altre patologie..\nEpidemiologia.\nLa prevalenza della malattia di M\u00e9ni\u00e8re \u00e8 dello 0,27% e interessa maggiormente soggetti di sesso femminile fra i 40 e i 60 anni.\nEziologia.\nLa causa che porti alla condizione di idrope endolinfatica \u00e8 sconosciuta. Verosimilmente l'eziologia sarebbe multifattoriale, in cui sono chiamati in causa diversi meccanismi come la predisposizione genetica, infezioni virali, reazioni di ipersensibilit\u00e0, e caratteristiche anatomiche del dotto e sacco endolinfatico. Recenti studi hanno ipotizzato un ruolo da parte dell\"'insufficienza venosa cronica cerebrospinale\" (CCSVI) e delle acquaporine. In alcuni pazienti, possono essere elementi scatenanti di una \"crisi\" il fumo, l'assunzione di alcolici, il consumo eccessivo di caffeina, ma si \u00e8 tuttora lontani dalla individuazione di un rapporto causa-effetto.\nDiagnosi.\nLa diagnosi si basa sulla valutazione delle caratteristiche cliniche e strumentali della vertigine, e sui risultati dell'esame audiometrico. Pu\u00f2 essere utile eseguire ulteriori esami strumentali per chiarire il quadro in diagnosi differenziale come la risonanza magnetica nucleare o i potenziali evocati miogeni vestibolari. Secondo l\"'American Academy of Otorhinolaringology and Head and Neck Surgery\", i criteri diagnostici sono i seguenti:\nMalattia di M\u00e9ni\u00e8re definita:\nMalattia di M\u00e9ni\u00e8re probabile:\nLa malattia non va confusa con altre patologie vertiginose, come la cupololitiasi, la quale, pur mostrando una vertigine simile, ha una eziopatogenesi del tutto diversa, non presentando perdita dell'udito e acufeni.\nTrattamento.\nGli antistaminici (betaistina), le benzodiazepine, gli antiemetici (metoclopramide) e i diuretici (clorotiazide, clortalidone, inibitori dell'anidrasi carbonica) possono essere usati nel trattamento sintomatico della fase acuta.\nNel caso di mancato controllo delle vertigini pu\u00f2 essere valutata l'infiltrazione intratimpanica di cortisonici o di gentamicina. La gentamicina \u00e8 un antimicrobico aminoglicosidico usato off-label nella malattia di M\u00e9ni\u00e8re in virt\u00f9 dei suoi effetti ototossici per indurre una labirintectomia chimica e porre soluzione alla ricorrenza degli attacchi.\nAltri approcci pi\u00f9 invasivi di natura chirurgica prevedono l'intervento di decompressione del sacco endolinfatico o la neurectomia vestibolare.\nAlcuni specialisti raccomandano una dieta iposodica, dunque occorre ingerire cibi poveri di sale ed evitare di aggiungere alle pietanze il sale da cucina (NaCl), senza ricorrere a quello iodato che procura gli stessi disturbi. Importante comprendere che il sodio non si trova solo nel comune sale da tavola ma in molti altri cibi sia cotti che crudi, come insaccati, affettati, formaggi, pane comune, biscotti e prodotti da forno in genere, tonno in scatola, salmone affumicato, zuppe in scatola, pasti pronti surgelati, salse (tipo ketchup e maionese), cos\u00ec come bisogna prestare attenzione al glutammato monosodico e al bicarbonato di sodio.\nAltri fattori che possono innescare una crisi di vertigini nei pazienti affetti dalla sindrome di M\u00e9ni\u00e8re sono l'assunzione di caffeina (contenuta in caff\u00e8, t\u00e8, cioccolato, bevande energetiche) e un'alta dose di zuccheri. Perci\u00f2 alcuni medici consigliano di limitare anche il consumo di caffeina e zucchero, anche se non esistono studi definitivi circa la correlazione tra queste due sostanze e la sindrome di M\u00e9ni\u00e8re..\nLa sindrome non \u00e8 ancora entrata a far parte delle patologie invalidanti, ma sono riconosciuti tali i suoi sintomi.\nPrognosi.\nLa malattia di M\u00e9ni\u00e8re solitamente ha inizio limitatamente a un orecchio, ma spesso si estende a coinvolgere anche il controlaterale nel corso del tempo. Il numero di pazienti che evolvono con una condizione bilaterale \u00e8 dibattuto, con stime che spaziano dal 17% al 75%. Nell'1% dei casi \u00e8 stata riscontrata un'insolita crescita di tentacoli nella porzione antero mediale del tubercolo polipoloidale.\nAlcuni affetti dalla condizione, nei casi pi\u00f9 gravi, possono perdere la capacit\u00e0 di svolgere le normali attivit\u00e0 lavorative e sviluppare una forte disabilit\u00e0. Tuttavia, la maggioranza (60-80%) dei malati non incorrer\u00e0 nell'invalidit\u00e0 permanente e si riprender\u00e0 con o senza aiuto medico.\nLa perdita dell'udito di solito oscilla nelle fasi iniziali e diventa pi\u00f9 stabile nelle fasi successive, anche se impianti acustici e impianti cocleari possono aiutare. Il verificarsi di acufene pu\u00f2 essere imprevedibile, ma i pazienti di solito si abituano nel tempo.\nLa malattia di M\u00e9ni\u00e8re, essendo imprevedibile, ha una prognosi variabile. Gli attacchi potrebbero intensificarsi, come ridursi anche come gravit\u00e0 o persistere nella stessa condizione.\nStudi condotti sia sui malati all'orecchio destro sia a quello sinistro, dimostrano che i pazienti con il destro colpito tendono a peggiorare significativamente nella performance cognitiva. Le capacit\u00e0 intellettive generali non sono tuttavia ostacolate, ma si \u00e8 visto che il perdurare della malattia pu\u00f2 causare un calo di prestazioni.\nCitazioni.\nLa sindrome di M\u00e9ni\u00e8re \u00e8 citata nel film \"Fantozzi contro tutti\", allorch\u00e9 il protagonista cerca di farsi escludere da una gara ciclistica insieme con il collega Filini, fingendosi affetto dalla sindrome.\nNel film \"Viaggi di nozze\", il petulante medico Raniero (Carlo Verdone) cerca di giustificare i sintomi ansioso-depressivi della moglie Fosca, classificandoli come \"lieve sindrome di M\u00e9ni\u00e8re\"."}
{"id": "97567", "revid": "287204", "url": "https://it.wikipedia.org/wiki?curid=97567", "title": "Sindrome di Meniere", "text": ""}
{"id": "97568", "revid": "554814", "url": "https://it.wikipedia.org/wiki?curid=97568", "title": "Diritto processuale penale", "text": "Il diritto processuale penale \u00e8 una branca del diritto penale che disciplina l'aspetto processuale.\nEssa indica quel complesso di norme giuridiche create dal legislatore al fine di regolare e disciplinare le varie fasi del procedimento penale che vede coinvolto un determinato soggetto in ordine a un reato a questi ascritto e con l'osservanza di determinate modalit\u00e0 e garanzie di legge.\nNel mondo.\nItalia.\nL'attuale modello giuridico a cui si ispira la giustizia italiana prevede una sostanziale parit\u00e0 fra accusa e difesa nel corso del dibattimento, il momento centrale di tutto l'intero procedimento, tranne nella fase pre-processuale delle indagini preliminari dove per forza di cose la figura del pubblico ministero \u00e8 prevalente su quella della difesa. La parit\u00e0 processuale tra accusa e difesa, fu formalmente introdotta nel 1999.\nLa legge impone che le parti siano tutte tutelate e le norme che regolano il processo penale davanti al giudice sono tali che le ragioni delle parti abbiano uguale tutela giuridica. Il giudice inoltre deve essere parte indipendente per poter esercitare la propria funzione giudicante, e la stessa deve essere svolta in un contesto di norme che nella forma e nella sostanza regolano l'esercizio del potere giudiziario nell'imporre la pena ovvero determinare le modalit\u00e0 di assoluzione.\nRispetto a questo modello di diritto comune, \"la novit\u00e0 \u00e8 stata rappresentata da una modifica\nordinamentale (la Procura nazionale antimafia e le direzioni distrettuali\nantimafia) capace di costituire l\u2019elemento di traino del processo penale, integrato\nda una possibile struttura operativa ed investigativa (la Direzione nazionale antimafia). Si \u00e8, cos\u00ec, creato \u2013 per questi reati, cui se ne sono aggiunti\nprogressivamente altri \u2013 un modello di processo omogeneo e differenziato\ndall\u2019altro (dagli altri: quello \u201cmite\u201d del giudice di pace) pi\u00f9 duro e pi\u00f9 rigido,\ncaratterizzato da tempi, strumenti, itinerari, regole anche probatorie differenziate,\nstrutture edilizie (aule protette) e tecnologie avanzate (dibattimenti\nin videoconferenza).\nIl modello non \u00e8 stato definito compiutamente ab origine ma si \u00e8 venuto\nstrutturando ed integrando man mano che l\u2019aggressione criminale ed il salto\ndi qualit\u00e0 dell\u2019azione delittuosa sembravano rendere necessario l\u2019adeguamento\ndella risposta statuale attraverso il processo, oltre che, naturalmente,\nattraverso l\u2019azione della polizia.\nSi pu\u00f2 ora parlare di un processo per i reati di cui all\u2019art. 51 comma 3\nbis c.p.p. come di un tipo \u201cspeciale\u201d di processo penale per i reati di criminalit\u00e0 organizzata.\nL\u2019elemento ulteriore di novit\u00e0 di questo modello \u00e8, tuttavia, costituito da\nuna saldatura del processo rimodulato con alcuni strumenti normativi che disciplinano\nl\u2019attivit\u00e0 di investigazione nel momento preprocessuale (intercettazioni\ntelefoniche preventive; azioni sotto copertura) e da un complesso di\nnorme regolanti il modello esecutivo-penitenziario.\nIn altri termini, per i reati di cui al citato art. 51 comma 3 bis c.p.p. il\nprocesso, cos\u00ec diversamente articolato rispetto al modello base, \u00e8 l\u2019anello di\ncongiunzione tra un momento di accertamento investigativo dotato di autonomia\ne specialit\u00e0 rispetto alla verifica della commissione di altri reati ed\nil momento esecutivo nel quale si sconta la pena, connotato dall\u2019esclusione\ndi alcuni benefici e dalla previsione di un regime carcerario rinforzato (art.\n41 bis)\"."}
{"id": "97571", "revid": "365417", "url": "https://it.wikipedia.org/wiki?curid=97571", "title": "Gruppo di Amaltea", "text": "Il gruppo di Amaltea \u00e8 l'insieme dei satelliti naturali pi\u00f9 interni di Giove, le cui orbite si situano al di sotto di quelle dei satelliti medicei, con un semiasse maggiore che va da 128.000 a 222.000\u00a0km. Si tratta di Metide, Adrastea, Amaltea e Tebe, tutti e quattro di dimensioni contenute e dalle caratteristiche fisiche poco rilevanti.\nLe nostre conoscenze a proposito del gruppo di Amaltea sono estremamente inaccurate, a partire dalle dimensioni dei satelliti; tutti e quattro hanno una forma irregolare e assolutamente non sferica. I satelliti furono individuati fra il 1979 e il 1982 dalla Terra o dalle immagini delle sonde Voyager; grazie ai ripetuti sorvoli da parte della sonda Galileo \u00e8 stato possibile individuare alcuni crateri e altre formazioni geologiche presenti sulla loro superficie.\nSebbene gli intensi effetti mareali dovuti all'attrazione gravitazionale di Giove mostrino pesanti ripercussioni su Io, che pure si trova pi\u00f9 lontano dal pianeta rispetto ai quattro satelliti pi\u00f9 interni, le dimensioni trascurabili di questi ultimi fanno s\u00ec che la loro struttura interna non risenta in modo particolare della vicinanza alla superficie del pianeta. Ciononostante Metide e Adrastea, i due satelliti pi\u00f9 interni in assoluto, si trovano al di sotto dell'orbita sincrona di Giove; la loro rivoluzione avviene pi\u00f9 rapidamente della rotazione del pianeta. Le loro orbite sono pertanto destinate a decadere e i satelliti, una volta superato il limite di Roche di Giove, precipiteranno nella sua densa atmosfera.\nMetide e Adrastea si trovano inoltre all'interno dell'anello principale di Giove, e sicuramente contribuiscono al suo mantenimento fornendo continuamente nuovo materiale; similmente, Amaltea e Tebe sono responsabili del mantenimento dell'anello Gossamer.\nTavola riassuntiva.\nIl seguente prospetto riporta i satelliti del gruppo in ordine di distanza crescente da Giove.\nMetide.\nSi tratta del satellite pi\u00f9 interno di Giove in assoluto; a causa delle intense forze di marea esercitate dal pianeta, la sua orbita \u00e8 in costante decadimento. Il satellite \u00e8 destinato a precipitare su Giove o a disgregarsi, una volta superato il proprio limite di Roche.\nAdrastea.\nAdrastea \u00e8 stato il primo satellite in assoluto ad essere scoperto grazie alle immagini catturate da una sonda interplanetaria. Similmente a Metide, la sua orbita sta decadendo a causa dell'attrazione gravitazionale gioviana ed il satellite \u00e8 destinato a precipitare nell'atmosfera del pianeta.\nAmaltea.\nAmaltea \u00e8 il pi\u00f9 grande dei quattro satelliti interni di Giove, ed \u00e8 quello che d\u00e0 il nome al gruppo. Si tratta dell'oggetto pi\u00f9 rosso del sistema solare; esso emette inoltre pi\u00f9 calore di quanto ne riceva dal Sole, forse a causa delle correnti elettriche indotte dal campo magnetico di Giove nel suo nucleo ferromagnetico, o per via delle forze mareali. Rivolge sempre lo stesso emisfero verso il pianeta.\nTebe.\n\u00c8 il satellite pi\u00f9 esterno del gruppo di Amaltea, nonch\u00e9 il secondo del gruppo per dimensioni; come Amaltea, rivolge sempre lo stesso emisfero verso la superficie del pianeta. La sua superficie \u00e8 interessata da almeno 3-4 crateri di dimensioni planetarie (ovvero dello stesso ordine di grandezza del raggio del satellite)."}
{"id": "97572", "revid": "838572", "url": "https://it.wikipedia.org/wiki?curid=97572", "title": "Metodo Montecarlo", "text": ""}
{"id": "97575", "revid": "729019", "url": "https://it.wikipedia.org/wiki?curid=97575", "title": "Gruppo di Imalia", "text": "Il gruppo di Himalia \u00e8 un gruppo di lune di Giove che condividono orbite simili. \nI loro semiassi maggiori vanno da 11,15 a 11,75 milioni di chilometri, le loro inclinazioni da 26,6\u00b0 a 28,3\u00b0, l'eccentricit\u00e0 da 0,11 a 0,25. \nI membri noti del gruppo sono (in ordine di distanza da Giove): \nL'Unione Astronomica Internazionale (IAU) riserva i nomi terminanti in -a per le lune di questo gruppo."}
{"id": "97577", "revid": "124123", "url": "https://it.wikipedia.org/wiki?curid=97577", "title": "Georg Hilmar", "text": "Partecip\u00f2 alle gare di ginnastica delle prime Olimpiadi moderne che si svolsero ad Atene nel 1896.\nVinse due medaglie d'oro con la squadra tedesca, nella trave a squadre e nelle parallele a squadre. Prese parte anche alla trave, alle parallele, al volteggio e al cavallo, senza risultati di rilievo. "}
{"id": "97578", "revid": "838137", "url": "https://it.wikipedia.org/wiki?curid=97578", "title": "246 a.C.", "text": ""}
{"id": "97579", "revid": "400518", "url": "https://it.wikipedia.org/wiki?curid=97579", "title": "Zoomusicologia", "text": "La zoomusicologia \u00e8 una delle branche pi\u00f9 recenti della musicologia. Secondo la definizione pi\u00f9 diffusa \u00abla zoomusicologia studia l'uso estetico della comunicazione sonora presso gli animali\u00bb.\nDefinizione.\nLa definizione di zoomusicologia, coniata dallo studioso italiano Dario Martinelli, ha numerose implicazioni. Per cominciare, si evita di usare la parola 'musica', sostituendola con il plausibile, ma pur sempre ambiguo, termine 'estetica'. Questo perch\u00e9, da un lato, l'espressione 'estetica' costituisce una premessa metodologica, mentre il concetto di 'musica' \u00e8 un vero e proprio fine teorico; e dall'altro, il riconoscimento di attivit\u00e0 estetiche negli animali non umani \u00e8 nelle scienze naturali ben pi\u00f9 radicato del riconoscimento di attivit\u00e0 espressamente musicali. Secondariamente, l'uso dell'espressione \u00abcomunicazione sonora\u00bb esplicita una chiara appartenenza della zoomusicologia al ramo semiotico della musicologia, ovvero all'idea di base secondo cui la musica \u00e8 un fenomeno non solo introcettivo, ma anche e soprattutto estrocettivo. Nel parlare di 'uso' estetico, si palesa un'interpretazione piuttosto darwiniana del fenomeno musicale e artistico in generale. Arte come qualcosa di funzionale, di utile (spesso 'socialmente' utile), a suo modo di laico (che rinunci, ovvero, al credo trascendentalista). Per finire, parlando di 'animali', e non di \u00abanimali non umani\u00bb, si intende sottolineare la possibilit\u00e0 di un'applicazione della zoomusicologia anche alla specie \"homo sapiens\", secondo un principio che non si discosta molto dagli studi di etologia umana.\nParadigma scientifico.\nCome secondo passo, ci si potrebbe interrogare sulla ragion d'essere della zoomusicologia. Perch\u00e9 esiste, a quali conseguenze o conclusioni conduce, cosa intende mettere in discussione, e via discorrendo. Come dichiara lo stesso M\u00e2che, \"\u00abse si confermasse che la musica \u00e8 un fenomeno esteso anche a specie animali che non siano l'essere umano, questo metterebbe fortemente in discussione la definizione di musica, nonch\u00e9 quella dell'essere umano e della sua cultura, come anche l'idea stessa che abbiamo degli animali\u00bb\". Un'affermazione di questo tipo porta ad alcune riflessioni. Prima di tutto, zoomusicologia significa analizzare con interfaccia umanistica fenomeni che finora si erano considerati unicamente appannaggio delle scienze biologiche, e \u2013 contemporaneamente \u2013 incorporare nelle scienze umane una serie di argomenti e contenuti provenienti dalla biologia e che molto spesso le prime si sono rifiutate di considerare. In secondo luogo, adottare un paradigma zoomusicologico significa evidentemente mettere in discussione le correnti definizioni di musica, a cominciare dalla loro forte connotazione antropocentrica. Allo stesso tempo, \u00e8 l'intera concezione della dicotomia natura-cultura a dover essere rivista con attenzione. Soprattutto, ci si dovrebbe chiedere \u2013 come gi\u00e0 fece Charles Sanders Peirce parlando di sinechismo \u2013 se ha ancora senso considerarla una dicotomia. Infine, in un ambito pi\u00f9 etico, la zoomusicologia, insieme ad altre discipline, testimonia degli incoraggianti progressi compiuti nel campo dello studio degli animali non umani.\nStoria.\nDai punti di vista terminologico e concettuale, la nascita della zoomusicologia in senso moderno viene fatta risalire al 1983, anno della pubblicazione del saggio \"Musique, Mythe et Nature\" di Fran\u00e7ois Bernard M\u00e2che, tuttavia studi definibili pseudo- o proto-zoomusicologici hanno una lunghissima storia.\nCuriosamente, la storia della zoomusicologia \u00e8 ad un tempo breve e lunghissima. Se \u00e8 vero che il conio del termine ed un primo tentativo di analisi si devono a M\u00e2che, durante gli anni ottanta del XX secolo, \u00e8 altres\u00ec vero che dissertazioni (in genere speculativo\u2013erudite) sulla musica degli animali non umani risalgono ad un passato molto remoto. Gi\u00e0 presso i pensatori greci e romani (in particolare Democrito, Lucrezio, Plutarco e Plinio il Vecchio) si trova frequente riferimento all'idea secondo la quale gli animali (soprattutto gli uccelli) sarebbero stati gli autentici inventori della musica, e che gli esseri umani l'avrebbero semplicemente da questi appresa o imitata. La forte negazione di tale speculazione fornita da quell'aneddoto biblico della Genesi, nel quale sarebbe stato Iubal, figlio di Lamech, ad essere \u00abpadre di tutti i suonatori di cetra e di flauto\u00bb, d\u00e0 inizio ad una lunga discussione sulle origini della musica, che vede coinvolti (in diversi momenti e secondo diverse modalit\u00e0 e proporzioni) Michel de Montaigne, la Camerata Fiorentina, Vincenzo Galilei, Francisco Salinas ed altri studiosi meno noti. Per tutti, favorevoli o contrari, l'ipotesi zoomusicologica \u00e8 un'ipotesi da prendere comunque seriamente in considerazione. Durante il XVII secolo sono soprattutto due le figure a ritagliarsi uno spazio particolare: John Locke, che nel suo \"Essay Concerning Human Understanding\" menziona sia la componente estetica che quella intellettiva del canto degli uccelli, e soprattutto Athanasius Kircher. \u00c8 a lui che si deve il primo vero e consistente antenato di analisi zoomusicologica, all'interno della \"Musurgia Universalis\" (1650). Per tutto l'illuminismo e parte del Romanticismo, il dibattito sulle origini della musica (con tutte le sue implicazioni zoomusicologiche) entra nel vivo, attraverso figure come Reimmann, Gresset, Mattheson e Sulzer, ma \u00e8 senz'altro John Hawkins, nel suo \"A General History of the Science and Practice of Music\" (1776), a segnalarsi come uno dei pi\u00f9 importanti proto-zoomusicologi. Da Charles Darwin in poi, e soprattutto dopo la pubblicazione di \"The Descent Of Man\" (1871), non ha pi\u00f9 troppo senso parlare di \"proto-\"zoomusicologia, soprattutto perch\u00e9 lo sguardo scientifico verso gli animali non umani \u00e8 cambiato radicalmente. Il terreno su cui edificher\u00e0 la zoomusicologia \u00e8 reso fertile non solo dalla semiotica e dalla musicologia (soprattutto l'etnomusicologia, con la quale la zoomusicologia ha non poco in comune, in termini ideologici e metodologici), ma anche \u2013 e talvolta soprattutto \u2013 dall'etologia cognitiva, dalla zoologia e dalla bioacustica.\nLa zoomusicologia oggi.\nTracciare un bilancio di una disciplina ancora in fase di definizione \u00e8 ovviamente arduo. Le pubblicazioni esplicitamente zoomusicologiche sono pochissime; non \u00e8 stato ancora organizzato un convegno che permetta agli addetti ai lavori di conoscersi e riconoscersi; e infine \u00e8 stato finora istituito un solo corso accademico (presso l'Universit\u00e0 di Helsinki) che abbia l'esplicita etichetta zoomusicologica (con questo si vuole anche dire che riferimenti pi\u00f9 o meno specifici alla comunicazione estetica degli animali non umani non sono evento raro nella ricerca e didattica universitarie). La zoomusicologia \u00e8 dunque costretta a \u00abguardarsi attorno\u00bb per arricchire il proprio bagaglio scientifico. Saggi di etologia che accettano l'ipotesi musicale applicata a specie non umane fioccano ormai a decine. Lo svedese Nils Wallin ha istituito una disciplina chiamata biomusicologia, nella quale ci si \u00e8 occupati sia delle basi neuro-fisiologiche del fenomeno musicale (\"Biomusicology\", 1991), sia di aspetti filogenetici (\"The Origins Of Music\", 2001). Altri, come Murray-Schaefer (1985), sono consapevoli dell'esistenza di un paesaggio sonoro che include anche le specie non umane. Diversi musicisti, tra cui Jim Nollman, Shinji Kanki e David Rothenberg, hanno instaurato \u2013 con apparente successo\u00a0\u2013 dialoghi musicali con cetacei ed uccelli. Gli zoomusicologi per cos\u00ec dire 'dichiarati' appartengono invece all'ultima generazione di studiosi, tra i quali si possono citare Dario Martinelli (Helsinki, Finlandia), Emily Doolittle (Princeton, New Jersey) e Maria Chiara Boscolo (Milano, Italia). L'interesse verso questa disciplina \u00e8 comunque in costante crescita.\nBibliografia.\nMarcello Sorce Keller, \u201cZoomusicology and Ethnomusicology: A Marriage to Celebrate in Heaven.\u201d \"Yearbook for Traditional Music\". XLIV(2012), 166-183."}
{"id": "97580", "revid": "838137", "url": "https://it.wikipedia.org/wiki?curid=97580", "title": "245 a.C.", "text": ""}
{"id": "97581", "revid": "86599", "url": "https://it.wikipedia.org/wiki?curid=97581", "title": "Gruppo di Ananke", "text": "Il gruppo di Ananke \u00e8 formato da lune di Giove che condividono orbite simili. I loro semiassi maggiori vanno da 19,3 a 22,7 milioni di chilometri, le loro inclinazioni da 145,7\u00b0 a 154,8\u00b0, e le loro eccentricit\u00e0 da 0,02 a 0,28. Sono tutte lune retrograde. \nIl gruppo pu\u00f2 includere da otto a sedici membri, a seconda della rigidit\u00e0 della definizione. Gli otto membri sicuri sono (in ordine di distanza da Giove): \nI nove membri potenziali sono: \nL'Unione Astronomica Internazionale (IAU) riserva i nomi terminanti in -e per tutte le lune retrograde, compreso questo gruppo."}
{"id": "97586", "revid": "838137", "url": "https://it.wikipedia.org/wiki?curid=97586", "title": "244 a.C.", "text": ""}
